
Imre Serényi (21 novembre 1909 – 3 ottobre 1956) è stato un calciatore ungherese, di ruolo attaccante.

In the Court of the Crimson King (sottotitolato An Observation by King Crimson) è il primo album in studio del gruppo musicale britannico King Crimson, pubblicato il 10 ottobre 1969 dalla Island Records.
È generalmente considerato uno dei più grandi album del rock progressivo: la musica in esso contenuta travalica, secondo i critici, i confini del rock e attinge dal jazz e dalla musica classica, costituendo comunque un ponte tra generi diversi. Nel suo libro Rocking the Classic, il critico Edward Macan afferma che l'album «potrebbe essere l'album di rock progressivo più influente mai pubblicato», mentre Pete Townshend, il leader degli Who, lo definì «un capolavoro sbalorditivo».Nel Regno Unito l'album ha scalato le classifiche fino ad arrivare al quinto posto della Official Albums Chart, mentre negli Stati Uniti d'America ha raggiunto il ventisettesimo posto nella Billboard 200 e in Giappone la prima posizione. Nel giugno del 2015 la rivista Rolling Stone ha collocato l'album al secondo posto tra i 50 migliori album progressive di tutti i tempi, dietro soltanto a The Dark Side of the Moon dei Pink Floyd.
Nel 1967 il chitarrista Robert Fripp rispose a un annuncio dei fratelli Giles, Mike e Peter, rispettivamente batterista e bassista: i due, infatti, erano alla ricerca di un cantante e organista. Nel 1968, il gruppo Giles, Giles & Fripp ottenne un contratto con la Deram, etichetta sussidiaria della Decca, e con essa pubblicò un album nel mese di settembre, The Cheerful Insanity of Giles, Giles & Fripp, del quale vennero vendute solamente 600 copie. Al trio si unisce Judy Dyble, già cantante dei Fairport Convention, e il suo ragazzo Ian McDonald, dotato di un'ottima padronanza di sassofono, clarinetto, flauti, chitarra e tastiera.
McDonald si inserì presto nel gruppo, ma la sua relazione con Judy Dyble finì presto e la cantante abbandonò i membri restanti; successivamente anche Peter Giles lasciò il progetto, a causa degli scarsi risultati e della direzione più sperimentale che la band stava prendendo; Fripp, non riuscendo a convincere Peter Giles a restare, contattò Greg Lake, cantante e bassista conosciuto a Bournemouth. Il gruppo quindi si compose di quattro elementi (Fripp, Michael Giles, Lake e McDonald), con la collaborazione del poeta Peter Sinfield. Proprio quest'ultimo, insieme a McDonald, scrisse il brano The Court of the Crimson King (letteralmente "La corte del Re Cremisi", con riferimento a Beelzebub) che diede il nome al gruppo.I King Crimson esordirono ufficialmente nella scena britannica il 9 aprile 1969, dopo tre mesi di prove quotidiane, allo Speakeasy Club di Londra. Il gruppo ebbe un impatto molto forte e subito acquisì una certa notorietà. La BBC invitò il gruppo a registrare quattro brani, tra maggio e agosto, per trasmetterli al programma radiofonico Top Gear, mentre il proprietario del Marquee Club, dove per la prima volta si esibirono il 16 maggio 1969 come band di supporto degli Steppenwolf, propose un concerto settimanale, e molti artisti famosi come Jimi Hendrix e Pete Townshend assistettero all'esibizione. In primavera il gruppo riuscì a firmare con l'etichetta Island, in contemporanea con i Mott the Hoople; molto importante risultò, il 5 luglio 1969, l'apparizione ad un concerto gratuito all'Hyde Park come gruppo spalla dei Rolling Stones e dei Family, davanti a più di 300.000 persone; grazie a questa esibizione il quotidiano britannico The Guardian lì definì «un gruppo sensazionale», mentre il magazine Rock & Folk affermò che si trattava di «un eccellente nuovo gruppo». I King Crimson presero anche parte al Palm Beach Pop Festival (il loro esordio negli USA), esibendosi con artisti come Janis Joplin, Johnny Winter, Iron Butterfly e, nuovamente, Rolling Stones.
Già nel 1969 i King Crimson avevano tentato due volte in due studi di registrazione diversi di registrare il loro materiale, con il produttore Tony Clarke, famoso per il suo lavoro con i Moody Blues, che aveva tentato di far firmare la band per la loro etichetta, la Threshold Records, ma i King Crimson non furono soddisfatti delle registrazioni, che rimasero incompiute e andarono perdute; perciò il gruppo decise di impegnarsi in un'autoproduzione. Le registrazioni richiesero solamente otto giorni e vennero effettuate con un registratore Ampex a 8 tracce nei Wessex Sound Studios di Londra, con la supervisione di Robin Thompson. L'inizio delle registrazioni dell'album, che per la loro durata vennero definite da McDonald «tranquille», seguì di poche ore il primo sbarco dell'uomo sulla Luna e la notizia di quello storico avvenimento era stata annunciata, la notte precedente, dal bassista e cantante del gruppo Greg Lake al pubblico del Marquee Club di Londra, subito prima del concerto. Poco dopo le sessioni di registrazione, però, i componenti del gruppo si accorsero che alcuni nastri erano disallineati, e che ciò aveva portato a una perdita delle alte frequenze e a dei crepitii che colpiscono alcune parti del disco; per questo la batteria, secondo alcuni critici, è il punto debole delle registrazioni.
Il successo riscosso dall'album porta i King Crimson ad effettuare un tour negli Stati Uniti. Di ritorno dagli States, Ian McDonald e Michael Giles annunciarono di voler lasciare la band. Di lì a poco se ne andò anche Greg Lake, che proprio durante il suddetto tour americano aveva ricevuto l'offerta di Keith Emerson dei Nice di unirsi a lui in quello che poi sarebbe divenuto il celebre trio Emerson, Lake & Palmer, e al contempo non riteneva onesto che il gruppo mantenesse il nome "King Crimson" senza due elementi cruciali come McDonald e Giles, ma prima di abbandonare il gruppo partecipò alle registrazione del secondo album della band, In the Wake of Poseidon, ma esclusivamente come cantante. Nel 1971 McDonald e Giles realizzarono l'album McDonald and Giles, che sarà l'unico prodotto della loro collaborazione. Infine il gruppo britannico degli Yes, visto l'abbandono del chitarrista Peter Banks, propose a Robert Fripp di unirsi alla band, ma Fripp rifiutò l'offerta. Destabilizzati dalle crisi interne al gruppo, i King Crimson rimasero con solamente due dei membri originali, Robert Fripp e Peter Sinfield, e passarono diciotto mesi prima del loro ritorno sul palco.
Nessuno dei brani ha una durata equivalente o comparabile con quelli pop tipici degli anni sessanta: tutti e cinque superano infatti i sei minuti. Tuttavia lo stile musicale non è del tutto estraneo al gusto dell'epoca, ad eccezione di 21st Century Schizoid Man, che si muove chiaramente fuori dagli schemi musicali abituali; i testi dei brani si riferiscono alla guerra del Vietnam all'indomani della Summer of Love del 1967, durante la quale la controcultura hippie si è manifestata al grande pubblico, e alla temerarietà di Woodstock, parlandone però in termini pessimistici. Diversi autori denotano la natura concettuale dell'album. Fra questi Piero Negri Scaglione, secondo il quale esso sarebbe una «riflessione sull'uomo contemporaneo», mentre, similmente, Cesare Rizzi dichiara:
Il brano d'apertura, che è il più conosciuto della band, dura più di sette minuti; la parte centrale, interamente strumentale, è sottotitolata Mirrors; fu l'ultima in ordine di tempo ad essere incisa e fu registrata in diretta in una sola take, ad eccezione della voce e di due linee, rispettivamente di chitarra e sax, un fatto notevole se si considera la sua complessità. Una delle caratteristiche peculiari di questo brano è l'effetto che Greg Lake applica alla sua voce, urlata e molto distorta. Il testo, scritto da Peter Sinfield, contiene una successione di metafore; si nota una forte critica agli Stati Uniti, rappresentati dall'uomo schizoide del ventunesimo secolo, e alla guerra del Vietnam, con le frasi «Innocents raped with napalm fire» ("Innocenti violentati con il fuoco del napalm") o «Politicians' funeral pyre» ("Pira funeraria dei politicanti").Dopo circa trenta secondi di silenzio, al momento dell'introduzione, la musica, misto tra jazz e hard rock, è selvaggia ma controllata, tra break e riff di chitarra. Gli strappi e le distorsioni ritraggono in modo compiutamente apocalittico gli orrori della guerra del Vietnam, proiettandola in un futuro senza speranze, con un finale cacofonico.
Il brano è una ballata dolce e tranquilla, a tratti cantata a due voci, e punteggiata dagli interventi del flauto di Ian McDonald, il quale resta in primo piano anche lungo tutta la coda strumentale. Sulla dissolvenza di quest'ultima s'innestano, senza soluzione di continuità, i timpani che introducono il terzo e ultimo brano del lato A. Le parole probabilmente, considerando l'epoca, sono il discorso di un giovane hippie alla società: «you don't possess me», «can't instruct me» ("voi non mi possedete", "non potete istruirmi").Prima dei King Crimson, il brano era stato registrato già due volte da Giles, Giles & Fripp: una volta cantato da Judy Dyble e l'altra da Peter Giles e Ian McDonald. Entrambe le versioni sono state inserite nel 2001 nell'album The Brondesbury Tapes.Il brano, inoltre, è stato interpretato dal gruppo techno Opus III nell'album del 1991 Mind Fruit, da Klaus Waldeck nell'album del 2001 The Night Garden, da Judy Dyble nell'album del 2006 The Whorl e da Jordan Rudess nell'album del 2007 The Road Home.
La terza traccia dell'album, Epitaph ("epitaffio") si distingue per un maggior utilizzo del mellotron. I testi prendono un accento profetico e distopico: «The fate of all mankind I see / Is in the hands of fools» ("Il destino di tutta l'umanità che vedo / è nelle mani di idioti").
Il brano, oltre ad occupare il lato A di un singolo pubblicato nel 1976, con 21st Century Schizoid Man sul lato B, viene accennato da Greg Lake con Emerson, Lake & Palmer nell'album dal vivo Welcome Back My Friends durante la sezione Battlefield di Tarkus.
Il lato B si apre con Moonchild, il brano più lungo dell'album, la cui prima parte (che dura circa due minuti e mezzo) è intitolata The Dream; si tratta di una ballata eseguita con chitarra e mellotron; al termine di questa prima parte viene lasciato spazio alla chitarra, al vibrafono e alle percussioni di Robert Fripp, Ian McDonald e Michael Giles, nella seconda parte intitolata The Illusion. Da alcuni è considerata troppo lunga e noiosa a causa di una interminabile serie di suoni e segnali acustici che non seguono un ritmo o una melodia,, perciò parte di The Illusion è stata tagliata nella compilation A Young Person's Guide to King Crimson.
Il brano viene utilizzato alla fine del 1990 del film di culto Buffalo '66 di Vincent Gallo. È stato inoltre interpretato dal gruppo italiano Twenty Four Hours nell'album The Smell of The Rainy Air del 1991, mentre la melodia del pezzo è usata nella canzone M62 Song del gruppo indie rock Doves, nell'album del 2002 The Last Broadcast, e dal rapper Mims come sample nella canzone Doctor Doctor nell'album del 2007 Music Is My Savior.
L'album si conclude con The Court of the Crimson King, la cui melodia fu scritta da Ian McDonald; il testo è composto da quattro strofe, separate da una sezione interamente strumentale intitolata The Return of the Fire Witch, che descrivono la corte del Re Cremisi, in cui, in un'atmosfera medievale, si susseguono vari personaggi, come la "Regina Nera" («the Black Queen») o la "Strega di fuoco" («the Fire Witch»). Il brano dopo circa sette minuti sembra interrompersi, ma poi continua attraverso una ripresa chiamata The Dance of the Puppets, prima di terminare con una brusca chiusura.
The Court of the Crimson King fu l'unico singolo estratto dall'album, e raggiunse l'80ª posizione in America nella Billboard Hot 100 nel gennaio del 1970; in seguito il brano è stato interpretato dal gruppo heavy metal Saxon nell'album del 2001 Killing Ground col nome di Court of the Crimson King in una versione leggermente più breve, dal gruppo degli Asia in un tour del 2006, da Ian McDonald e John Wetton con Steve Hackett nell'album dal vivo The Tokyo Tapes, e inoltre fece parte della colonna sonora del film I figli degli uomini, di Alfonso Cuarón.
La copertina di In the Court of the Crimson King fu disegnata da Barry Godber, un giovane programmatore di 23 anni, scomparso prematuramente l'anno successivo per attacco cardiaco; i due dipinti, che quindi rimangono le uniche opere di Godber, sono conservati attualmente da Robert Fripp. Il dipinto utilizzato per l'esterno della copertina rappresenta il volto di un uomo spaventato, con gli occhi spalancati, mentre urla; l'uomo, con il volto sfigurato e l'orecchio sproporzionato, rappresenta l'uomo schizoide del ventunesimo secolo di cui parla il primo brano. All'interno, invece, è presente un volto apparentemente calmo e sorridente, che mostra anche le mani, in posa ieratica: rappresenta il Re Cremisi, eponimo sia dell'album che del gruppo; in entrambi i dipinti il colore predominante è il rosso cremisi, accompagnato dal blu.
A causa della sua originalità, della mostruosità del volto, e dell'assenza di informazioni sia sul davanti che sul retro, questa illustrazione è stata considerata da alcuni una delle più significative della storia del rock, insieme al prisma di The Dark Side of the Moon o alla copertina bianca di The Beatles.
In the Court of the Crimson King fu un successo immediato; la copertina giocò un ruolo importante nelle vendite: infatti le persone, prese alla sprovvista, compravano il disco senza sapere nemmeno il contenuto o l'autore. L'album arrivò al quinto posto nella classifica britannica, al diciassettesimo in Italia, al ventottesimo negli Stati Uniti, al ventisettesimo in Canada e al primo in Giappone. Il 29 marzo 1977 fu certificato disco d'oro negli Stati Uniti d'America e il 1º settembre 1981 disco di platino in Canada.
La stampa musicale concordò sul fatto che l'album fosse un capolavoro; nel suo libro Rocking the Classic, il critico Edward Macan affermò che l'album «potrebbe essere l'album di rock progressivo più influente mai pubblicato»; nell'edizione speciale Pink Floyd & the Story of Prog Rock di Q e Mojo, l'album viene inserito al quarto posto nella classifica «40 album di rock cosmico», e nella lista «50 album su cui si basa il rock progressivo» del magazine Classick Rock. Pete Townshend lo definì «un capolavoro sbalorditivo», e anche il parere della rivista Rolling Stone fu molto positivo.Tuttavia, alcuni critici furono più duri giudicando l'album: è il caso di Robert Christgau, che lo valutò con un D+, definendolo un «surrogato di merda», e specificando che il più era solo perché piaceva a Pete Townshend.
Album profondamente innovativo, In the Court of the Crimson King attinge sia dal jazz che dalla musica classica; ha rapidamente acquisito lo status di disco cult agli occhi di intere generazioni di musicisti; l'International Times, giornale metropolitano di Londra, parla di «ultimo album» che «va a sfidare il tempo». I componenti dei Genesis appesero la copertina dell'album sul muro della casa dove elaborarono Trespass; Kurt Cobain, frontman dei Nirvana, dichiarò che il disco aveva esercitato una grande influenza sulla sua musica. L'influsso del gruppo ricadde anche sugli Yes, sugli Ange, su alcuni musicisti scandinavi e italiani, e naturalmente su tutto lo scenario progressive in generale.
L'album è stato rimasterizzato e ristampato su vinile e CD varie volte nel corso degli anni ottanta e novanta; queste versioni sono basate su copie dei nastri rimossi dal disco originale. L'edizione del 40º anniversario, per il quale Robert Fripp e Steven Wilson (Porcupine Tree) hanno trovato e utilizzato l'originale 8 tracce usato per la prima registrazione dell'album, fu pubblicato il 12 ottobre 2009. È disponibile in tre versioni: uno comprendente un CD e un DVD, una comprendente due CD, e l'ultima comprendente cinque CD e un DVD.
Lato A21st Century Schizoid Man (including Mirrors) – 6:52 (testo: Peter Sinfield – musica: Robert Fripp, Ian McDonald, Greg Lake, Michael Giles)
Epitaph (including March for No Reason and Tomorrow and Tomorrow) – 8:30 (testo: Peter Sinfield – musica: Robert Fripp, Ian McDonald, Greg Lake, Michael Giles)
Lato BMoonchild (including The Dream and The Illusion) – 12:09 (testo: Peter Sinfield – musica: Robert Fripp, Ian McDonald, Greg Lake, Michael Giles)
The Court of the Crimson King (including The Return of the Fire Witch and The Dance of the Puppets) – 8:48 (testo: Peter Sinfield – musica: Ian McDonald)
Edizione deluxeCD 3 – The Alternate Album21st Century Schizoid Man (Instrumental) – 7:07
CD 5 – The Original Atlantic Records Issued Vinyl US Radio Promos21st Century Schizoid Man (Mono) – 7:22
Ian McDonald – flauto, sassofono, clarinetto, vibrafono, tastiere, mellotron, voce
(FR) Frédéric Delâge, Chroniques du Rock progressif: 1967 - 1979, La Lauze, 2002, ISBN 2-912032-28-8.
(FR) Aymeric Leroy, Rock progressif, Le mot et le reste, 2010, ISBN 978-2-36054-003-7.
(EN) Edward Macan, Rocking the Classics: English Progressive Rock and the Counterculture, Oxford University Press, ISBN 0-19-509888-9.
(FR) Philippe Manœuvre, Rock'n'Roll: la discothèque idéale: 101 disques qui ont changé le monde, Albin Michel, 2006, ISBN 2-226-15209-1.
(FR) Christophe Pirenne, Le Rock progressif anglais, Librairie Honoré Champion, 2005, ISBN 2-7453-1200-6.
(EN) Sid Smith, In The Court Of King Crimson, Helter Skelter Publishing, 2001, ISBN 978-1-900924-26-9.

Professionista dal 1999 al 2013, è una delle atlete più vittoriose nella storia del ciclismo femminile, avendo ottenuto più di 200 successi in carriera. È sorella dei ciclisti Lars Teutenberg e Sven Teutenberg.
Si avvicina al ciclismo seguendo le orme dei due fratelli Lars e Sven: comincia a gareggiare all'età di sei anni, e a sette anni coglie già le prime vittorie. Da juniores, nel 1990, si laurea campionessa mondiale in linea di categoria.
Specialista delle volate, debutta tra le Elite nel 1991 e nel professionismo nel 1999. In carriera ha ottenuto più di 200 vittorie: tra queste ventuno tappe al Tour de l'Aude, undici al Giro d'Italia, sei alla Route de France, quattro successi alla Liberty Classic di Filadelfia, due titoli nazionali in linea, un Giro delle Fiandre, oltre alla medaglia di bronzo in linea ai campionati del mondo di Copenaghen nel 2011.
Con la Specialized-Lululemon, la sua ultima squadra, si è aggiudicata il titolo iridato della cronometro a squadre ai mondiali 2012 di Valkenburg. Si è ritirata dall'attività al termine del 2013, dopo aver saltato gran parte della stagione a causa di un infortunio rimediato in primavera.

Nella gestione dei rifiuti gli inceneritori sono impianti principalmente utilizzati per lo smaltimento dei rifiuti mediante un processo di combustione ad alta temperatura (incenerimento) che dà come prodotti finali un effluente gassoso che può contenere diossine, furani, pm10, pm2.5, particolato ultrafine, ceneri e polveri.In alcune tipologie di impianti il calore sviluppato durante la combustione dei rifiuti viene recuperato e utilizzato per produrre vapore, poi utilizzato per la produzione di energia elettrica o come vettore di calore (ad esempio per il teleriscaldamento). Questi impianti con tecnologie per il recupero vengono indicati col nome di "inceneritori di rifiuti con recupero energetico",  più comunemente "inceneritori" o anche "termovalorizzatori".
In particolare tutti gli impianti attualmente in funzione in Italia prevedono il recupero del calore, cosa imposta dalle normative a partire dal 1997.
Ai sensi della gerarchia di gestione dei rifiuti, definita dalla Direttiva Europea 2008/98/CE, l'incenerimento con recupero energetico ad alta efficienza si colloca al quarto livello di priorità dopo prevenzione, preparazione per il riutilizzo e recupero di materia, mentre precede lo smaltimento finale in discarica controllata. Fermo restando che, secondo la medesima Direttiva, tale gerarchia può essere rivista per specifici flussi di rifiuti.
Le categorie principali e quantitativamente predominanti di rifiuti inceneribili sono:
Rifiuti speciali.A queste si possono aggiungere categorie particolari come i fanghi di depurazione, i rifiuti medici o dell'industria chimica.
Vi è poi una grande quantità di rifiuti non inceneribili (classificati "inerti") provenienti da costruzioni e demolizioni: questi costituiscono una percentuale di circa il 30% del totale, pari a ~30 milioni di tonnellate l'anno (dati 2014).Prima di procedere all'incenerimento però i rifiuti possono essere trattati tramite processi speciali volti a eliminare i materiali non combustibili (vetro, metalli, inerti) e la frazione umida (la materia organica come gli scarti alimentari, agricoli, ecc.). I rifiuti trattati in questo modo sono definiti CDR (ovvero "combustibile derivato dai rifiuti") o più comunemente ecoballe.
Nell'Unione europea sono attivi, al 2012, 408 impianti di incenerimento rifiuti in 23 nazioni. In alcune situazioni, impianti di questo genere sono stati inseriti in contesti urbani, ad esempio a Vienna, Parigi, Londra.
Paesi quali Svezia (circa il 50% del rifiuto viene incenerito), Svizzera (~50%), Danimarca (~50%) e Germania (~35%) ne fanno largo uso; nei Paesi Bassi (in particolare ad Amsterdam) sorgono alcuni fra i più grandi inceneritori d'Europa, che permettono di smaltire fino a quattro milioni e mezzo di tonnellate di rifiuti all'anno. Nei Paesi Bassi comunque la politica – oltre a porsi l'obiettivo di ridurre il conferimento in discarica di rifiuti recuperabili – è quella di bruciare sempre meno rifiuti a favore di prevenzione, riciclo e riuso (ad esempio mediante incentivi, come cauzioni e riconsegna presso i centri commerciali sul riutilizzo delle bottiglie di vetro e di plastica).
Tra i Paesi in cui il ricorso a questo tipo di trattamento è scarsamente diffuso, si annoverano la Slovenia, Malta, Lituania e Croazia (tra lo 0,1% e l'1,6% dei rifiuti gestiti). Infine, 5 tra gli Stati membri non avviano rifiuti a trattamento termico: Grecia, Cipro, Lettonia, Romania e Bulgaria.
In Italia l'incenerimento dei rifiuti è una modalità di smaltimento minoritaria, ma nella media dei paesi europei (si vedano i quantitativi trattati indicati nella tabella a lato), anche a causa dei dubbi che permangono sulla nocività delle emissioni nel lungo periodo e delle conseguenti resistenze della popolazione. Nel corso degli anni la percentuale dei rifiuti urbani inviati ad incenerimento è aumentata passando dal 2,5 milioni di tonnellate (2001) a 5,5 milioni di tonnellate (2012): la maggior parte (circa il 70%) dei rifiuti italiani viene incenerita in impianti del Nord.
A Brescia, in prossimità della città, c'è uno degli inceneritori più grandi d'Europa (circa 750 000 tonnellate l'anno: il triplo di quello di Vienna) che soddisfa da solo circa un terzo del fabbisogno di calore della città (1.100 GWh/anno). Recupera dai rifiuti circa 600 milioni di chilowattora elettrici e 750 milioni di chilowattora termici l'anno.L'inceneritore di Brescia, nonostante sia stato coinvolto in due violazioni di direttive europee, delle quali una a livello nazionale riguardante il CIP 6, sfociate anche in una condanna da parte dell'Unione Europea, nell'ottobre 2006 è stato proclamato «migliore impianto del mondo» dal WTERT (Waste-to-Energy Research and Technology Council), un'associazione formata da tecnici, scienziati ed industrie di tutto il mondo.Da notare che la produzione di RSU della provincia di Brescia è minore della capacità dell'impianto, per cui per far funzionare a pieno regime i forni devono essere reperite circa 200 000 tonnellate l'anno di rifiuti di altra provenienza e/o tipo, costituiti da biomasse.
A Trezzo sull'Adda, in provincia di Milano, c'è uno dei più moderni inceneritori in esercizio in Europa.
Nel resto del settentrione sono diffusi principalmente piccoli impianti a scarso livello tecnologico con basso rendimento, per i quali sono necessari dei rammodernamenti (come a Valmadrera e Cremona).
Tuttavia, anche impianti ristrutturati ed "adeguati" di recente, presentano a volte emissioni fuori norma: nel gennaio 2008 l'inceneritore di Terni (ristrutturato nel 1998) è stato posto sotto sequestro preventivo in quanto i gestori (la società ASM), avrebbero nascosto emissioni gassose e nelle acque di scarico pesantemente fuori norma, con alte concentrazioni di mercurio, cadmio, diossine, acido cloridrico. Sarebbero inoltre stati bruciati in più occasioni persino rifiuti radioattivi di origine ospedaliera e non solo.A Colleferro è stato posto sotto sequestro l'impianto, mentre l'impianto di Brindisi è stato chiuso in seguito ad un filone che vedeva oggetto di inchiesta la manomissione dei sistemi di controllo delle emissioni. Per lo stesso motivo è stato fermato l'inceneritore del Pollino a Pietrasanta.In Italia la gestione dei rifiuti è comunque problematica nonostante i vari impianti e si va differenziando da regione a regione. L'infiltrazione della criminalità e traffici illeciti come la cattiva gestione della cosa pubblica rende difficile la gestione del problema rifiuti in alcune regioni meno "virtuose". Gli interessi sono tali da aver impedito qualunque soluzione diversa dalle discariche mal gestite e poco controllate: quindi sia la raccolta differenziata che il ripiego sugli inceneritori sono a tutt'oggi a livelli marginali e la stessa realizzazione di discariche a norma ha presentato problemi. Tale precaria situazione ha portato a numerose emergenze sul fronte smaltimento dei rifiuti specialmente in Campania.
Gli inceneritori più diffusi in Europa sono del tipo "a griglie". Trattandosi sostanzialmente di impianti che sfruttano il calore sviluppato dalla combustione, non è importante solo il tonnellaggio di combustibile (i rifiuti), ma anche il suo potere calorifico, ovvero il calore sviluppato durante la combustione (in genere pari a circa 9000-13000 MJ/t). In altre parole, un inceneritore progettato (ed autorizzato) per bruciare 100 000 t di rifiuti con potere calorifico di 13000 MJ/t, può arrivare a bruciare anche il 45% in più se i rifiuti hanno potere calorifico di 9000 MJ/t.Il funzionamento di un inceneritore a griglie può essere suddiviso in sei fasi fondamentali:
Arrivo dei rifiuti — Provenienti dagli impianti di selezione dislocati sul territorio (ma anche direttamente dalla raccolta del rifiuto), i rifiuti sono conservati in un'area dell'impianto dotato di sistema di aspirazione, per evitare il disperdersi di cattivi odori. Con un carroponte i materiali sono depositati nel forno attraverso una tramoggia. La tecnologia di produzione della frazione combustibile (CDR) ed il suo incenerimento sfrutta la preventiva disidratazione biologica dei rifiuti seguita dalla separazione degli inerti (metalli, minerali, ecc.) dalla frazione combustibile, che può essere arsa producendo energia elettrica con resa nettamente migliore rispetto all'incenerimento classico e con una diminuzione di impatto ambientale.
Combustione — Il forno è solitamente dotato di una o più griglie mobili (forno "a griglie") per permettere il continuo movimento dei rifiuti durante la combustione. Una corrente d'aria forzata viene inserita nel forno per apportare la necessaria quantità di ossigeno che permetta la migliore combustione, mantenendo alta la temperatura (fino a 1000 °C e più). Per mantenere tali temperature, qualora il potere calorifico del combustibile sia troppo basso, talvolta viene immesso del gas metano in una quantità variabile fra i 4 e 19 m³ per tonnellata di rifiuti. Accanto a una camera di combustione primaria viene associata una camera di combustione secondaria (camera di post-combustione), con lo scopo di completare la combustione dei fumi nel miglior rispetto della normativa vigente.
Produzione del vapore surriscaldato — La forte emissione di calore prodotta dalla combustione di metano e rifiuti porta a vaporizzare l'acqua in circolazione nella caldaia posta a valle, per la produzione di vapore surriscaldato ad alto contenuto entalpico.
Produzione di energia elettrica — Il vapore generato mette in movimento una turbina che, accoppiata a un motoriduttore e a un alternatore, trasforma l'energia termica in energia elettrica producendo corrente alternata per espansione del vapore surriscaldato.
Estrazione delle ceneri — Le componenti dei rifiuti non combustibili vengono raccolte in una vasca piena d'acqua posta a valle dell'ultima griglia. Le scorie, raffreddate in questo modo, sono quindi estratte e smaltite in discariche speciali. Ovviamente, separando preventivamente gli inerti dalla frazione combustibile si ottiene una riduzione delle scorie. L'acqua di raffreddamento (circa 2,5 m³/t) deve essere depurata prima di essere scaricata in ambiente. Le ceneri sono classificate come rifiuti speciali non pericolosi, mentre le polveri fini (circa il 4% del peso del rifiuto in ingresso) intercettate dai sistemi di filtrazione sono classificate come rifiuti speciali pericolosi. Entrambe sono smaltite in discariche per rifiuti speciali. Vi sono state esperienze di riuso delle ceneri pesanti.
Trattamento dei fumi — Dopo la combustione i fumi caldi (circa il 140-150% in peso del rifiuto in ingresso) passano in un sistema multi-stadio di filtraggio, per l'abbattimento del contenuto di agenti inquinanti sia chimici che solidi. Dopo il trattamento e il raffreddamento i fumi vengono rilasciati nell'atmosfera a circa 140 °C.
In funzione della specifica tecnologia adoperata nella camera di combustione primaria, è possibile distinguere i seguenti tipi di inceneritore.
Questi inceneritori possiedono un grosso focolare, con griglie metalliche normalmente a gradini formate da barre o rulli paralleli. La griglia può essere mobile o fissa e in diverse zone vengono raggiunte differenti temperature che permettono un più graduale riscaldamento.La combustione del materiale avviene nella zona al di sopra della griglia. La forma della camera di combustione viene studiata secondo il tipo di materiale che alimenterà l'impianto e il tipo di griglia usato per indirizzare il flusso d'aria principale. I tre tipi di camera di combustione possono essere: a corrente unidirezionale/parallela (l'aria viene guidata dall'ingresso del materiale fino all'estremità della camera di combustione), in controcorrente (l'aria fluisce in senso contrario al flusso dei rifiuti ed esce vicino all'inizio della grata), corrente centrale (l'aria entra da vari punti di iniezione secondari ed esce al centro della camera di combustione). Il primo metodo garantisce una più lunga permanenza dei fumi di combustione nella camera e garantisce che passino per il punto più caldo, il secondo favorisce il preriscaldamento e seccaggio del materiale, mentre il terzo è un compromesso tra i due metodi.Una parte dell'aria necessaria alla combustione primaria viene fornita dal basso della griglia e questo flusso viene anche sfruttato per raffreddare la griglia stessa. Il raffreddamento è importante per il mantenimento delle caratteristiche meccaniche della griglia, e molte griglie mobili sfruttano anche il raffreddamento tramite un flusso interno di aria o acqua. In genere si usa acqua nel caso di rifiuti con potere calorifico particolarmente alto (maggiore di 12 - 15 MJ/kg). Oltre alla normale combustione primaria, viene effettuata anche una combustione secondaria mediante aria immessa ad alta velocità superiormente alla griglia con lo scopo di portare a completamento la reazione di combustione, realizzando una condizione di eccesso di ossigeno e una turbolenza che assicura un mescolamento ottimale di combustibile e comburente. Le ceneri prodotte dalla combustione vengono raccolte e raffreddate in vasche piene d'acqua.Gli inceneritori più vecchi e impiantisticamente più semplici consistevano in una camera di mattoni con una griglia posta rispettivamente sopra e sotto la raccolta delle ceneri. Mentre quella posta superiormente, e avente un'apertura in cima o lateralmente, veniva utilizzata per caricare il materiale da bruciare, quella inferiore permetteva la rimozione del residuo solido incombusto tramite l'apertura laterale.
In confronto con gli altri tipi di inceneritori, gli impianti con griglie mobili sono quelli maggiormente sfruttati per i rifiuti urbani, circa il 90% degli impianti che trattano rifiuti urbani in Europa usano questa tecnologia e permettono, grazie al movimento dei rifiuti all'interno della camera di combustione, un'ottimizzazione della combustione stessa. Una singola griglia è in grado di trattare più di 35 t/h di rifiuti e può lavorare 8.000 ore l'anno con una sola sospensione dell'attività, per la durata di un mese, legata alla manutenzione e controlli programmati. La normativa europea richiede generalmente una temperatura di combustione di 850 °C (1100 °C per alcuni rifiuti pericolosi) e un tempo di permanenza di almeno due secondi. È da notare però che alle griglie è legato un certo insieme di problematiche tecniche tra le quali spicca il deposito di polveri, con la necessità di un certo livello di manutenzione periodica programmata.
La combustione a letto fluido è ottenuta inviando dal basso un forte getto di aria attraverso un letto di sabbia. Il letto quindi si solleva, mentre le particelle si mescolano e sono sotto continua agitazione. A questo punto vengono introdotti i rifiuti e il combustibile. Il sistema sabbia/rifiuto/combustibile viene mantenuto in sospensione sul flusso di aria pompata e sotto violento mescolamento e agitazione, assumendo in tale modo caratteristiche simil-fluide (da cui il letto fluido). Questo processo, detto fluidizzazione, ha l'effetto di diminuire la densità del sistema in oggetto pur senza alterarne la natura originaria. Tutta la massa di rifiuti, combustibile e sabbia circola completamente all'interno della fornace. La tecnologia a letto fluido è di comune utilizzo nell'ambito dell'ingegneria chimica, e viene utilizzata ad esempio anche in reattori per attuare la sintesi chimica e nell'ambito della petrolchimica.
Una camera di combustione a letto fluido permette di ridurre le emissioni di ossidi di zolfo (SOx) mescolando calcare o dolomite in polvere alla sabbia: in tal modo infatti lo zolfo non viene ossidato formando gas, bensì precipita sotto forma di solfato. Tra l'altro, tale precipitato caldo permette di migliorare lo scambio termico per la produzione di vapor acqueo. Dato che il letto fluido consente anche di operare a temperature inferiori (800 °C), operando a tali temperature è possibile ridurre le emissioni di ossidi di azoto (NOx).Uno studio comparativo ha confrontato le emissioni di polveri sottili, caratterizzandone dimensione, composizione e concentrazione, e di elementi traccia relativamente all'utilizzo di una camera a griglie e di una camera a letto fluido (FBC) a monte dei sistemi di filtraggio. È emerso che le emissioni di particelle con diametro inferiore a 1 µm (PM1) sono approssimativamente quattro volte maggiori nel caso delle griglie, con valori di 1-1,4 g/Nm³ (grammi al normalmetrocubo) contro i 0,25-0,31 g/Nm³ del letto fluido. È stata misurata anche la quantità totale media di ceneri prodotte, che è risultata essere di 4,6 g/Nm³ nel caso del letto fluido e di 1,4 g/Nm³ nel caso delle griglie.Il letto fluido ha il vantaggio di richiedere poca manutenzione e ovviamente, data la particolare costituzione, non necessita di componenti in movimento. Possiede anche un rendimento leggermente superiore rispetto ai forni a griglia, ma richiede combustibile a granulometria piuttosto omogenea.
I tipi di letto fluido più sfruttate rientrano principalmente in due categorie: sistemi a pressione atmosferica (fluidized bed combustion, FBC) e sistemi pressurizzati (pressurized fluidized bed combustion, PFBC). Questi ultimi sono in grado di generare un flusso gassoso ad alta pressione e temperatura in grado di alimentare una turbina a gas che può realizzare un ciclo combinato ad alta efficienza.
Gli impianti a forno rotativo hanno utilizzo di elezione nell'ambito dello smaltimento dei rifiuti industriali e speciali, ma possono anche essere utilizzati per i RSU. Si hanno due camere di combustione: la camera di combustione primaria consiste in un tubo cilindrico costruito in materiale refrattario e inclinato di 5-15°, il cui movimento attorno al proprio asse di rotazione viene trasmesso ai rifiuti. La rotazione fa accumulare all'estremità del cilindro le ceneri e il resto della frazione non combusta solida, che viene infine raccolta all'esterno. I gas passano invece in una seconda camera di combustione stavolta fissa. La camera di combustione secondaria è necessaria per portare a completamento le reazioni di ossidazione in fase gassosa.In relazione alla pericolosità del rifiuto trattato, le emissioni gassose possono richiedere un più accurato sistema di pretrattamento prima dell'immissione in atmosfera. Molte particelle tendono a essere trasportate insieme con i gas caldi, per questo motivo viene utilizzato un "post-bruciatore" dopo la camera di combustione secondaria per attuare un'ulteriore combustione.
Il nome di questa tecnologia è legato al passaggio su più focolari del materiale da trattare. I rifiuti vengono trasportati attraverso la fornace muovendo una dentatura meccanica che fa parte di braccia agitanti montate su un asse centrale rotante che si estende a una certa altezza dal focolare. I rifiuti in entrata vengono caricati da un'estremità, mentre i residui della combustione vengono asportati dall'altra estremità. Il carico/scarico dei rifiuti viene ripetuto automaticamente secondo il numero di focolari presenti. Un modello specifico è il forno di pirolisi a piani, studiato in origine per l'incenerimento di fanghi di varia natura (inclusi i fanghi biologici inattivati) ed occasionalmente usato nell'incenerimento di RSU che abbiano buone caratteristiche di trasporto.
Con questo metodo, oltre ai rifiuti industriali e solidi urbani, è possibile trattare anche fanghi di varia origine.
Negli impianti più moderni, il calore sviluppato durante la combustione dei rifiuti viene recuperato e utilizzato per produrre vapore, poi utilizzato per la produzione di energia elettrica o come vettore di calore (ad esempio per il teleriscaldamento). Il rendimento di tali impianti è però molto minore di quello di una normale centrale elettrica, poiché i rifiuti non sono un buon combustibile per via del loro basso potere calorifico, e le temperature raggiunte in camera di combustione sono inferiori rispetto alle centrali tradizionali. Talvolta per aumentare l'efficienza della combustione insieme ai rifiuti viene bruciato anche del gas metano.
L'indice di sfruttamento del combustibile di inceneritori e centrali elettriche può essere aumentato notevolmente abbinando alla generazione di energia elettrica il teleriscaldamento, che permette il recupero del calore prodotto che verrà poi utilizzato per fornire acqua calda. Tuttavia non sempre il calore recuperato può essere effettivamente utilizzato per via delle variazioni stagionali dei consumi energetici; ad esempio, in estate lo sfruttamento del calore può calare notevolmente, a meno che non siano presenti attrezzature che permettano di sfruttarlo per il raffreddamento.
Oggi gran parte degli inceneritori sono dotati di qualche forma di recupero energetico ma va rilevato che solo una piccola minoranza di impianti è collegata a sistemi di teleriscaldamento e pertanto viene recuperata solo l'elettricità.
L'efficienza energetica di un inceneritore è variabile tra il 19 e il 27% se si recupera solo l'energia elettrica ma aumenta molto col recupero del calore (cogenerazione). Ad esempio, nel caso dell'inceneritore di Brescia si ha un rendimento del 26% in produzione elettrica e del 58% in calore per teleriscaldamento, con un indice di sfruttamento del combustibile dell'84%.
A titolo di confronto una moderna centrale termoelettrica a ciclo combinato, il cui scopo primario è ovviamente quello di produrre elettricità, ha una resa del 57% per la produzione elettrica, e se abbinata al teleriscaldamento raggiunge l'87%. Tipicamente per ogni tonnellata di rifiuti trattata possono essere prodotti circa 0,67 MWh di elettricità e 2 MWh di calore per teleriscaldamento.Volendo invece confrontare il rendimento energetico delle varie tecnologie di trattamento termico dei rifiuti, il discorso è molto più complesso, meno documentato e fortemente influenzato dal tipo di impianto. In linea di massima le differenze sono dovute al fatto che, mentre in un inceneritore i rifiuti vengono direttamente bruciati ed il calore viene usato per produrre vapore, negli impianti di gassificazione/pirolisi i rifiuti vengono invece convertiti parzialmente in gas (syngas) che può essere poi utilizzato in cicli termodinamici più efficienti, come ad esempio un ciclo combinato sopra richiamato. La possibilità di utilizzare diversi cicli termodinamici permette a tali impianti maggiore flessibilità nella regolazione dei rapporti fra produzione di calore e di elettricità, rendendoli meno sensibili alle variazioni stagionali dei consumi energetici (in altre parole d'inverno si può produrre più calore e d'estate più elettricità).
L'incenerimento dei rifiuti produce scorie solide pari circa al 10-12% in volume e 15-20% in peso dei rifiuti introdotti, e in più ceneri per il 5%. Gran parte della massa immessa nei forni viene infatti combusta ottenendo dei fumi che verranno opportunamente pretrattati prima di essere emessi dal camino.
Le ceneri volanti e le polveri intercettate dall'impianto di depurazione dei fumi sono rifiuti speciali altamente tossici (in quanto concentrano molti degli inquinanti più nocivi), che come tali sono soggetti alle apposite disposizioni di legge e sono poi smaltiti in discariche speciali.
Le scorie pesanti, formate dal rifiuto incombusto – acciaio, alluminio, vetro e altri materiali ferrosi, inerti o altro –, sono raccolte sotto le griglie di combustione e possono poi essere divise a seconda delle dimensioni e quindi riciclate se non troppo contaminate.Le scorie sono generalmente smaltite in discarica e costituiscono una grossa voce di spesa.
Gli impianti possono essere costruiti per riciclare le scorie, riducendo il problema del loro smaltimento.
L'impianto BSB di Noceto, nato dalla collaborazione fra CIAl (Consorzio Imballaggi Alluminio) e Bsb Prefabbricati; trattale scorie provenienti dagli inceneritori gestiti dalle società Silea S.p.A. (impianto di Lecco) e Hera (impianti di Rimini, Ferrara, Forlì, Ravenna) con 30.000 tonnellate di scorie l'anno da cui si ricavano 25.000 tonnellate (83%) di materiale destinato alla produzione di calcestruzzo, 1.500 tonnellate (5%) di metalli ferrosi e 300 tonnellate (1%) di metalli non ferrosi di cui il 65% di alluminio. Infine, circa l'11% delle scorie non può essere recuperato.
Le scorie e le ceneri vengono caricate su un nastro trasportatore; i rottami ferrosi più consistenti sono subito raccolti, quelli più piccoli vengono rimossi poi con un nastro magnetico. Appositi macchinari separano dal resto i rimanenti metalli a-magnetici (prevalentemente alluminio); tutto il resto, miscelato con opportune dosi di acqua, inerti, cemento e additivi, e reso così inerte, va a formare calcestruzzo subito adoperato per la produzione di elementi per prefabbricati. Con un trattamento di questo genere, si riduce la necessità della discarica in seguito al trattamento nell'inceneritore in quanto ultimo anello della catena di gestione dei rifiuti, dal momento che le scorie pesanti risultano praticamente costituite solamente da sostanza organica o coke incombusti in ragione di una percentuale variabile dal 3,5% al 10-15%.L'inceneritore di Brescia produce circa 105.000 tonnellate di scorie, che vengono in buona parte (nel 2011 il 100%) riciclate come materiali grazie al recupero di alcuni tipi di metalli (ferro, alluminio, rame, piombo e zinco) e di inerti utilizzabili nell'edilizia. Solo una percentuale ridotta (0% nel 2011 e comunque negli anni precedenti andava a sostituire ghiaia, materiale più pregiato) finisce in discarica.
Un'altra tecnologia in sperimentazione è la vetrificazione delle ceneri con l'uso della torcia al plasma. Con questo sistema si rendono inerti le ceneri, risolvendo il problema dello smaltimento delle stesse come rifiuti speciali, inoltre si studia la possibilità di un loro riutilizzo come materia prima per il comparto ceramico e cementizio.
Esistono alcune alternative ai classici inceneritori, attualmente però poco diffuse in Europa.
Un'alternativa agli impianti di incenerimento per combustione sono i gassificatori (da non confondersi coi rigassificatori) e gli impianti di pirolisi. In tali impianti i rifiuti vengono decomposti termochimicamente mediante l'insufflazione di una corrente di azoto (nei gassificatori anche ossigeno) ad elevate temperature, ottenendo come prodotti finali un gas combustibile (detto syngas) e scorie solide. In pratica mentre negli inceneritori il materiale viene riscaldato in presenza di ossigeno e avviene una combustione che genera calore e produce composti gassosi ossidati, negli impianti di pirolisi lo stesso riscaldamento viene effettuato in assenza totale di ossigeno e il materiale subisce la scissione dei legami chimici originari con formazione di molecole più semplici. La gassificazione, che avviene in presenza di una certa quantità di ossigeno, può essere considerata come una tecnologia intermedia tra l'incenerimento e la pirolisi propriamente detta.
Esistono numerosi processi basati su pirolisi e gassificazione, più o meno diffusi e collaudati, che differiscono fra loro per tipo di rifiuto trattato, per emissioni e per prodotti di risulta (liquidi, gassosi, solidi).
In generale la maggior parte di essi è caratterizzata dal fatto che il materiale da trattare deve essere finemente sminuzzato per essere uniformemente investito dalla corrente di azoto (pirolizzatori) o miscela di azoto e ossigeno (gassificatori). Le temperature operative sono in genere fra 400 e 800 °C nel caso della pirolisi e mentre per la gassificazione sono nettamente più elevate. Le emissioni delle due tecnologie sono sensibilmente differenti rispetto a quelle relative ad un inceneritore, e variabili in relazione agli specifici impianti e processi utilizzati nonché al tipo di materiale trattato.
Un particolare tipo di gassificazione utilizza una torcia al plasma a temperature comprese fra i 7000 e i 13000 °C, che decompone del tutto le molecole organiche e vetrifica tutti i residui eliminando teoreticamente le problematiche relative all'inquinamento, poiché non dovrebbe produrre nessun composto gassoso tossico o pericoloso come diossine, furani o ceneri diventando perciò un ottimo modo per trattare pneumatici, PVC, rifiuti ospedalieri e altri rifiuti industriali, nonché rifiuti urbani non trattati.
I punti critici di tali impianti sono però lo sfruttamento commerciale del materiale vetrificato e la produzione di nanopolveri, che possono sfuggire alla vetrificazione e sono presenti nei fumi in concentrazioni non ancora esattamente determinate.
I sistemi di depurazione dei fumi attuali sono costituiti da varie tecnologie e sono pertanto detti multistadio. Questi sistemi si suddividono in base al loro funzionamento in semisecco, secco, umido e misto. La caratteristica che li accomuna è quella di essere concepiti a più sezioni di abbattimento, ognuna in linea di massima specifica per determinati tipi di inquinanti. In base alla natura chimica della sostanza da "abbattere" vengono fatte avvenire delle reazioni chimiche con opportuni reagenti allo scopo di produrre nuovi composti non nocivi, relativamente inerti e facilmente separabili.
A partire dagli anni ottanta si è affermata l'esigenza di rimuovere i macroinquinanti presenti nei fumi della combustione (ad esempio ossido di carbonio, ossidi di azoto e gas acidi come l'anidride solforosa) e di perseguire un più efficace abbattimento delle polveri in relazione alla loro granulometria. Si è passati dall'utilizzo di sistemi, quali cicloni e multicicloni, con efficienze massime di captazione delle polveri rispettivamente del 70% e dell'85%, ai precipitatori elettrostatici (ESP) o filtri a maniche che garantiscono efficienze notevolmente superiori (fino al 99% e oltre). Attualmente le norme vigenti fanno riferimento alle emissioni di polveri totali.
Accanto a ciò, sono state sviluppate misure di contenimento preventivo delle emissioni, ottimizzando le caratteristiche costruttive dei forni e migliorando l'efficienza del processo di combustione. Questo risultato si è ottenuto attraverso l'utilizzo di temperature più alte (con l'immissione di discrete quantità di metano), di maggiori tempi di permanenza dei rifiuti in regime di alte turbolenze e grazie all'immissione di aria secondaria per garantire l'ossidazione completa dei prodotti della combustione.
Tuttavia l'aumento delle temperature, se da un lato riduce la produzione di certi inquinanti (per es. diossine), dall'altra aumenta la produzione di ossidi di azoto e soprattutto di particolato il quale quanto più è fine, tanto più difficile è da intercettare anche per i più moderni filtri, per cui si deve trovare un compromesso, considerato anche che il metano usato comunque ha un costo notevole. Per questi motivi talvolta gli impianti prevedono postcombustori a metano e/o catalizzatori che funzionano a temperature inferiori ai 900 °C.
Come detto la formazione di ossidi d'azoto aumenta quasi esponenzialmente al crescere della temperatura di combustione. Vanno citate le attrezzature specificatamente previste per l'abbattimento degli ossidi di azoto, per i quali i processi che vengono normalmente utilizzati sono del tipo catalitico o non catalitico.
La prima di queste tecnologie, definita riduzione selettiva catalitica (SCR), consiste nell'installazione di un reattore a valle della linea di depurazione in cui viene iniettata ammoniaca nebulizzata, che, miscelandosi con i fumi e attraversando gli strati dei catalizzatori, trasforma alla temperatura di 300 °C gli ossidi di azoto in acqua e azoto gassoso, gas innocuo che compone circa il 79% dell'atmosfera. Visto che è possibile che una certa quantità di ammoniaca non reagita sfugga dal camino ("ammonia slip"), sono state elaborate altre metodiche che non fanno uso di ammoniaca quale reagente ovvero che prevedono l'uso di un ulteriore catalizzatore per prevenirne la fuga.
La seconda tecnologia, chiamata Riduzione Selettiva Non Catalitica (SNCR), spesso preferita perché più economica, presenta il vantaggio di non dover smaltire i catalizzatori esausti ma ha caratteristiche di efficacia inferiori ai sistemi SCR, e consiste nell'iniezione di un reagente (urea che ad alta temperatura si dissocia in ammoniaca) in una soluzione acquosa in una zona dell'impianto in cui in cui la temperatura è compresa fra 850 °C e 1.050 °C con la conseguente riduzione degli ossidi di azoto in azoto gassoso e acqua. Altri processi non catalitici sfruttano la riduzione con ammoniaca attuata tramite irraggiamento con fascio di elettroni o tramite l'utilizzo di filtri elettrostatici.
Altri sistemi sono stati messi a punto per l'abbattimento dei microinquinanti come metalli pesanti (mercurio, cadmio ecc) e diossine.
Riguardo ai primi, presenti sia in fase solida che di vapore, la maggior parte di essi viene fatta condensare nel sistema di controllo delle emissioni e si concentra nel cosiddetto "particolato fine" (ceneri volanti). Il loro abbattimento è poi affidato all'efficienza del depolveratore che arriva a garantire una rimozione superiore al 99% delle PM10 prodotte, ma nulla può contro le nanopolveri (PM 0,1). Per tale motivo le polveri emesse sono considerate particolarmente nocive.
Per quanto riguarda l'abbattimento delle diossine e dei furani il controllo dei parametri della combustione e della post-combustione (elevazione della temperatura a oltre 850 °C), sebbene in passato fosse considerato di per sé sufficiente a garantire valori di emissione in accordo alle normative, è oggi considerato insufficiente e quindi accompagnato (nei nuovi impianti) da un ulteriore intervento specifico basato sulle proprietà chimicofisiche dei carboni attivi. Questo ulteriore processo viene effettuato attraverso un meccanismo di chemiadsorbimento, cioè facendo "condensare" i vapori di diossine e furani sulla superficie dei carboni attivi. Questi non sono altro che carbone in polvere, il quale può esibire 600 m² di superficie ogni grammo: detto in altri termini funziona come una specie di "spugna". Queste proprietà garantiscono abbattimenti dell'emissione di diossine e furani tali da premettere di operare al di sotto dei valori richiesti dalla normativa.
Anche qui la filtrazione della polvere di carbone esausta è affidata al depolveratore in quanto evidentemente i carboni esausti (cioè impregnati di diossine) sono altamente nocivi e sono considerati rifiuti speciali pericolosi, da smaltire in discariche speciali.
Sono allo studio metodi di lavaggio dei fumi in soluzione oleosa per la cattura delle diossine che sfruttino la loro spiccata solubilità nei grassi.
La pericolosità delle polveri prodotte da un inceneritore è potenzialmente estremamente elevata. Questo è confermato dai limiti particolarmente severi imposti dalla normativa per i fumi, limitata però alle polveri totali senza discriminare le relative dimensioni delle stesse.
Infatti, se da un lato la combustione dei rifiuti produce direttamente enormi quantità di polveri dalla composizione chimica varia, dall'altra alcune sezioni dei sistemi di filtrazione ne aggiungono di ulteriori (in genere calce o carboni attivi) per assorbire metalli pesanti e diossine come sopra spiegato. Pertanto, le polveri finiscono per essere un concentrato di sostanze pericolose per la vita umana ed animale.
Per tali motivi, l'importanza e l'efficacia dei depolveratori è molto elevata. Vengono in genere usati sia filtri elettrostatici (dagli elevati consumi elettrici, poco efficaci su ceneri contenenti poco zolfo ma in generale abbastanza efficaci se frequentemente ripuliti), sia filtri a maniche (non adatti ad alte temperature e soggetti ad intasamento). Attualmente la legge non prevede limiti specifici per le polveri fini (PM10, ecc.) per cui la reale efficacia di tali sistemi su queste particelle è oggetto di dibattiti accesi. Tuttavia il rispetto della legge vigente è, in genere, ampiamente garantito.
In ogni caso, le polveri trattenute devono essere smaltite in discariche per rifiuti speciali pericolosi: in taluni casi vengono smaltite all'estero (in Germania le miniere di salgemma vengono usate per questo oltre che per i rifiuti radioattivi).
In Italia, i costi dello smaltimento dei rifiuti tramite incenerimento sono indirettamente sostenuti dallo Stato sotto la forma di incentivi alla produzione di energia elettrica: infatti questa modalità di produzione era considerata (sebbene in violazione delle normative europee in materia), come da fonte rinnovabile (assimilata) alla stregua di idroelettrico, solare, eolico e geotermico.Le modalità di finanziamento sono due, correlate ma diverse:
pagamento maggiorato dell'elettricità prodotta per 8 anni (incentivi cosiddetti CIP 6);
riconoscimento di "certificati verdi" che il gestore dell'impianto può rivendere (per 12 anni).
Per quanto riguarda gli incentivi CIP 6 (circolare nº 6/1992 del Comitato Interministeriale Prezzi), chi gestisce l'inceneritore – per otto anni dalla sua costruzione – può vendere al GSE (la società cui è affidato il compito di assicurare la fornitura di energia elettrica italiana) la propria produzione elettrica a un costo circa triplo rispetto a quanto può fare chi produce elettricità usando metano, petrolio o carbone.
L'importo di questo incentivo è aggiornato trimestralmente e, se nel 3º trimestre 2007 era di 54,64 €/MWh, per il 2º trimestre 2008 è cresciuto a 68,23 €/MWh e nel 3º trimestre 2010 era di 60,99 €/MWhI costi di tali incentivi ricadono sulle bollette degli utenti, che comprendono una tassa per il sostegno delle fonti rinnovabili. Ad esempio nel 2004 il Gestore Servizi Elettrici ha ritirato 56,7 TWh complessivi di elettricità da fonti "rinnovabili", di cui il 76,5% proveniente da inceneritori e altre fonti assimilate (fra cui il gas dai residui di raffineria), spendendo per questi circa 2,4 miliardi di euro; per il già citato inceneritore di Brescia, la società di gestione (ASM SpA, oggi A2A SpA) ha ricevuto contributi CIP 6 per circa 71 milioni di euro nel 2006 e 78 milioni nel 2007.A titolo di confronto, nel 2006, a seguito dell'introduzione degli incentivi in conto energia per il fotovoltaico sono stati stanziati solamente 4,5 milioni di euro per 300 MW di potenza.Sempre il CIP 6 prevede inoltre che gli impianti incentivati godano di un innalzamento della tariffa riconosciuta dal GSE per compensare eventuali spese aggiuntive per l'attuazione del protocollo di Kyoto, annullando così del tutto i benefici della riduzione delle quote gratuite di emissione da 28 a 3,5 Mt/a di CO2 prevista dal Piano nazionale di assegnazione delle emissioni (Pna) 2008-2012, attualmente in fase di approvazione, e rischiando perciò di comprometterne l'intero impianto, giacché gli impianti CIP 6 sono il settore su cui si concentra la gran parte delle riduzioni.
Si tratta di certificati che corrispondono ad una certa quantità di emissioni di CO2: se un impianto produce energia emettendo meno CO2 di quanto avrebbe fatto un impianto alimentato con fonti fossili (petrolio, gas, carbone ecc.) perché "da fonti rinnovabili", il gestore ottiene dei certificati verdi che può rivendere a industrie o attività che sono obbligate a produrre una quota di energia mediante fonti rinnovabili ma non lo fanno autonomamente.
Poiché gli impianti di incenerimento venivano in Italia considerati come "da fonte rinnovabile", le società che li gestiscono sono fra quelle che possono vendere i certificati verdi, ottenendo quindi questo ulteriore tipo di finanziamento.
In realtà, secondo la normativa europea, solo la parte organica dei rifiuti potrebbe essere considerata rinnovabile; la restante parte può essere considerata esclusivamente una forma di smaltimento del rifiuto, escludendo esplicitamente la valenza di "recupero".Pertanto, la Commissione europea ha avviato una procedura di infrazione contro l'Italia per gli incentivi dati dal governo italiano per produrre energia bruciando rifiuti inorganici considerandoli "fonte rinnovabile". A tal proposito già nel 2003 il Commissario UE per i Trasporti e l'Energia, Loyola De Palacio, in risposta a un'interrogazione dell'on. Monica Frassoni al Parlamento Europeo, ha ribadito l'opposizione dell'Unione Europea all'estensione del regime di sovvenzioni europee previsto dalla Direttiva 2001/77 per lo sviluppo delle fonti energetiche rinnovabili all'incenerimento delle parti non biodegradabili dei rifiuti. Queste le affermazioni testuali del Commissario all'energia: «La Commissione conferma che, ai sensi della definizione dell'articolo 2, lettera b) della direttiva 2001/77/CE del Parlamento europeo e del Consiglio, del 27 settembre 2001, sulla promozione dell'energia elettrica prodotta da fonti energetiche rinnovabili nel mercato interno dell'elettricità, la frazione non biodegradabile dei rifiuti non può essere considerata fonte di energia rinnovabile».
Il fatto che una legge nazionale (v. art. 17, D. Lgs. 29 dicembre 2003, n. 387.) includa, nell'atto di recepimento italiano della Direttiva 2001/77, i rifiuti tra le fonti energetiche ammesse a beneficiare del regime riservato alle fonti rinnovabili, ivi compresi i rifiuti non biodegradabili non elimina l'infrazione alla normativa europea, rendendola invece certa e palese.
Chi difende tale impostazione si richiama a una norma della direttiva comunitaria 2001/77/CE apparentemente in contraddizione con le direttive europee nel campo, la quale autorizza in deroga l'Italia a computare l'elettricità prodotta dalla quota non rinnovabile dei rifiuti nel totale dell'elettricità prodotta da fonti rinnovabili ai fini del raggiungimento dell'obiettivo del 25% di produzione rinnovabile nel 2010: proprio questa deroga nel 2006 è stata attaccata in sede di Parlamento europeo coll'emendamento (articolo 15 bis) alla legge Comunitaria 2006.Eliminando gli incentivi agli inceneritori, si vuole ristabilire un equilibrio di trattamento tale da consentire la piena applicazione della strategia integrata di smaltimento dei rifiuti; a tale esigenza fa riscontro la necessità secondo alcuni di aumentare l'incenerimento in Italia (si veda la voce sulla gestione dei rifiuti per il ruolo dell'incenerimento nella gestione dei rifiuti).
A tale disputa si contrappone quella fra chi ritiene gli inceneritori antieconomici e chi li ritiene vantaggiosi e minimizza il ruolo degli incentivi, dicendo che il guadagno principale degli inceneritori con recupero di energia deriva dallo smaltimento dei rifiuti e non da tali incentivi: posizione apparentemente smentita dall'intensa attività di pressione politica esercitata sul Parlamento in merito alla cancellazione degli incentivi nella finanziaria 2007. Il testo dibattuto ed approvato in Parlamento, per eliminare l'infrazione alle norme europee, escludeva tutte le fonti "«assimilate»" dagli incentivi alle rinnovabile, concedendo una deroga solo agli impianti «già in funzione», mentre il testo del «maxi-emendamento» approvato con la fiducia ha concesso un'ulteriore deroga a tutti gli impianti anche solamente «autorizzati» senza che questa dicitura fosse stata concordata fra le parti.
Per regolamentare la questione il 7 febbraio 2007 è stato presentato dal Consiglio dei ministri un disegno di legge (n. 1347) passato all'esame delle Commissioni Industria e Ambiente del Senato e finalizzato a limitare gli incentivi «ai soli impianti realizzati e operativi» come originariamente previsto dalla finanziaria 2007.
La norma è stata infine approvata nella finanziaria 2008 ma nei fatti rimessa ampiamente in discussione dal Decreto 113 del 30 giugno 2008 che riapre i termini delle autorizzazioni "in deroga". Attualmente il termine è stato ulteriormente prorogato a fine 2009.
Sono 129 gli impianti che attualmente beneficiano del CIP 6; per 29 il periodo di incentivazione è già scaduto. Gli impianti autorizzati ma non operativi sono 16, di cui 11 sono inceneritori di rifiuti, tra cui gli inceneritori di Torino e di Roma, 4 impianti in Sicilia, 2 impianti in Campania (fra cui Acerra).
A seguito di ciò il costo dell'incenerimento dei rifiuti dovrebbe nel tempo aumentare di circa 50 €/t, facendo diventare decisamente più conveniente il riciclaggio, ma anche la discarica.
Gli aspetti sanitari relativi alle ricadute sulla popolazione di una data attività umana non possono essere valutati solamente sulla base dei valori di emissione al camino (o allo scarico per inquinanti liquidi). In altri termini, fra i valori di emissione e l'effetto sulla salute possono inserirsi altri fattori, direttamente influenzati dalle emissioni ma intermedi fra "emissione" e "salute". Tali inquinanti "intermedi" sono detti inquinanti secondari per distinguerli dagli inquinanti primari direttamente emessi dagli impianti. Risulta ad esempio noto dalla chimica ambientale che alcuni inquinanti di estrema importanza per la salute sono inquinanti secondari (come l'ozono, non prodotto dalla combustione ma generato dall'interazione fra inquinanti primari derivati dalle combustioni e radiazione solare).
Un approccio sanitario completo deve (o dovrebbe) quindi valutare anche gli inquinanti secondari, cosa però molto difficile in pratica. Anche per questo motivo ci si limita pertanto agli inquinanti primari (facilmente rilevabili in quanto misurabili al camino o allo scarico) e, per gli inceneritori, le indagini considerano in primis le diossine ed i metalli pesanti.
A proposito dei dati, appunto strettamente sanitari, si rileva anche il fatto che gli stessi dati epidemiologici per loro natura possono sottostimare o fallire nel rilevare il rischio reale. Il problema è complesso; sull'errore influisce una buona dozzina di fattori, metodologici o no. Se ne segnalano i principali.
 Alcuni metodi di studio in genere congelano una data situazione anziché seguirla nel tempo, processo lungo e costoso (cross-sectional vs longitudinal epidemiologic studies);
 si focalizzano su un determinato agente causale trascurando interazioni e sinergie tra i contaminanti;
 si focalizzano solo su una specifica determinata patologia, magari per direzioni impartite dal committente;
 fanno uso di statistica univariata e non di quella multivariata, di approccio in genere più ostico.
 Bisogna considerare anche l'individuazione corretta della popolazione esposta;
 la possibilità che la popolazione generale sia meno sana di quella in studio.Anche per questo aspetto si può rappresentativamente citare un lavoro di Lorenzo Tomatis, già direttore IARC e punto di riferimento internazionale sugli aspetti sanitari e ambientali.
Studi epidemiologici, anche recentissimi, condotti in paesi sviluppati e basati su campioni di popolazione esposta molto vasti, evidenziano una correlazione tra patologie tumorali (sarcoma) e l'esposizione a diossine derivanti da inceneritori e attività industriali.Altre indagini epidemiologiche prendono in particolare considerazione gli inceneritori come fonte d'inquinamento da metalli pesanti, ed eseguono accurate analisi considerando sia fattori socio-economici sia le popolazioni esposte nelle precise zone di ricaduta (mappe di isoconcentrazione tracciate per rilevamento puntuale e interpolazione spaziale col metodo di kriging). L'analisi, accurata pur se limitata solo ad alcune popolazioni, evidenzia aumenti statisticamente significativi di alcune patologie tumorali nelle donne residenti in zona da almeno cinque anni, ma non negli uomini. Nello studio viene ugualmente rilevata l'esposizione ad ossidi di azoto (NOx).Un lavoro giapponese del 2005 ha tentato di mettere in relazione le diossine presenti nel latte materno con la distanza dagli inceneritori. Le conclusioni sono state che (nei limiti e nell'estensione dello studio) «nonostante gli inceneritori fossero la maggior fonte di diossine in Giappone al momento dello studio, i livelli di diossine nel latte materno non hanno mostrato apparente correlazione con le distanze tra il domicilio delle madri e gli inceneritori di rifiuti».Un'analisi sintetica degli effetti sulla salute, svincolati dalla sola analisi dei singoli composti emessi – difficilmente studiabili se non in toto per gli effetti sinergici e di amplificazione dei componenti della miscela –, si può invece evincere da alcuni altri lavori: sempre in Giappone si è rilevata correlazione tra l'aumento di una serie di disturbi minori nei bambini e distanza dagli impianti.
Passando a problemi di ordine maggiore, si sono rilevati aggregati (cluster) di aumento di mortalità per linfoma non Hodgkin; altri studi, nonostante difficoltà relative all'analisi dei dati, aggiungono risultati significativi sull'incidenza di tumore polmonare, linfoma non Hodgkin, sarcomi ai tessuti molli, tumori pediatrici, malformazioni neonatali.
Diversi studi europei rivelano, sempre nell'ambito delle patologie tumorali, correlazioni con la presenza di inceneritori, in coerenza con analoghi studi precedenti.Ma, in questo ambito, gli studi sono controversi e discordanti: a titolo di esempio uno studio effettuato in Gran Bretagna, con lo scopo di valutare l'incidenza di vari tipi di cancro in una popolazione che vive in prossimità di impianti di incenerimento, ha evidenziato che il rischio aggiuntivo di contrarre il cancro dovuto alla vicinanza degli inceneritori è estremamente basso. Sempre lo stesso studio rileva che un moderno inceneritore influisce sull'assorbimento umano medio di diossina in percentuale inferiore all'1% dell'assorbimento totale derivato dall'insieme delle emissioni ambientali (come precedentemente rilevato l'assorbimento di diossina avviene principalmente con la dieta). Inoltre, riguardo a specifiche patologie tumorali, lo studio afferma che non c'è evidente correlazione tra l'esposizione alle emissioni degli inceneritori e l'incidenza di cancro allo stomaco, all'apparato gastrointestinale e ai polmoni; i fattori socio-economici hanno un ruolo determinante. Sull'incidenza dell'angiosarcoma, lo studio in questione evidenzia che non è possibile effettuare alcuna correlazione a causa della mancanza di informazioni sull'accuratezza della diagnosi effettuata sulla popolazione generale; comunque la commissione di studio è giunta alla conclusione che non c'è alcuna prova più generale dell'esistenza di aggregati e non sono necessari ulteriori studi nel breve termine. Sempre in Gran Bretagna, nel 2008 la British Society for Ecological Medicine (BSEM) ha pubblicato uno studio avente l'obiettivo di riassumere i risultati dei principali studi epidemiologici e dimostrare gli effetti nocivi degli inceneritori sulla salute. Tale studio è stato ampiamente criticato dall'Health Protection Agency britannica che ha accusato la BSEM di aver utilizzato per le sue conclusioni solamente gli studi scientifici con risultati favorevoli alle conclusioni volute, tralasciandone altri con opposte vedute.Sull'effetto dei metalli pesanti dispersi dalla combustione di rifiuti pericolosi sulla salute della popolazione si rileva che le emissioni non si limitano alle sostanze aerodisperse, ma possono riguardare anche le acque o i siti di stoccaggio delle ceneri.Uno studio britannico ha analizzato la distribuzione del piombo e cadmio derivato dalle emissioni di polveri sottili di un inceneritore per fanghi di depurazione evidenziando che nelle adiacenze dell'inceneritore si rilevano picchi maggiori di concentrazione, seppure l'impatto sia relativamente piccolo rispetto alle altre attività antropiche nella zona oggetto di studio.In Italia, negli anni 2001-2004, è stato commissionato dal Ministro dell'Ambiente Altero Matteoli uno studio sulla sostenibilità ambientale dell'incenerimento dei rifiuti solidi urbani, svolto dal dipartimento di Fisica tecnica dell'Università degli Studi di Roma "La Sapienza" e dal dipartimento di ingegneria impiantistica dell'Università di Perugia. Secondo i resoconti della Commissione Ambiente e Territorio dell'epoca «la tecnologia di "termovalorizzazione" è ormai affidabile e sostenibile, [...] Inoltre, quando gli impianti sono a norma, i rischi di insorgenze di malattie tumorali nella popolazione sono stati abbattuti drasticamente. [...] i rischi di carattere sanitario connessi alla realizzazione di "termovalorizzatori" di ultima generazione sono assolutamente trascurabili».
Tale studio è stato criticato sia in Commissione, sia da soggetti esterni, che hanno rilevato come esso trascuri completamente le problematiche ambientali e non specifichi quali siano i parametri e indicatori di tale compatibilità ambientale di tali impianti.
Secondo l'articolo 216 del testo unico delle leggi sanitarie, gli inceneritori sono classificati come fabbriche insalubri di prima classe e come tali "debbono essere isolate nelle campagne e tenute lontane dalle abitazioni".
I limiti di concentrazione degli inquinanti imposti dalla normativa sono riferiti al metro cubo di fumi e non all'emissione totale. Pertanto, bruciando più rifiuti si ottengono più fumi e quindi più emissioni inquinanti, ma si rimane sempre nei parametri di legge.
Detto in altri termini, i limiti sono relativi alla concentrazione dell'inquinante all'emissione, ma non al flusso di massa: quindi si occupano della qualità dell'emissione, per incentivare l'adozione delle migliori tecnologie disponibili, ma non della quantità delle emissioni cioè dell'impatto complessivo sull'ambiente. Per tale motivo, le norme non garantiscono necessariamente un valore di concentrazione degli inquinanti "sicuro" in base a studi medici ed epidemiologici sull'effetto degli inquinanti, ma si riferiscono ai valori che è possibile ottenere tecnicamente con gli impianti migliori.
I limiti sulle emissioni non sono stabili ma vengono adeguati nel tempo in base alle tecnologie di abbattimento degli inquinanti disponibili sul mercato, seppure con l'inevitabile ritardo dovuto ai tempi legislativi. Spesso però tali limiti vengono richiesti solo per la costruzione di nuovi impianti, mentre agli impianti già esistenti vengono concesse lunghe deroghe.
Nonostante le normative vigenti, non sono comunque mancati casi di impianti in cui si siano rilevate alcune infrazioni per il mancato rispetto di normative o per il superamento del tonnellaggio di rifiuti inceneriti originariamente ammesso. È comunque difficile che l'accertamento di un'infrazione sfoci in provvedimenti molto severi come il sequestro dell'impianto, perché in tal caso si potrebbe creare un'emergenza rifiuti molto pericolosa. Fra febbraio e giugno del 2007, tuttavia, l'inceneritore di Trieste è stato posto sotto sequestro per il superamento dei limiti di legge riguardanti le emissioni di diossine, superiori anche di 10 volte il limite autorizzato.L'adeguamento dei vecchi impianti alle nuove normative procede a rilento, ed è solitamente collegato agli ampliamenti degli impianti. Da ciò deriva che spesso impianti di piccole dimensioni hanno emissioni (riferite al metrocubo di fumi e non al flusso totale) maggiori di impianti più grandi.
Le nuove tecnologie permettono oggi di raggiungere valori assai elevati di abbattimento delle emissioni inquinanti, nel rispetto del Decreto Legislativo 133/2005.Il provvedimento regola tutte le fasi dell'incenerimento dei rifiuti, dal momento della ricezione nell'impianto fino alla corretta gestione e smaltimento delle sostanze residue:
disciplina i valori limite di emissione degli impianti di incenerimento e di coincenerimento dei rifiuti,
i metodi di campionamento, di analisi e di valutazione degli inquinanti derivanti dagli stessi impianti,
i criteri e le norme tecniche generali riguardanti le caratteristiche costruttive e funzionali, nonché le condizioni di esercizio degli impianti, con particolare riferimento alle esigenze di assicurare un'elevata protezione dell'ambiente contro le emissioni causate dall'incenerimento e dal coincenerimento dei rifiuti,
i criteri temporali di adeguamento degli impianti già esistenti alle disposizioni del presente decreto;
prevede che i cittadini possano accedere a tutte le informazioni, così da essere coinvolti nelle eventuali opportune decisioni.
Per ogni tonnellata di rifiuti immessi, si ha l'emissione di circa 6000 metri cubi di fumi.Per quanto riguarda l'Italia, i limiti di legge imposti agli inceneritori per le emissioni in atmosfera sono evidenziati nella tabella 2, in paragone – semplificato – con altri tipi di impianto presenti sul territorio (si veda il DL 133/2005 per gli inceneritori e il DL 3 aprile 2006, n. 152 per gli altri impianti):
I "valori reali di un moderno impianto" sono il risultato dell'applicazione delle migliori tecnologie disponibili (BAT, Best Available Technology) la cui applicazione costituisce un onere non indifferente nella costruzione e gestione degli impianti e può essere imposta in fase di autorizzazione dell'impianto: anche per quanto riguarda gli altri impianti citati vale la stessa regola per cui possono essere imposti specifici limiti minori; allo stesso modo possono fino al 1º gennaio 2008 (o 2010) essere motivatamente consentiti limiti superiori ai valori di legge per polveri e ossidi di azoto nell'ambito di alcune restrizioni.Le emissioni di sostanze tossiche persistenti (in particolare diossine, furani) seppur entro i limiti di legge, sono da considerarsi comunque significative se sono protratte nel tempo nello stesso luogo: lo stesso DL 152/2006 evidenzia questo fatto per chiarire i limiti particolarmente severi su queste sostanze in impianti dalla lunga vita operativa.Per quanto riguarda l'emissione di gas serra (in particolare CO2), si veda più avanti.
Le emissioni di un inceneritore non si limitano all'atmosfera, ma si estendono anche alle acque reflue degli impianti: il DL 133/2005 fissa valori massimi anche in questo ambito, riferiti al litro d'acqua scaricata.A partire dagli anni ottanta, visto l'inasprimento delle leggi, si è affermata l'esigenza di rimuovere i macroinquinanti presenti nei fumi della combustione (ad esempio ossido di carbonio, anidride carbonica, ossidi di azoto e gas acidi come l'anidride solforosa e l'acido cloridrico), i microinquinanti (metalli pesanti, diossine ecc.) e di perseguire un più efficace abbattimento delle polveri.
Dal confronto tra le emissioni indicate in tabella 4, relative ai diversi trattamenti termici dei rifiuti effettuati tramite impianti del tipo indicato, è possibile trarre alcune significative conclusioni, riguardo agli impianti specifici considerati (le tecnologie di gassificazione e pirolisi sono molto variabili). Le emissioni di polveri sono minori nel caso della pirolisi e della gassificazione; in particolare, a causa delle temperature di esercizio non particolarmente elevate, risulta significativa la forte diminuzione legata alla pirolisi e che soprattutto è dovuta alla minore formazione di nanopolveri. Le emissioni gassose risultano molto minori nel caso dei processi di gassificazione/pirolisi (notevole soprattutto il dato sugli ossidi di azoto, anche qui correlato alle minori temperature), mentre la quantità di metalli pesanti prodotti è simile, anche se la gassificazione e la pirolisi tendono ad emettere un maggior quantitativo di mercurio. Infine, degna di nota è la bassa emissione di diossine legata alla pirolisi e imputabile alla scissione subita, con formazione di composti caratterizzati da minore peso molecolare.
Gli inceneritori, e in generale qualsiasi processo di combustione di combustibili solidi e liquidi, rilasciano nell'aria polveri sottili. Indicativamente, per un inceneritore, considerando una produzione di fumi di 6000 m³/t di rifiuti e il limite giornaliero di 10 mg/Nm³, l'emissione è di 60 grammi/t.
Tuttavia, questa è un'indicazione solo quantitativa: molto importante è anche l'aspetto qualitativo cioè la finezza delle polveri emesse (PM10, PM2,5 ecc.). In genere più sono alte le temperature di combustione e più aumenta la finezza delle polveri. Tali polveri sottili sono nocive a causa delle loro piccole dimensioni e del fatto che con sé trasportano, tramite fenomeni chimico-fisici quali l'adsorbimento, materiali tossici e nocivi residui della combustione, come idrocarburi policiclici, policlorobifenili, benzene, metalli pesanti e diossine, pericolosi perché persistenti e accumulabili negli organismi viventi.
Gli inceneritori contribuiscono all'emissione antropica di polveri fini e ultrafini in aree urbane, motivo per cui tali emissioni sono sotto osservazione per valutarne l'importanza relativa rispetto alle altre fonti (naturali o antropiche), non ancora del tutto chiarita. Anche per via delle recenti preoccupazioni sulle nanopolveri gli inceneritori sono visti con sospetto sia da alcuni ricercatori che da parte dell'opinione pubblica, mentre altri li considerano sostanzialmente innocui.
Uno studio per la Provincia di Bolzano nel 2007 ha misurato la concentrazione di particelle di diametro compreso tra i 5,5 e i 350 nanometri (quindi polveri cosiddette "ultrafini") in vari punti, trovando valori di 10-20000 particelle per centimetro quadrato nei pressi dell'autostrada, 5-7000 al camino dell'inceneritore, 5-10000 nel punto di massima ricaduta delle sue polveri e 5000 in una zona non antropizzata. Si noti che i dati sono espressi in numero di particelle per unità di superficie e quindi non secondo il classico rapporto grammi di polvere per volume d'aria. Questo perché, data la finezza di tali polveri è inutile "pesarle". Del resto questo genere di problematiche è emerso relativamente di recente e non sono state ancora stabilite dalla legge delle regole di determinazione quantitativa.
Infatti, la legge italiana e le norme europee pongono limiti di qualità dell'aria solamente riferiti al PM10 (polveri di diametro aerodinamico inferiore 10 micrometri cioè 10000 nanometri), quantificando il limite medio massimo di tali polveri sottili nell'aria in 50 microgrammi/m³ (milionesimi di grammo per metrocubo d'aria). I limiti relativi alle emissioni degli inceneritori (e degli altri impianti industriali) sono ancora meno accurati: non considerano per niente la finezza delle polveri, ma solo il peso totale di 10 milligrammi/m³ (millesimi di grammo al metro cubo di fumi). Ad oggi, l'unico ambito in cui i limiti di emissione sono imposti sul PM10 è quello dei veicoli (si vedano le norme Euro3 ed Euro4).
Le diossine ed i furani sono tossici, cancerogeni e mutageni per l'organismo umano. Sono poco volatili per via del loro elevato peso molecolare e sono solubili nei grassi. Proprio per quest'ultimo motivo tendono ad accumularsi nella catena alimentare e quindi anche nell'organismo umano, per cui anche un'esposizione a livelli minimi ma prolungata nel tempo può recare gravi danni all'ambiente o alla salute del singolo. La soglia minima di sicurezza per tali sostanze è ancora oggetto di investigazione scientifica; i limiti imposti dalla UE sulle emissioni sono di 0,1 nanogrammi/m³ (miliardesimi di grammo per metro cubo di fumi: sulle leggi valgono le considerazioni precedenti, all'inizio del paragrafo)
Le sorgenti delle diossine sono varie e hanno avuto molte variazioni nel corso degli anni, ed è difficile quantificarne esattamente la rilevanza relativa: gli inceneritori sono comunque una delle fonti maggiori, e debbono quindi essere tenuti sotto accurata osservazione.
Le prime ipotesi suggerivano, per quanto concerne la produzione di microinquinanti nei processi di termocombustione, che le diossine si originassero da composti organici clorurati più semplici, formatisi a loro volta dalla combustione di materiale organico in presenza di cloro. Il primo sarebbe derivato dalle plastiche o dalla pirolisi della lignina o delle sostanze contenute nel residuo vegetale, mentre il secondo dalla presenza di cloruri o di composti organici clorurati.Questo suggerì che fossero le plastiche contenti PVC la causa principale di formazione di diossina, anche se non sono comunque l'unica componente contenente cloro nei rifiuti solidi urbani, essendo presente anche nella carta e nei rifiuti alimentari.Un'altra misura introdotta fu l'impiego di reagenti basici (carbonato o idrossido di calcio) per rimuovere l'acido cloridrico formatosi nella camera di combustione.Solo in seguito si stabilì che le diossine si originano su superfici di scambio termico a 300-400 °C sulle quali si siano accumulati residui incombusti di natura carboniosa ed in presenza di cloruro di rame.Per ridurre l'emissione di vari inquinanti fra cui la diossina, negli inceneritori è vietato (per legge) che i fumi scendano sotto gli 850 °C, che è poi il motivo per cui gli inceneritori non possono accettare materiale dal potere calorifico troppo basso oppure devono integrare la combustione con metano.L'obiettivo di minimizzare le emissioni di diossine contrasta in parte con il recupero dell'energia, in quanto un'elevata temperatura di combustione e un veloce raffreddamento dei fumi (condizioni ideali per ridurre la formazione di diossina) sono incompatibili con una massima efficienza nel recupero dell'energia termica.Gli impianti tecnologicamente più avanzati presentano un elevato grado di efficienza tale da contenere le emissioni a livelli significativamente inferiori al limite di legge ma bisogna considerare che la legge impone solo delle misurazioni periodiche e non continue sulla produzione di diossina, e che solo in pochissimi impianti italiani è tenuta sotto costante controllo.
Inoltre, le misurazioni, necessarie solo ad assicurare il rispetto della legge, spesso non sono precise e non servono a conoscere l'effettiva emissione in atmosfera. Ad esempio, in inceneritori come quello di Brescia la concentrazione di diossina nei fumi può essere abbastanza bassa da risultare non rilevabile dagli strumenti adottati (a Brescia la soglia di misurabilità è di 0,0001 ng/Nm³ di fumi, ovvero circa 5 ng/t di rifiuti). (I valori in emissione variano tra 0,0001 e 0,005 ng/Nm3, quindi l'emissione giornaliera data un'emissione di circa 13 milioni di m3/giorno sarebbe pari a 1.300 - 65.000 ng/giorno). Le concentrazioni di diossina e degli altri microinquinanti organici come IPA e PCB nelle emissioni dell'inceneritore sono dello stesso ordine di grandezza (per le diossine di poco superiori, per PCB e IPA inferiori) delle concentrazioni di fondo presenti nell'aria esterna. Quindi complessivamente non si aggiungono microinquinanti organici all'aria, mentre vengono distrutti quelli già presenti nei rifiuti in ingresso all'impianto.Gli inceneritori rilasciano diossina non solo nell'atmosfera attraverso i fumi, ma anche nella terra e nell'acqua: le diossine sono presenti nelle scorie e nei residui solidi o liquidi del filtraggio dei fumi, e possono diffondersi per percolazione nel luogo di deposito di tali rifiuti o per dispersione delle acque di lavaggio delle zone di inquinate.
La quantità di diossina nelle scorie – secondo misurazioni del DETR, Dipartimento inglese per l'ambiente – è di circa 12-72 nanogrammi/kg; il miglioramento tecnologico ha ridotto notevolmente l'emissione complessiva di diossina, tuttavia i sistemi di filtraggio più sono efficienti più concentrano le diossine prodotte nei loro residui: nei residui del filtraggio dei fumi attraverso precipitatori elettrostatici delle polveri (circa 30 kg/t di rifiuti) in passato la concentrazione era elevatissima, fra i 6600 e i 31100 ng/kg; negli impianti recenti è di 810-1800 ng I-TEQ/kg (quindi circa 24,3-54 ng diossina/t rifiuti) e 680-12200 ng I-TEQ/kg nei fanghi dalle torri di lavaggio dei fumi (circa 10–15 kg/t di rifiuti, quindi circa 8,5-152,5 ng diossina/t rifiuti).Uno dei principali motivi della differenza tra i risultati dei diversi studi risiede nel diverso arco temporale in cui questi si sono svolti, infatti il fattore di emissione delle diossine da incenerimento si è ridotto di circa 50 volte negli ultimi 15 anni, quindi chiaramente studi degli anni novanta forniscono dati notevolmente diversi da quelli più recenti.
La valutazione dell'emissione effettiva di gas serra da parte degli inceneritori è questione dibattuta.
Se da un lato l'emissione al camino è quantificabile (~1400 kg/t, si veda oltre), per una valutazione completa dell'influenza sulle emissioni globali di anidride carbonica bisognerebbe considerare in primo luogo il tipo di rifiuti (organici o no, pretrattati o indifferenziati ecc.), le altre possibili modalità di smaltimento dei rifiuti residui, nonché la produzione di CO2 media usata per calcolare le emissioni evitate, ecc.
Un confronto fra il bilancio totale di CO2 derivante dall'uso dell'inceneritore (termoutilizzatore) e di una discarica priva di sistemi per la captazione di biogas, per lo smaltimento di rifiuti urbani è stato presentato nel 2005 dall'Università di Firenze.In base a questo studio, statisticamente per una tonnellata di rifiuto urbano incenerito si deve considerare una produzione di 1402 kg di CO2 (per combustione), un risparmio di 554 kg di CO2 ottenuto col recupero energetico (verrebbero emessi producendo la stessa energia con fonti fossili), altri 910 kg di anidride carbonica assorbita in origine dalla componente rinnovabile, per un bilancio totale negativo di contributo di 62 kg di CO2 sottratti ai gas serra. Questo sempre che vengano realmente bruciate solamente biomasse e non materiali di origine fossile (plastiche ecc.)
Viceversa una discarica produrrebbe per fermentazione della componente organica circa 56 kg/t di metano (gas serra circa 21 volte più potente della CO2, e quindi equivalenti a 1181 kg/t di CO2) oltre a 295 kg/t di CO2; di contro, il carbonio sequestrato in origine dalla componente organica, non trasformato in anidride carbonica durante la fermentazione, equivarrebbe ad un sequestro di 591 kg/t di CO2. Si otterrebbe quindi un bilancio totale positivo di 886 kg di CO2 al contributo dei gas serra.
Secondo questo studio la produzione di CO2 sarebbe quindi nettamente maggiore per una discarica di rifiuti indifferenziati che per un inceneritore. Questa procedura di valutazione ed i suoi risultati sono stati utilizzati per valutare il progetto dell'inceneritore di Torino.Va tuttavia rilevato che questo tipo di analisi non considera che le discariche controllate abbinate agli impianti di preselezione (TMB) e/o compostaggio con produzione di biogas permettono il recupero del metano di fermentazione (i sopra citati 1181 kg/t equivalenti di CO2) riducendo drasticamente le emissioni di gas serra della discarica: inserendo questa componente nel confronto, la discarica avrebbe emissioni di CO2 nettamente inferiori ad un inceneritore, ribaltando il risultato dello studio.
Occorre quindi sottolineare che questi confronti e considerazioni riguardanti il recupero energetico e la riduzione dei gas serra sono forzatamente solo indicativi e facilmente manipolabili, poiché in funzione dei tipi di impianti, rifiuti e trattamenti considerati, le conclusioni possono essere radicalmente diverse.
 Paolo Foietta, Vita Tedesco e Simona Ciceli, Il termovalorizzatore della zona nord della provincia di Torino (PDF), Torino, Assessorato allo sviluppo sostenibile e alla pianificazione ambientale, 2006.
L. Morselli, La valorizzazione termica dei rifiuti: pirolisi, incenerimento, gassificazione. 5ª Conferenza nazionale, Maggioli Editore, 2003. ISBN 88-387-3105-5.
L. Morselli, G. Viviano, L'incenerimento Dei Rifiuti: Caratterizzazione Dei Materiali in Ingresso, Tecnologie Emergenti, Controllo Degli Effluenti, Impatto Ambientale. Atti Del Convegno Nazionale, Bologna 16-17 marzo 1995, Maggioli Editore, 1996. ISBN 88-387-0548-8.
A. Rossi, Incenerimento dei rifiuti e depurazione dei fumi, Tecniche Nuove, 1989. ISBN 88-7081-521-8.
M. Ragazzi, R. Del Duro, Introduzione alla termovalorizzazione dei rifiuti, Franco Angeli, 2006. ISBN 88-464-7638-7.
 Bureau at the Institute for Prospective Technological Studies, Reference Document on the Best Available Techniques for Waste Incineration (PDF), Seviglia, European Commission, 2006. URL consultato il 1º luglio 2013.
 Rosanna Laraia, Fulvia Chiampo, Jörg Krüger, Analisi e comparazione delle tecnologie più idonee per il secondo impianto di trattamento area nord dei rifiuti urbani, assimilati e fanghi della provincia di Torino (PDF), Provincia di Torino, 3 giugno 2006. URL consultato il 1º luglio 2013.
 Rosanna Laraia (a cura di), Rapporto rifiuti 2003 (PDF), Istituto superiore per la protezione e la ricerca ambientale, 2003, ISBN 88-448-0115-9.
 Rosanna Laraia (a cura di), Rapporto rifiuti urbani - edizione 2013 (PDF), Roma, Istituto Superiore per la protezione e la ricerca ambientale, 2013, ISBN 978-88-448-0596-8.
Direttiva 2000/76/CE del Parlamento europeo e del Consiglio, del 4 dicembre 2000, sull'incenerimento dei rifiuti, su eur-lex.europa.eu, 28 dicembre 2000. URL consultato il 1º luglio 2013.
Decreto-legge 18 febbraio 2005, n. 59, in materia di "Attuazione integrale della direttiva 96/61/CE relativa alla prevenzione e riduzione integrate dell'inquinamento"
Decreto-legge 11 maggio 2005, n. 133, in materia di "Attuazione della direttiva 2000/76/CE, in materia di incenerimento dei rifiuti"
Decreto-legge 3 aprile 2006, n. 152, in materia di "Norme in materia ambientale"
Atti del convegno «La termovalorizzazione dei rifiuti in Italia: l'esperienza di esercizio e l'applicazione delle nuove tecnologie» (Milano, 22 settembre 2006)
Termotrattamento dei rifiuti con recupero energetico, dossier tecnico pubblicato da Ente di Bacino Padova 2 (Pdf 1.9 MB)Impatto ambientale e sulla salute
Chiara Maglio, Sistema Integrato di Monitoraggio Ambientale. Caso studio: l'Inceneritore di Coriano (Pdf 2,8 MB)
(EN)  British Society for Ecological Medicine - The Health Effects of Waste Incinerators Archiviato il 20 novembre 2008 in Internet Archive. giugno 2008 (pdf 7.9 MB)Valutazioni dell'incenerimento
La termovalorizzazione e la politica impiantistica per un corretto smaltimento (PDF)
(EN)  Documento del ministero dell'ambiente tedesco sull'impatto ambientale degli inceneritori (PDF)Esempi di inceneritori

Gli incidenti di Spalato furono una serie di episodi violenti a carattere prevalentemente antitaliano che si verificarono nella città dalmata di Spalato fra il 1918 e il 1920, e che culminarono con l'assassinio del comandante della Regia Nave Puglia Tommaso Gulli e del motorista Aldo Rossi, colpiti la sera dell'11 luglio 1920 e deceduti nel corso della notte.
Questi episodi si inserirono all'interno di una pluridecennale lotta per il predominio sull'Adriatico orientale fra popolazioni slave meridionali (croate e slovene) e italiane, ancora nell'ambito dell'Impero austro-ungarico. Alla fine del XIX secolo la corrente irredentista sorta all'interno del Regno d'Italia e lo jugoslavismo da parte slava coinvolsero nella questione anche Stati già indipendenti, come il Regno d'Italia stesso e il Regno di Serbia. Lo scoppio della prima guerra mondiale, l'entrata in guerra dell'Italia, il disfacimento dell'Impero, le trattative di pace e le successive fortissime frizioni fra l'Italia e il Regno dei Serbi, Croati e Sloveni furono gli eventi più recenti, precedenti e contemporanei agli incidenti di Spalato.
Conformemente a quanto previsto dagli accordi con gli alleati e successivamente alla firma dell'armistizio con l'Impero austro-ungarico, ai primi di novembre del 1918 le truppe italiane procedettero all'occupazione dei territori riservati all'Italia dal Patto di Londra e dalle clausole armistiziali.
La Marina predispose l'invio di navi da guerra in Dalmazia, destinate a prendere possesso dei territori in questione. A bordo di queste navi vi erano generalmente anche dei dalmati italiani arruolati nella Marina, con l'incarico di aiutare le truppe nel contatto con le popolazioni locali. I contatti venivano generalmente presi con le locali sedi dei Fasci Nazionali Italiani, le associazioni locali degli italiani che si potevano trovare nelle principali località della costa e delle isole.
La città di Spalato e la costa meridionale della Dalmazia – non contemplate dal patto di Londra – erano state escluse dall'occupazione italiana. In questa zona il potere era stato assunto da un comitato locale guidato da Josip Smodlaka e Ivo Tartaglia, che proclamò l'unione della Dalmazia al nuovo Stato serbo-croato-sloveno (dal 1º dicembre Regno dei Serbi, Croati e Sloveni) ed organizzò una guardia nazionale nelle varie città.
I nazionalisti jugoslavi si dimostrarono subito estremamente ostili verso le forze militari italiane, viste come occupatrici del suolo jugoslavo, anche perché vi era il timore che cercassero di prendere con la forza anche Spalato. Ad aggravare la situazione concorse il flusso di profughi jugoslavi dalle zone di occupazione italiana, che rimasero in città e per due anni costituirono il fulcro delle continue manifestazioni anti-italiane.
Nella città di Spalato viveva una comunità autoctona italiana, che nel novembre del 1918 fu riorganizzata attraverso la fondazione, sulle ceneri del Partito Autonomista – sciolto dalle autorità austriache nel 1915 –, del Fascio Nazionale guidato da Leonardo Pezzoli, Antonio Tacconi, Edoardo Pervan e Stefano Selem. Risulta tuttavia complesso quantificare la consistenza numerica della comunità italiana di Spalato. I censimenti austriaci in Dalmazia rilevavano sul campo – dapprima sporadicamente, a partire dal 1890 in modo sistematico – la "lingua d'uso": l'idea di fondo era quella di una connessione diretta tra lingua e nazionalità di un individuo. Tale metodologia risultò però controversa: da un lato, considerando un'unica lingua il serbo-croato non era possibile distinguere l'etnia serba dalla croata; dall'altro, essendo i rilevatori del censimento incaricati comunali, in tutte le località della costa orientale dell'Adriatico – che conobbero, come Spalato, pluridecennali lotte per il predominio fra italiani e slavi – si rilevarono costanti lamentele da parte della componente etnica che non deteneva il potere a livello comunale nel periodo del censimento, e che riteneva che i rilevatori manipolassero sistematicamente i dati. Inoltre, dal 1909, era stato proibito in tutta la Dalmazia l'uso della lingua italiana negli atti pubblici.
I risultati dei censimenti austriaci per gli anni 1890, 1900 e 1910 furono i seguenti:
1 Il comune di Spalato comprendeva le seguenti frazioni: Cuccine al Calludèr (Kučine), Maravince (Mravince), Salona (Solin), Sasso (Kamen), Slatine, Spalato, Stobrezio (Stobreć), Vranizza (Vranjić) e Zernovizza (Žrnovica)
2 La città di Spalato comprendeva le seguenti località: Borgo Grande, Borgo Luciaz, Borgo Manus e Pozzobon
Che i dati dei censimenti sottostimassero il numero degli italiani di Spalato sembra confermato da una serie di fatti successivi. A seguito del Trattato di Rapallo (1920), gli italiani della Dalmazia poterono optare per l'acquisizione della cittadinanza italiana in luogo di quella jugoslava, pur mantenendo la residenza in loco. Nonostante una violentissima campagna intimidatoria da parte jugoslava, alla scadenza dei termini oltre 900 famiglie spalatine avevano esercitato l'opzione. All'interno di molte famiglie la scelta divise i vari componenti: Renato Tartaglia, fratello del sindaco nazionalista jugoslavo Ivo, optò per la cittadinanza italiana ed emigrò a Trieste; all'interno della famiglia Morpurgo – storica famiglia ebrea cittadina, di cultura e lingua italiana – Elio e Luciano scelsero la cittadinanza italiana, mentre Vittorio ed Eugenio scelsero la cittadinanza jugoslava; fra i fratelli Bettiza – industriali del cemento – Marino divenne jugoslavo, mentre Vincenzo e Giovanni scelsero l'Italia; Armando Grisogono – membro di una delle storiche famiglie nobili della Dalmazia, che presentava al suo interno alcuni dei più ferventi jugoslavisti – optò per la cittadinanza italiana.
Nel 1927 si svolse un censimento degli italiani all'estero: a Spalato e immediati dintorni risultarono residenti 3.337 cittadini italiani. Considerato che circa 1.000 italiani spalatini abbandonarono la città a seguito della sua incorporazione nel Regno dei Serbi, Croati e Sloveni, e stimando una certa percentuale di italiani che chiese la cittadinanza jugoslava, assume una particolare pregnanza l'indicazione del 1918 dello spalatino Antonio Tacconi, secondo cui 7.000 spalatini erano iscritti alle varie associazioni italiane della città (Fascio Nazionale, Circolo di Lettura, Società Operaia ecc.).
Una particolarità della comunità italiana di Spalato – comune a molte località dalmate – era data dalla quantità di nobili, possidenti e impiegati pubblici in essa concentrati. In tutta la prima metà del XIX secolo la quasi totalità dei podestà delle cittadine dalmate era costituita da italofoni e, anche quando la nomina del podestà fu demandata al corpo elettorale, la legge elettorale austriaca, che prevedeva la votazione per "curie" – che favoriva enormemente le classi più abbienti e istruite –, permise per alcuni anni agli italofoni di mantenere il potere pur essendo localmente minoranza in quasi tutte le località. A Spalato, in particolare, la lotta fra il Partito Autonomista filoitaliano e il Partito Nazionale filocroato fu particolarmente aspra: il primo podestà croato della storia spalatina fu l'avvocato Dujam Rendić-Miočević, eletto nel 1882 dopo un periodo turbolento che aveva visto nel 1880 lo scioglimento d'autorità del consiglio comunale, guidato dall'ultimo podestà italiano, Antonio Bajamonti. Tutti questi accadimenti erano ancora ben vivi nella memoria degli spalatini alla fine della Grande guerra.
Il 9 novembre 1918 le due cacciatorpediniere francesi Sakalave e Touareg entrarono nel porto di Spalato. Gli italiani – concentrati in gran parte all'interno della città vecchia – esposero dalle finestre delle proprie case il tricolore italiano e si recarono al porto per celebrare l'Intesa. La reazione della guardia nazionale jugoslava fu immediata: entrarono con la forza negli appartamenti, strapparono le bandiere, picchiarono alcuni dei presenti e danneggiarono parte della mobilia. Nel frattempo, il comandante di una nave già austriaca ed ora jugoslava attraccata nel porto intimò col megafono di togliere il tricolore, minacciando di aprire il fuoco.
Questo fu il primo della lunga serie di incidenti, che vide anche la creazione di un classico schema propagandistico che si sarebbe ritrovato molto spesso nei mesi successivi: i quotidiani croati – e segnatamente il più estremista di essi, il Novo Doba – riportarono i fatti denunciando la "provocazione italiana"; gli italiani di Spalato, invece, crearono un memoriale e lo inviarono ai rappresentanti alleati, i quali generalmente in questi casi approntavano una commissione d'inchiesta per cercare di dirimere la questione.
Nei giorni immediatamente seguenti, le autorità municipali di Spalato furono costrette a presentare le proprie scuse formali per l'accaduto. Nel contempo, Smodlaka ebbe un abboccamento con i dirigenti del Fascio Nazionale, per cercare di persuaderli a fare pubblica dichiarazione di fedeltà e accettazione dello Stato jugoslavo, ottenendone però un rifiuto.
Iniziò quindi una violentissima campagna di stampa contro gli italiani della Dalmazia, accusati di essere traditori ed austrofili, e una campagna pubblicistica nazionale ed internazionale per dimostrare che la Dalmazia era una terra puramente slava. L'esaltazione raggiunse livelli tali che - pur essendo stata forte l'iniziale diffidenza - i reparti dell'esercito serbo inviati dal governo di Belgrado a occupare la costa dalmata ora venivano ovunque accolti in maniera trionfale: il Novo Doba il 20 novembre 1918 pubblicò una poesia dal titolo Benvenuti, fratelli! (Dobro došli, braćo!), e due giorni dopo festeggiò il loro ingresso in città col titolo a tutta pagina "L'arrivo trionfale dei reparti serbi a Spalato". Manifestazioni antitaliane si svolsero anche in altre località non sottoposte al regime di occupazione italiano, e regolarmente coinvolsero gli italiani locali.
Sotto la spinta delle notizie che provenivano dalla Dalmazia e sulla scorta delle riflessioni che in Italia si stavano svolgendo in riferimento alle richieste territoriali da porre al tavolo della pace, si sviluppò quindi una corrente di pensiero che chiedeva al governo di inviare delle proprie truppe anche nelle località della Dalmazia centrale e meridionale. Fra i primi a inviare tali richieste erano stati, ancor prima degli episodi di violenza del 9 novembre, proprio alcuni dalmati italiani: il 5 novembre, il podestà di Zara, Luigi Ziliotto, aveva inviato una lettera al sottosegretario alle Colonie, Piero Foscari, chiedendo l'occupazione italiana anche della Dalmazia centrale.
I dirigenti del gruppo dei dalmati italiani a Roma rilanciarono l'idea, paragonando un'eventuale occupazione anche delle zone costiere dell'Adriatico non previste dal Patto di Londra alle occupazioni francesi della Renania occidentale. L'ammiraglio Thaon di Revel si dichiarò convinto della necessità di occupare militarmente Spalato, in pieno accordo coll'ammiraglio Enrico Millo, che in quei giorni venne nominato governatore della Dalmazia per la parte occupata dalle truppe italiane.
Fra novembre e dicembre, lo scontro nazionale a Spalato si intensificò: il 18 novembre con un'ordinanza il governo provinciale (jugoslavo) della Dalmazia impose il giuramento di fedeltà al re per tutti i funzionari dei pubblici uffici. La composizione sociale degli italiani della Dalmazia vedeva tradizionalmente un notevole numero di dipendenti pubblici: insegnanti, impiegati, giudici e funzionari provinciali. Di conseguenza questa misura venne immediatamente interpretata come una forzatura per ottenere quella fedeltà al nuovo Stato degli slavi del sud precedentemente negata. Un buon numero di dalmati italiani rifiutò di giurare, venendo immediatamente sospeso dalle proprie funzioni e dai relativi emolumenti.
La tensione crebbe ulteriormente fino a quando, il 23 dicembre, ebbero luogo dei disordini più gravi: gruppi di nazionalisti jugoslavi fecero irruzione armati di rivoltelle nelle sedi storiche della comunità italiana – il Fascio Nazionale, il Gabinetto di Lettura e la Società Operaia – distruggendo le suppellettili e imponendone la chiusura. Scattò quindi una "caccia all'italiano" per la città: decine di persone vennero percosse e si procedette alla distruzione o alla cancellazione di una serie di insegne italiane nei vari negozi. Il 6 gennaio 1919, nella vicina cittadina di Traù una folla eccitata da notizie sull'imminente occupazione militare italiana della zona prese d'assalto gli italiani locali, ripetendo le stesse scene.
Nel porto di Spalato aveva già stazionato in vari momenti il cacciatorpediniere Carabiniere, alternandosi ad altre navi da guerra italiane senza però un incarico duraturo. Di fronte alle notizie sulle violenze contro gli italiani di Spalato, il governo di Roma autorizzò l'invio a Spalato di una nave da guerra, l'esploratore Riboty, con l'incarico di soggiornare stabilmente nel porto spalatino.
Secondo gli ordini impartiti da Millo, il Riboty aveva il compito di proteggere l'elemento italiano locale, raccogliere informazioni sulla situazione nella Dalmazia centrale e fornire gratuitamente viveri ed assistenza alla popolazione di Spalato, per motivi dichiaratamente propagandistici filo-italiani.
L'arrivo della nave italiana il 27 dicembre – rimpiazzata a partire dal 12 gennaio 1919 dall'ariete torpediniere Puglia – irritò notevolmente le autorità jugoslave, e venne accolto da una manifestazione di protesta contro l'ormeggio. Già quattro giorni prima s'erano registrati dei disordini che avevano coinvolto alcuni marinai del Carabiniere e la popolazione locale croata, ma la situazione si mantenne sempre molto tesa, anche perché le truppe italiane a terra stavano lentamente prendendo possesso della Dalmazia promessa col patto di Londra, il cui confine passava relativamente vicino a Spalato. Come osservò il console Marcello Roddolo, in servizio sulla Riboty, «le nostre truppe che occupano mano mano i confini dell'armistizio e perciò si avvicinano a Spalato fanno credere agli Jugoslavi prossima una nostra occupazione di quella terra, alla quale occupazione quasi certamente i reparti serbi si opporrebbero con le armi».
Il 18 gennaio 1919 si aprì a Parigi la conferenza di pace, che vide anche la partecipazioni di delegazioni di dalmati italiani e jugoslavi, su posizioni nettamente contrapposte. Le notizie e le indiscrezioni provenienti dalla conferenza costituirono uno dei motivi principali di discussione a Spalato, inducendo di volta in volta stati d'ansia o d'euforia, innestandosi in un'atmosfera comunque già fatta incandescente.
Una nuova ondata di aggressioni contro gli italiani di Spalato ebbe luogo in occasione della visita in città della commissione interalleata per l'Adriatico, composta da un ammiraglio francese (Jean Etienne Charles Marcel Ratyé), uno britannico (Edward Burton Kiddle), uno statunitense (Albert Parker Niblack) e uno italiano (Ugo Rombo), il 24 febbraio 1919. Per l'occasione, era alla fonda in porto anche l'esploratore italiano Nino Bixio. In città si era sparsa la voce che il Fascio Nazionale Italiano volesse organizzare una manifestazione per dimostrare la forza dell'elemento italiano a Spalato. Nel tardo pomeriggio i capi della comunità italiana di Spalato – accompagnati dal comandante del Puglia, Giulio Menini, e da un altro ufficiale – mentre passeggiavano per la città vennero attaccati e feriti da un gruppo di manifestanti. Gli ufficiali riuscirono infine a ritornare alla nave, mentre Pezzoli, Pervan, Tacconi e il fratello di quest'ultimo, Ildebrando, cercarono di entrare nel proprio circolo con la protezione delle guardie, ma vennero raggiunti e malmenati nuovamente, richiudendosi poi per oltre tre ore negli adiacenti locali della dogana. Il Gabinetto di Lettura venne circondato per molte ore e fatto oggetto di un'intensa sassaiola. In seguito la folla si divise in gruppi, che si recarono presso le abitazioni degli italiani più influenti, inscenando delle manifestazioni ostili. Gli italiani sorpresi all'aperto vennero assaliti e malmenati, così come vennero nuovamente distrutte le vetrine dei negozi gestiti da italiani.
Il giorno successivo, a bordo del Bixio venne organizzata una solenne cerimonia di scuse da parte del presidente del governo provinciale jugoslavo, del sindaco di Spalato e di un ufficiale della polizia. Il giorno stesso, il comitato interalleato degli ammiragli emanò un proclama nel quale venne affidato all'ammiraglio americano di stanza a Spalato l'incarico di vigilare sul mantenimento dell'ordine in città attraverso l'uso di pattuglie interalleate. Per alcuni mesi le condizioni di vita degli italiani di Spalato migliorarono.
Nella primavera e nell'estate del 1919 la situazione a Spalato continuò a mantenersi tesa e, anche se i disordini non avevano l'intensità dei tumulti di febbraio, purtuttavia conoscevano improvvisi scoppi di violenza: il 9 marzo tre marinai italiani vennero alle mani con un gruppo di giovani croati presso il palazzo delle Procurative: un marinaio italiano rimase ferito alla testa da un colpo di baionetta, così come vennero feriti alcuni soldati serbi intervenuti per sedare la rissa. La successiva commissione d'inchiesta alleata stigmatizzò la “condotta provocatoria” dei marinai italiani, e di conseguenza si scatenò una campagna di stampa sui giornali locali contro la presenza del Puglia nel porto di Spalato. Il tono violentemente antitaliano dei quotidiani croati fece elevare svariate proteste da parte del comandante Menini, che alle volte si tramutarono in ammende contro i giornali stessi, stabilite dall'ammiraglio americano.
Alla conferenza di pace di Parigi le potenze vincitrici premevano per non riconoscere all'Italia i territori promessi col Patto di Londra e il 24 aprile la delegazione italiana si ritirò in segno di protesta. Il giorno successivo la notizia arrivò a Spalato e, mentre venne accolta con entusiasmo dalla comunità italiana che riteneva che a questo punto l'Italia avrebbe proceduto all'annessione della Dalmazia manu militari, per lo stesso motivo causò negli jugoslavi qualche timore.
In una relazione inviata ai comandi superiori dall'ammiraglio americano Philip Andrews - comandante delle truppe di occupazione alleate nella Dalmazia centro-meridionale - venne stigmatizzata la condotta dei marinai italiani in libera uscita, definita "arrogante" e finalizzata a "mantenere vivo e attivo lo spirito italiano della locale minoranza italiana".
Il 12 settembre il poeta ed eroe di guerra Gabriele D'Annunzio oltrepassò il confine con un manipolo di ribelli ed occupò la città di Fiume, non compresa nel Patto di Londra e al tempo una delle località contese con maggior fervore fra l'Italia e il Regno dei Serbi, Croati e Sloveni. La notizia a Spalato ebbe un effetto dirompente: gli italiani la accolsero con enorme entusiasmo, prefigurandosi già la calata di D'Annunzio lungo le coste dalmate, mentre i croati la interpretarono come prova della veridicità dei loro peggiori timori. Le voci si sovrapponevano alle voci, mentre la delegazione serbo-croato-slovena fece pervenire alla conferenza di Parigi una vibrante nota di protesta.
Il 23 settembre il conte Nino Fanfogna – rampollo trentaduenne di una delle più antiche famiglie dalmate – diede inizio ad un tentativo di sollevazione popolare nella sua città natale di Traù, sulla falsariga di quella dannunziana. Al suo servizio si era posta una novantina di militari italiani ribelli del Comando del battaglione di stanza a Prapatnica, guidati dal sottotenente Emanuele Filiberto Torri, che avevano occupato la località e nominato “dittatore” il Fanfogna.
Grazie alla pronta reazione del comando americano e del comandante della nave Puglia, che avevano inviato laggiù rispettivamente l'ufficiale Field e il proprio ufficiale in seconda Paolo Maroni col compito di ordinare la fine della sollevazione chiedendo nel contempo alle truppe serbe di non intervenire, i ribelli italiani si ritirarono la sera stessa, ma l'evento causò conseguenze immediate: il Fascio Italiano di Traù venne praticamente smantellato dalle autorità jugoslave, nella cittadina e nella zona dei Castelli (a nord-ovest di Spalato) vennero attaccate le case e le proprietà degli italiani, infine a Spalato si diffuse il sospetto di una connessione fra i marinai della nave Puglia e i ribelli: il governo locale venne di fatto sospeso dalle sue funzioni dalle truppe serbe. Nelle alture prospicienti la nave italiana vennero issate delle batterie di cannoni, puntate nella sua direzione; una mitragliatrice venne posizionata all'estremità del molo ed ogni contatto con la Dalmazia occupata dagli italiani venne interrotto. L'ammiraglio Andrews consigliò di allontanare il Puglia da Spalato, temendo una ripetizione dell'impresa di Fiume.
Solo la pubblicazione di un manifesto a firma dell'ammiraglio Millo, nel quale si diceva che ogni movimento contro la Dalmazia non occupata dall'Italia sarebbe stato represso, moderò gli animi, che a quel momento sembravano predisposti verso la guerra.
I movimenti di D'Annunzio a Fiume e in Dalmazia divennero sempre più una vera e propria ossessione per le autorità jugoslave e notevole fonte d'imbarazzo per gli italiani, che non erano riusciti ad impedirne l'ingresso a Fiume, così come non erano riusciti ad impedire il continuo afflusso in città di volontari da molti reparti dell'esercito e della marina.
Il 14 novembre una piccola flotta di tre navi da guerra partì da Fiume per giungere a Zara all'alba del giorno dopo: a bordo c'era proprio Gabriele d'Annunzio, con un gruppo di legionari. L'entusiastica accoglienza della popolazione coinvolse anche il governatore Millo, che ricevette i ribelli in modo affettuoso, il che gli creò attorno una cappa di sospetto da parte del governo jugoslavo e pure di una parte del governo italiano.
A Spalato la notizia creò all'inizio forti timori, ma poi sfociò nuovamente in una serie di manifestazioni antitaliane: si giunse a bloccare ogni movimento e ogni rifornimento alla nave Puglia, con la motivazione che «la Puglia non era da considerarsi nave da guerra italiana perché essa obbediva all'Ammiraglio Millo e questi (...) era agli ordini di d'Annunzio».
A novembre ebbero luogo altre devastazioni dei locali spalatini gestiti da italiani: furono assaliti il Caffè Nani e la cartoleria Milich; l'abitazione di Tacconi venne violata e nuovamente danneggiata; per la strada venne aggredito Pezzoli; infine dai circoli italiani vennero asportati i ritratti dei Savoia, poi gettati in mare. Il piroscafo italiano Bosnia, alla fonda al porto, fu assalito: venne ammainata e bruciata la bandiera italiana, sostituita poi col tricolore jugoslavo. I disordini cessarono solo dopo l'intervento personale del governatore jugoslavo, costretto in seguito a scusarsi di fronte a Menini.
Il 12 gennaio 1920 cadeva l'anniversario dell'approdo della nave Puglia a Spalato. In tale occasione la comunità italiana organizzò una cerimonia per ringraziare il comandante Menini.
Fra la fine del 1919 e i primi mesi del 1920 la situazione politica a Spalato tornò ad essere tesa e difficile. Le aggressioni erano all'ordine del giorno e gli episodi più gravi si ebbero il 27 gennaio 1920. Gli alleati avevano inviato a Belgrado una nota poco gradita, riguardante i confini del nuovo Regno dei Serbi, Croati e Sloveni, e così venne organizzata nella piazza dei Signori una manifestazione di protesta contro l'imperialismo italiano. Alla fine la folla diede l'assalto al Gabinetto di Lettura, alla Società Operaia, all'Unione Cooperativa (il Consorzio di consumo italiano); in successione, oltre venti negozi italiani vennero assaliti, le loro insegne distrutte, le saracinesche e le vetrate sfondate. Gli eventi ebbero una certa eco sulla stampa, con le consuete accuse da parte italiana e le repliche da parte jugoslava. Il 9 febbraio il governo regionale jugoslavo pagò 27.000 corone di indennizzi per i danneggiati.
Le molestie continuarono con cadenza quasi quotidiana anche nei mesi successivi. Amareggiato per l'atteggiamento del governo italiano – ritenuto troppo debole di fronte agli jugoslavi –, il comandante Menini aveva già richiesto a dicembre del 1919 di essere trasferito ad altro incarico. Respinta una prima volta la richiesta, questa venne successivamente accolta: il 9 febbraio venne avvicendato al comando del Puglia dal comandante Tommaso Gulli, già suo ufficiale in seconda nei primi mesi del 1919.
Gli incidenti del gennaio 1920 mostrarono per l'ennesima volta che le popolazioni italiane di Spalato pagavano il prezzo più alto dell'antagonismo fra l'Italia e il Regno dei Serbi, Croati e Sloveni: sostanzialmente indifese, erano le vittime predestinate dei continui peggioramenti dei rapporti italo-jugoslavi e delle manipolazioni politiche del governo di Belgrado, che periodicamente alimentava la xenofobia antitaliana per conquistare il consenso dell'opinione pubblica croata.
Gli incidenti più gravi, che causarono delle pesantissime ripercussioni, avvennero a luglio del 1920. Il 12 di questo mese si celebrava la festa per il genetliaco ufficiale del re Pietro I e alla sera del giorno prima a Spalato il capitano Lujo Lovrić, cieco di guerra e acerrimo oppositore delle mire italiane sull'Adriatico orientale, era stato chiamato a tenere una conferenza in teatro, dal titolo “L'antico nemico della nostra unione nazionale”.. All'uscita dal teatro la folla si recò quindi nei soliti luoghi di ritrovo degli italiani, per attaccarli. In questo frangente, due sottufficiali italiani del cacciatorpediniere Aquilone (in quei giorni ancorato a Spalato), e precisamente il capo silurista Francesco Doria e il II capo meccanico Renato Grimaldi - rimasero asserragliati all'interno del Caffè Nani. Quasi in contemporanea ebbe luogo il fatto che in seguito venne considerato la scintilla che causò i disordini successivi e che viene raccontato in modo leggermente diverso a seconda delle fonti: secondo alcuni un marinaio del Puglia mentre era in libera uscita, vista una donna sventolare una bandiera jugoslava in una zona vicino al molo chiamata "cantiere di Ivanko", si era impadronito del drappo portandolo poi a bordo come un trofeo; secondo una fonte italiana invece i marinai erano due, ed erano stati incrociati nei pressi di una casa chiamata "casa di Ivanko" da una ragazzina che li aveva insultati agitando una piccola bandiera: uno dei due marinai - di nome Vincenzo La Pastina - aveva quindi preso la bandiera dalle mani della ragazzina e l'aveva portata con sé sul Puglia. In un baleno l'episodio venne risaputo in città, scatenando le ire della popolazione croata e della folla che già asserragliava il Caffè Nani.
Il comandante Gulli diede allora l'ordine ai due tenenti di vascello Fontana e Catalano di portare la bandiera al cacciatorpediniere americano USS Long presso il Molo San Pietro e, ritenendo che la questione fosse chiusa, inviò un piccolo motoscafo col tenente di vascello Gallo al Molo Veneto, con l'incarico di riportare a bordo i sottufficiali chiusi nel Caffè Nani. Se si fossero verificati dei problemi, la consegna era di sparare dei razzi illuminanti con la pistola Very: in tal caso sarebbe stato inviato un MAS in aiuto. Impossibilitato ad attraccare a causa della folla accalcatasi sul molo, Gallo affermò successivamente di esser stato bersagliato da una serie di colpi di pistola e quindi lanciò i razzi.
Gulli decise allora di comandare egli stesso il MAS e si diresse quindi verso il Molo Veneto, raggiunto alle 21:50. Le successive ricostruzioni dell'episodio divergono radicalmente: da un lato gli italiani affermarono che mentre l'imbarcazione si avvicinava alla riva si udì il capo della polizia di Spalato che gridava: «Comandante stia tranquillo che i sottufficiali sono in salvo al circolo...»; poi il lancio di una bomba a mano dalla folla, col successivo aprire il fuoco dei gendarmi jugoslavi e un'immediata risposta al fuoco da parte italiana. Gli jugoslavi invece affermarono che dall'interno del MAS vennero esplosi dei colpi che uccisero un uomo, e che solo successivamente si sparò dalla riva. La relazione ufficiale spedita qualche giorno dopo ai governi di Roma e Belgrado dall'ammiraglio Andrews ricalcò sostanzialmente la ricostruzione di parte italiana, con qualche piccola differenza: per Andrews la folla era stata allontanata dalla riva dai gendarmi e si era accalcata di fronte alla vicina filiale della Jadranska Banka, laddove sarebbe avvenuta l'esplosione della bomba a mano. In immediata successione ebbe luogo la sparatoria, ma la relazione ufficiale non riuscì a stabilire chi avesse sparato per primo. I marinai italiani sarebbero quindi tutti quanti stati colpiti da proiettili di armi da fuoco.
Vennero feriti il motorista Aldo Rossi, il cannoniere Gino Mario Pavone ed altri del MAS italiano: una pallottola di fucile colpì il comandante Gulli al ventre dal lato destro, uscendo dal dorso a sinistra. L'uomo ucciso fra la folla invece venne in seguito identificato col nome di Matej Miš. Ricaduto sul ponte, Gulli diede ordine di ritornare sul Puglia, ove all'arrivo del MAS l'equipaggio si preparò a cannoneggiare la città, venendo fermato solo dall'intervento di un ufficiale anziano.
Essendo l'ufficiale medico del Puglia asserragliato nel Gabinetto di lettura, il prominente italiano di Spalato Doimo Caraman (o Karaman) convinse il chirurgo Jakša Račić a curare il comandante Gulli. In seguito ad una prima sommaria visita a bordo si decise il trasferimento di Gulli presso la casa di cura privata di questo chirurgo, per cui con un battellino lo si portò fino al molo San Pietro, e da lì con un'automobile del contingente americano fino all'ospedale, a est di Spalato.
Secondo la testimonianza del capitano commissario Di Lauro, che accompagnò Gulli, quest'ultimo dettò un breve testamento spirituale: «Tanti abbracci ai miei. Il mio pensiero è con loro. Se muoio, muoio tranquillo perché i miei figli saranno bene educati da mia moglie. Se muoio, mando un saluto agli ufficiali e a tutti della Puglia. Io non ho assolutamente provocato nessuno, anzi sono andato io stesso per impedire provocazioni. Se vi sono dei morti non li ho sulla coscienza». Alle 02.30 del 12 luglio iniziò l'operazione, che ebbe termine alle 04.00: il comandante Gulli spirò sotto i ferri. Nella notte era morto a bordo del Puglia anche il motorista Rossi.
I funerali dei due marinai italiani vennero vietati a Spalato dalle autorità locali: fu permessa solo la visita alle salme, ricomposte sulla nave Puglia. Le esequie si tennero alcuni giorni dopo nel duomo di Sebenico: il corteo funebre che partì dal molo di Sebenico fu composto da una banda della Regia Marina, un reparto di fucilieri della Marina, un reparto del Regio Esercito, un gruppo di volontari del Battaglione Rismondo, le società ginniche di Sebenico e Zara e una rappresentanza dei canottieri Diadora di Zara.
Tommaso Gulli fu decorato alla memoria con la Medaglia d'oro al valor militare, Aldo Rossi - sempre alla memoria - ricevette invece la Medaglia d'argento. Pavone fu decorato con la megaglia di bronzo, così come i marinai Marco Serfaino, Giuseppe Valenza e Luigi Granata, perché riuscirono a guidare il MAS verso il Puglia dopo che fu colpito a morte Rossi.
Il 13 luglio, giorno successivo alla morte di Gulli, in alcune città successivamente attribuite all'Italia – Trieste, Fiume, Zara, Pola e Pisino – si svolsero manifestazioni che sfociarono in violenze di vario tipo contro le popolazioni slave ivi residenti. Nella più grave di esse, venne appiccato il fuoco al Narodni dom, la casa sede dei circoli slavi (in grande prevalenza sloveni) di Trieste.
Lo stesso 13 luglio il ministro degli Esteri italiano, Carlo Sforza, inviò per il tramite dell'incaricato d'affari a Belgrado ad interim, Galanti, una dura nota di protesta sui fatti di Spalato, con quattro richieste: scuse ufficiali del governo locale di Spalato, nota di rammarico del governo serbo, indennità per le famiglie dei morti e punizione esemplare dei responsabili. Al termine di un serrato scambio di note, il governo serbo inviò un telegramma di vivo rammarico per l'incidente, ma il resto delle richieste non ebbe esito.
Si era però oramai entrati in una nuova fase della politica italiana ed internazionale: il nuovo governo costituito da Giovanni Giolitti, in carica dal 15 giugno 1920, si era presentato in politica estera considerando la rivendicazione della Dalmazia come un elemento secondario, per cui la questione degli incidenti di Spalato non venne rimarcata con forza e il citato rapporto di Andrews non venne mai pubblicato dalla stampa nazionale. I giornali jugoslavi invece affermarono propagandisticamente che il rapporto alleato avrebbe attribuito solamente agli italiani la responsabilità degli scontri. In realtà, questo rapporto si limitava a rilevare i termini essenziali dell'accaduto, senza dare giudizi di alcun genere. Anni dopo - però - la tesi della responsabilità italiana venne ripresa dallo studioso sloveno Lavo Čermelj, che in una sua nota opera dedicata alla drammatica situazione delle minoranze slave nell'Italia fascista affermò falsamente che «una commissione internazionale, presieduta dall'ammiraglio Andrews e nella quale pure l'Italia era rappresentata, aveva inequivocabilmente appurato che gli incidenti di Spalato dell'11 luglio 1920 erano stati provocati dai marinai e dagli ufficiali della nave Puglia».
La volontà italiana di risolvere le questioni aperte di Fiume e della Dalmazia venne favorita dalla questione del plebiscito della Carinzia meridionale: il 10 ottobre la maggioranza della regione, anche se fortemente abitata da sloveni e in quel momento occupata militarmente dall'esercito jugoslavo, dichiarò la propria volontà di essere assegnata all'Austria, al che gli jugoslavi reagirono rifiutando di ritirare le truppe, che stazionavano anche nella città di Klagenfurt, conquistata dopo una serie di combattimenti contro reparti irregolari austriaci nel maggio del 1919. L'atto di forza jugoslavo irritò le grandi potenze, che inviarono un ultimatum a Belgrado intimando il ritiro delle truppe e il rispetto dell'esito del plebiscito: per evitare un conflitto armato gli jugoslavi obbedirono. Quest'incidente sembrò confermare la tesi italiana circa il carattere massimalista ed estremista delle pretese territoriali jugoslave, ed indusse il governo jugoslavo a ricercare l'accordo con gli italiani.
Il 12 novembre 1920 il Regno d'Italia e il Regno dei Serbi, Croati e Sloveni firmarono il Trattato di Rapallo. Ci si accordò per assegnare all'Italia la città di Zara con un piccolo territorio circostante, oltre all'isola di Lagosta e agli scogli di Pelagosa, mentre il resto della Dalmazia andò al Regno dei Serbi, Croati e Sloveni. Il territorio di Fiume andò formalmente a costituire un piccolo stato cuscinetto, denominato Stato libero di Fiume: alla fine dell'anno il Regio Esercito fece sgomberare con la forza la città dalle truppe di d'Annunzio. Il trattato, invece di rasserenare le rispettive opinioni pubbliche, fu oggetto di violentissime critiche sia in Italia che nel Regno dei Serbi, Croati e Sloveni: in Italia sorse il mito della cosiddetta "Vittoria mutilata", ampiamente sfruttato dai nazionalisti e dal nascente movimento fascista; nel Regno dei Serbi, Croati e Sloveni la cessione di Zara e dell'intera Istria all'Italia, oltre alla mancata acquisizione di Fiume, crearono un'ondata di risentimento verso il proprio governo e una campagna di stampa contro l'Italia e i dalmati italiani.
Negli anni successivi, la comunità italiana di Spalato venne attaccata continuamente nelle proprie istituzioni, nell'impiego e nelle scuole, conoscendo un lento declino.
Molti negozi e uffici di Spalato mantennero un'insegna in lingua italiana fino agli anni venti del XX secolo. Queste insegne vennero distrutte in gran parte proprio fra il 1919 e il 1920, come effetto dei vari incidenti sopra descritti. La seguente vuole essere una succinta galleria fotografica, tratta da una serie di cartoline degli anni 1900-1910.
Mladen Čulić Dalbello, Antonello Razza, Per una storia delle comunità italiane della Dalmazia, Trieste, Fondazione Culturale Maria ed Eugenio Dario Rustia Traine, 2004.
(EN) Anthony C. Davidonis, The American Naval Mission in the Adriatic, 1918-1921, Washington, Office of Record Administration - Administrative Office - Navy Department, 1943.
(HR) Karmen Hrvatić, Ratni brodovi u splitskoj luci od 1918. do 1924., in Kulturna baština (Spalato), nº 34, 2007,  pp. 157-172.
(DE) Aleksandar Jakir, Dalmatien zwischen den Weltkriegen. Agrarische und urbane Lebenswelt und das Scheitern der jugoslawischen Integration, Monaco di Baviera, Oldenbourg Wissenschaftsverlag, 1999.
(HR) Zdravka Jelaska, Vrste i oblici nasilja u Splitu između dva svjetska rata, in Acta Istriae, nº 10, 2002.
(EN) Barbara Jelavich, Modern Austria: Empire and Republic 1815-1986, Cambridge, Cambridge University Press, 1987.
 Milica Kacin Wohinz, L'incendio del Narodni dom a Trieste, in Vivere al confine. Sloveni e italiani negli anni 1918-1941, Gorizia, Goriška Mohorjeva družba, 2007.
 Ivo J. Lederer, La Jugoslavia dalla conferenza di pace al trattato di Rapallo 1919-1920, Milano, Il Saggiatore, 1964.
 Giulio Menini, Passione adriatica. Ricordi di Dalmazia 1918-1920, Bologna, Zanichelli, 1925.
 Luciano Monzali, Antonio Tacconi e la comunità italiana di Spalato, Venezia, Scuola Dalmata dei SS. Giorgio e Trifone, 2007.
 Guerrino Perselli, I censimenti della popolazione dell'Istria, con Fiume e Trieste, e di alcune città della Dalmazia tra il 1850 e il 1936, Trieste-Rovigno, Unione Italiana Fiume-Università Popolare di Trieste-Centro di Ricerche Storiche di Rovigno, 1993.
 Valentina Petaros Jeromela, 11 luglio 1920: l'incidente di Spalato e le scelte politico-militari, in Quaderni - Centro di Ricerche Storiche Rovigno (Rovigno, Unione Italiana Fiume - Università Popolare Trieste), XXV, 2014,  pp. 307-336.
 Silvio Salza, La marina italiana nella grande guerra, Firenze, Vallecchi, 1942,  Vol. VIII..
 Claudio Silvestri, Documenti americani sui «fatti di Spalato» del luglio 1920 (PDF), in Il movimento di liberazione in Italia (Milano), nº 1, 1969,  pp. 62-81.
 Ildebrando Tacconi, La grande esclusa: Spalato cinquanta anni fa, in Per la Dalmazia con amore e con angoscia. Tutti gli scritti editi ed inediti di Ildebrando Tacconi, Udine, Del Bianco, 1994,  pp. 912-922.
 Gli incidenti di Spalato, in Prassi italiana di diritto internazionale, 1426/3, su prassi.cnr.it. URL consultato il 12 giugno 2009 (archiviato dall'url originale il 4 luglio 2009).
 L'incidente di Spalato, in Prassi italiana di diritto internazionale, 1416/3, su prassi.cnr.it. URL consultato il 12 giugno 2009 (archiviato dall'url originale il 4 luglio 2009).
 Paolo Radivo, 90 anni fa l’eccidio di Spalato, in L'Arena di Pola, su arenadipola.it. URL consultato il 27 settembre 2011.
 "L'ariete torpediniere Puglia", scheda tecnica dal sito della Marina Militare Italiana, su marina.difesa.it. URL consultato il 12 giugno 2009.
Indestructible è il quarto album in studio dei Disturbed, gruppo musicale alternative metal statunitense. Registrato ai Groovemaster Studios di Chicago, in Illinois, ed auto-prodotto, Indestructible è il primo album del gruppo realizzato senza Johnny K, il produttore dei tre album precedenti: The Sickness (2000), Believe (2002) e Ten Thousand Fists (2005).
Secondo la band, le tematiche dell'album sono significativamente più tetre dei loro precedenti lavori. Alcuni dei brani includono esperienze che il cantante David Draiman ebbe nel corso degli anni precedenti alla produzione dell'album, come cattive relazioni sentimentali, un incidente motociclistico in cui fu coinvolto ed il suicidio della sua ragazza quando aveva 16 anni. Nonostante questi argomenti, la title track, Indestructible, è dedicata e pensata per incoraggiare i militari in combattimento e sollevargli il morale. Due delle tracce, Perfect Insanity e Divide, erano state scritte in precedenza e dovevano essere inserite nel primo album, The Sickness.
Indestructible fu pubblicato il 3 giugno 2008 in formato compact disc ed in due differenti edizioni digipak, limitata e speciale; l'album vendette oltre 253.000 copie la prima settimana e debuttò al primo posto della classifica Billboard 200, diventando il terzo album consecutivo della band a raggiungere tale traguardo. Accolto da recensioni contrastanti da diversi critici, ha ottenuto un punteggio del 57% sul sito di recensioni Metacritic, basato su sei recensioni. L'album venne certificato disco di platino dalla RIAA nell'aprile dell'anno successivo per aver venduto oltre 1.000.000 di copie negli Stati Uniti. Il singolo Inside the Fire venne nominato ai Grammy Award del 2009 nella categoria "miglior interpretazione hard rock".
Dopo aver preso parte al tour in supporto all'album precedente, Ten Thousand Fists, la band prese una pausa. Durante questo periodo, il batterista Mike Wengren si sposò ed il chitarrista Dan Donegan ebbe una figlia, Maya. Dopo la pausa, il gruppo andò ai Groovemaster Studios di Chicago, in Illinois, ed iniziò a comporre alcuni brani. Indestructible è il primo album auto-prodotto dei Disturbed, ovvero registrato senza godere della collaborazione di Johnny K, produttore dei tre album precedenti. La band fu comunque in grado di occuparsi direttamente del disco, nonostante avesse realizzato insieme a Johnny K due album consecutivi che debuttarono al primo posto in classifica. Come ha motivato il cantante David Draiman, «Abbiamo imparato a produrre e ci piacerebbe provare [l'auto-produzione].».
Prima dell'inizio della scrittura dei testi, Donegan compose dei riff di chitarra; la band di conseguenza li ascoltò e scrisse, basandosi su di essi, il resto della musica. Come dichiarò lo stesso chitarrista, «Il processo di scrittura è [...] più o meno lo stesso sin dall'inizio [...] di questa band. Sono sempre stati i riff [a dare l'avvio al processo].». Wengren, il batterista, commentò: «Creiamo sempre riff e ritmi, ma non è finita fino a quando non torniamo a casa e riusciamo a chiarirci le idee, rilassandoci per un po' ed arrivare poi, specialmente Danny ed io, ad una soluzione; solamente sparando fuori riff e ritmi la musica comincia finalmente a prendere vita.». Il bassista John Moyer lasciò lo studio durante la fase di registrazione, dal momento che sua moglie era incinta. Donegan e Wengren gli inviarono i demo tramite email ed egli continuò a scrivere la parte del basso delle canzoni dal suo studio di casa. Nell'ottobre del 2007 sua moglie Kristen diede alla luce il loro secondo figlio, Logan. Riguardo all'elettronica dell'album, Donegan disse: «Quando le basi della chitarra, del basso e della batteria vennero stabilite, in un primo momento non avevo visto che c'era un sacco di spazio per l'elettronica e, quando le canzoni iniziarono a svilupparsi, volevo provare e giocare con alcuni effetti elettronici.».
Quando la composizione strumentale fu completata, Draiman iniziò a scrivere versi melodici per ogni canzone. Egli commentò: «Sono un grande sostenitore dell'atmosfera musicale e della sua sensazione; il modo in cui ti fa sentire la musica di una canzone dovrebbe far capire di cosa tratterà e così, se vuoi dire qualcosa che abbia un senso, ma la musica non lo sorregge, che senso ha?». La prima canzone completa in termini musicali fu The Night; Draiman ne terminò il testo in tre giorni. Questa traccia tentò più volte il cantante di chiamare l'album The Night; «La strumentazione era così fredda e oscura che mi ci sono immediatamente piombato dentro.». Quando vennero realizzate le prime canzoni, la band le spedì alla loro etichetta discografica, la Reprise Records, ed aspettarono la loro approvazione per continuare a scriverne altre. Dopo aver ricevuto il consenso, scrissero il resto dei brani.
Wengren commentò, «Pensammo sarebbe stato bello, specialmente per i fan, se avessimo inserito una o due canzoni che vennero scritte nel periodo di The Sickness. Danny portò dei vecchi nastri demo, parlo di dodici anni fa, quando furono scritte Down with the Sickness e Stupify.». Perfect Insanity e Divide entrarono quindi nella lista tracce di Indestructible. Il gruppo inoltre incise una versione della canzone Midlife Crisis dei Faith No More. Draiman commentò, «Abbiamo preso la canzone, rinnovandola e modernizzandola secondo il nostro livello attuale, e la canzone fa paura.». Il brano, tuttavia, non venne poi inserito nella lista definitiva delle tracce, ma pubblicato su Covered, A Revolution in Sound
Stando a Wengren, la scelta del nome dell'album necessitò di maggior tempo rispetto alle altre incisioni dei Disturbed; la band, originariamente, voleva intitolarlo The Night, perché la canzone omonima fu la prima ad essere completata e delineò la direzione musicale che il gruppo intendeva intraprendere per l'album. Il disco aveva una canzone il cui titolo provvisorio era Defend, ma fu in seguito rinominata in Indestructible. Come spiegato da Donegan, quando venne cambiato il nome, la band sentì che il titolo aveva «un impatto maggiore». Draiman disse che l'album fu chiamato Indestructible perché il titolo «sta a simbolizzare il fatto che siamo ancora fottutamente qui, che non siamo stati distrutti, che siamo resistiti alla prova del tempo.».
Per quanto riguarda la scelta del titolo, Moyer commentò: «Di solito c'è qualche nome o frase che in qualche modo riassume ciò di cui tratterà l'album. [...] La sensazione è che è un disco aggressivo, un disco che spacca il culo.». Donegan, commentando il significato del titolo, dichiarò, «Noi sentiamo di essere diventati indistruttibili per essere sopravvissuti così tanto tempo in questo settore ed aver continuato ad avere successo.». Draiman concluse, «Ne abbiamo passate tante. Non importa cosa ci viene gettato addosso, come band, non importa cosa succede nell'ambiente musicale, noi siamo ancora qui, siamo ancora vitali, ed ancora in piedi.».
La voce del gruppo, David Draiman, dichiarò che i testi dell'album furono ispirati da vari avvenimenti accadutigli nel corso degli anni precedenti; «Ho avuto un incidente in moto ed il mio garage è bruciato con dentro molti dei miei veicoli.», commentò Draiman. «Ho avuto delle brutte relazioni da cui sono entrato ed uscito, che mi hanno lasciato un marchio.». La canzone Indestructible è un «inno per i soldati», disse, «ed è stata pensata per essere qualcosa che li facesse sentire invincibili, che distruggesse le loro paure, facendoli sentire forti, ed è questo ciò che fa l'intero lavoro. È musica che ti aiuta a rafforzarti.», concluse. Altri brani riguardano «relazioni veramente brutte», come Deceiver e Inside the Fire; quest'ultima in particolare descrive Draiman in piedi, di fronte al corpo della fidanzata appena suicidatasi, mentre il Diavolo gli sussurra all'orecchio di fare lo stesso, in modo da poter tornare di nuovo con lei. The Night vuole «semplicemente ritrarre la notte quasi come un'entità vivente che ti rende libero.». Il senso di Perfect Insanity invece è quello di «giocare con l'idea della follia, venendo da te dal punto di vista dell'individuo che è [pazzo] e mettendo in allarme le persone intorno a lui [...] con le sue tendenze psicotiche.». La canzone Divide «si oppone all'idea "Oh, siamo un unico gruppo, siamo tutti uniti!". Chi se ne frega, sii te stesso, sii individuale, distinguiti, lascia il tuo segno, lascia un impatto.». Commentando Façade, Draiman disse che è «una canzone vista dalla prospettiva di una ragazza in una relazione nella quale lei sta... lei sta pensando di ucciderlo, come si legge sulle notizie di cronaca.».
Per rendere compatibili i testi che aveva in mente con la musica, Draiman disse alla band, «datemi la vostra più oscura, sporca e aggressiva merda ritmica tribale che potete gettarmi addosso.». Prima della pubblicazione dell'album, il chitarrista Dan Donegan supportò quest'idea, affermando «musicalmente, ha molte più palle di quanto abbiamo scritto finora. [...] Stiamo cercando di avere una buona combinazione degli elementi dei tre precedenti dischi per cercare di evolverlo in qualcosa di fresco e nuovo anche per noi stessi.». Dan Marsicano di 411mania.com commentò Perfect Insanity dicendo di avere «un breve ma dolce assolo, con una batteria con doppia cassa ed un veloce riff perforante.». Stessa critica per Divide, dicendo che «segue lo stesso modello [di Perfect Insanity], con un suono di chitarra aggressivo seguito dalla voce di Draiman, la quale è un mix delle solite melodie con dei sorprendenti growl qua e là.». Inoltre, secondo Marsicano, Inside the Fire ha «un assolo memorabile ed un tema tetro che lo circonda.» e The Night è una «traccia dal sound epico, con uno dei migliori assoli che Donegan abbia mai composto ed un coro orecchiabile.». Chris Akin di Metaleater presentò l'album dicendo che è pieno di hook e che il chitarrista Donegan ha un «maggior approccio anni '80» a causa dei suoi assoli. Per Christian Hoard di Rolling Stone l'album contiene «una struttura di chitarra meticolosamente costruita, versi seghettati e ritornelli catartici.».
La campagna promozionale per Indestructible iniziò alla fine del 2007, attuando la strategia della pubblicazione gratuita di contenuti digitali e materiale pubblicitario per i fan. La promozione cominciò con la distribuzione di adesivi ai concerti. L'etichetta dei Disturbed, la Reprise Records, in collaborazione con i rivenditori della Hot Topic, azienda venditrice di CD oltre che di vestiti ed accessori di gruppi musicali, fece inserire un CD dimostrativo di Indestructible in ogni articolo della band ed infine, nel 2008, mise in commercio un vinile da 7 pollici in edizione limitata contenente due canzoni, Indestructible e Inside the Fire. Nel febbraio del 2008 un campione audio di anteprima venne postato sul profilo MySpace del gruppo per promuovere l'album. Il campione, titolato Perfect Insanity, non era altro che la nuova versione di una canzone scritta precedentemente alla pubblicazione di The Sickness che non era mai stata pubblicata sino a quel momento su di un album, ma solamente, nella vecchia versione, nel DVD M.O.L. (2002). La traccia completa, successivamente, fu resa disponibile al download gratuito tramite il sito web dei Disturbed, sempre per scopi promozionali.
Nel marzo del 2008, per l'evento Operation MySpace, i Disturbed si esibirono in un concerto in Kuwait per le truppe statunitensi in servizio in quella regione. Il concerto fu anche trasmesso in diretta su MySpace e venne guardato da più di tre milioni di persone. Sempre a marzo, un altro campione d'esempio, Inside the Fire, apparì sul profilo MySpace del festival Rock on the Rage. Venne poi fatto sapere che la traccia sarebbe stata la prima ad essere pubblicata come singolo e che sarebbe stato girato un video musicale per essa diretto da Nathan Cox. Il 24 marzo Inside the Fire debuttò su oltre sessanta stazioni radio negli Stati Uniti. Venne pubblicata e resa disponibile al download il giorno successivo in formato digitale. Il 2 maggio il video musicale per il brano venne pubblicato sul sito della band.Nell'aprile del 2008, sempre tramite il sito ufficiale, fu possibile preordinare una versione limitata in formato digipak di Indestructible. Quest'edizione speciale conteneva, oltre che all'album, una traccia bonus chiamata Run, un DVD contenente un documentario sulla creazione dello stesso album e dei video didattici (chiamati Indestructionals) su come suonare alcune canzoni, un poster avvolgibile, una targhetta VIP che garantiva l'accesso a speciali eventi del gruppo durante il 2009 ed infine un codice che consentiva l'accesso alla sezione del sito dedicata a Inside the Fire. Un'altra edizione speciale preordinabile era disponibile attraverso l'iTunes Store ed includeva tre tracce bonus registrate dal vivo, oltre che l'intero album. Infine, un'altra versione preordinabile dell'album consentiva, a chi l'avesse preordinato tramite i rivenditori della catena di prodotti elettronici Best Buy, di scaricare gratuitamente due canzoni per il videogioco Rock Band, ovvero Indestructible e Inside the Fire.
Il 20 agosto, sul sito dei Disturbed, venne pubblicato un video musicale diretto da Noble Jomes per il terzo singolo estratto, nonché title track, Indestructible. Il singolo venne pubblicato in formato digitale il 29 settembre 2008 ed il video venne incluso nell'EP Live & Indestructible, uscito il giorno seguente, assieme a tre canzoni eseguite al concerto in diretta su Internet al Deep Rock Drive. Jones inoltre diresse, nel gennaio del 2009, il video musicale per il quarto singolo, The Night, il quale venne pubblicato nel marzo successivo.
Sul sito di recensioni Metacritic, Indestructible ha ricevuto un 57 su 100, basato su sei critiche. «Essendo il primo lavoro auto-prodotto dalla band, i Disturbed avevano l'opportunità di creare liberamente la propria musica, senza interferenze esterne», sostenne Dan Marsicano di 411mania.com, dicendo inoltre che «l'auto-produzione ha portato tuttavia ad una mancanza di orientamento che, alla fine, ha peggiorato l'album, anziché migliorarlo.». Il lavoro del chitarrista Dan Donegan fu lodato e Chad Bowar, di About.com, fece notare che molte delle canzoni sono guidate dalla chitarra. Anche Chris Akin di Metaleater lodò Donegan, dicendo: «Se c'è una crescita nella band, è la chitarra. Dan Donegan usa maggiormente un approccio anni '80 rispetto ai precedenti lavori.». AllMusic elogiò, con James Monger, Indestructible, indicando che piuttosto di prendere elementi melodici da band come Pantera, come successe per i precedenti album del gruppo, questo lavoro è molto più simile alle sonorità di band come Metallica o AC/DC
Indestructible, comunque, ricevette delle critiche negative. Per Jim Kaz di IGN, il cantante David Draiman «ha una voce eccessivamente forzata». Kaz, inoltre, trova che «le melodie sono tutte molto simili nello stile e nella struttura. [...] In sostanza, c'è ben poco che si distingue.», continuando poi dicendo che l'album sembra «obsoleto». Secondo Andrew Blackie di PopMatters, nonostante abbia delle consistenti fondamenta musicali, Indestructible manca di significato: «Hanno finito col suonare in modo un po' dispersivo.».
Indestructible vendette oltre 253.000 copie la settimana in cui venne pubblicato, diventando così il loro terzo album consecutivo a debuttare alla posizione numero 1 della Billboard 200, traguardo raggiunto solo da altre sei band; rimase in cima alla classifica per cinque settimane, arrivando poi alla numero uno anche in Canada, Australia e Nuova Zelanda. Indestructible venne certificato disco d'oro dalla RIAA il 17 luglio 2008 per aver venduto 500.000 copie negli Stati Uniti e disco di platino l'8 aprile 2009 per aver raggiunto il milione di vendite. L'album ha inoltre venduto un altro milione di copie nel resto del mondo. Il singolo Inside the Fire venne notevolemente trasmesso alla radio; restò alla numero uno nella classifica Active Rock di Mediabase per 14 settimane, segnando così il record di maggior permanenza alla prima posizione in quella classifica. Il singolo venne anche nominato ai Grammy Award 2009 nella categoria "miglior interpretazione hard rock". Anche la title track, Indestructible, raggiunse la prima posizione nella stessa classifica, diventando la seconda canzone dei Disturbed ad essere stata alla numero uno in quella classifica nel 2008.
Testi di David Draiman, Dan Donegan e Mike Wengren, musiche di David Draiman, Dan Donegan, Mike Wengren e John Moyer.
2008 – CD, Reprise Records 439484-2, Stati Uniti, edizione limitata: digipack formato A5 + CD + DVD
(EN) Disturbed -- Indestructible: Authentic Guitar TAB, Alfred Publishing Co., Inc., 1º settembre 2008, ISBN 0-7390-5659-X.
(EN) Gary Graff, DISTURBED Indestructible, in Billboard, vol. 120, nº 23, 7 giugno 2008,  p. 49, ISSN 0006-2510. URL consultato il 5 agosto 2011.
(EN) Gary Graff, Weapons of mass 'DESTRUCTION', in Billboard, vol. 120, nº 25, 21 giugno 2008,  p. 55, ISSN 0006-2510. URL consultato il 9 settembre 2011.

Le Indiana Fever arrivarono seconde nella Eastern Conference con un record di 21-13. Nei play-off vinsero la semifinale di conference con le New York Liberty (2-0), perdendo poi la finale di conference con le Connecticut Sun (2-0).
Allenatore: Brian WintersVice-allenatori: Lin Dunn, Julie PlankPreparatore atletico: Holly HeitzmanPreparatore fisico: Greg Moore

Indiana Jones' Greatest Adventures è un videogioco a piattaforme ispirato alla trilogia cinematografica Indiana Jones e pubblicato per Super Nintendo nel 1994, sviluppato dalla Factor 5 e pubblicato dalla JVC Musical Industries. La storia del videogioco è raccontata attraverso scene intermedie fra i vari livelli di gioco, e testo ed è abbastanza fedele alla trama dei film. La pubblicazione del videogioco coincise con quella di Super Star Wars: Return of the Jedi, anch'esso pubblicato da JVC e LucasArts.
Una conversione per Mega Drive del videogioco fu apparentemente completata e pronta ad essere distribuita fra l'estate e l'autunno del 1995, e fu provata in anteprima da Electronic Gaming Monthly (numero 73 dell'agosto 1995), recensita da GamePro (numero 73 dell'agosto 1995) e nell'edizione tedesca di GAMERS (novembre 1995). Ciò nonostante la conversione di Indiana Jones' Greatest Adventures per Mega Drive alla fine non fu mai pubblicata. Il videogioco fu in seguito ripubblicato per Virtual Console Wii il 16 novembre 2009 e il 23 aprile 2010 per la regione PAL.
Il gameplay di Indiana Jones' Greatest Adventures è simile a quello di Super Star Wars e si divide in ventotto livelli, alcuni dei quali sono a piattaforme ed altri di guida. I primi dodici livelli seguono la trama del film I predatori dell'arca perduta, dal tredicesimo al ventesimo livello Il tempio maledetto ed i restanti livelli L'ultima crociata.

In linguistica, l'Indice Gunning fog è stato progettato per misurare la facilità di lettura e di comprensione di un testo. Il numero risultante è un indicatore del numero di anni di educazione formale della quale una persona necessita al fine di leggere il testo con facilità. Vale a dire che, se un dato testo ha un indice Fog pari a 12, per comprenderlo sono necessari dodici anni educazione formale, equivalenti a un diploma di scuola superiore. L'indice venne sviluppato nel 1952 da Robert Gunning, uomo d'affari statunitense.
L'indice fog di Gunning viene usato generalmente per testi non particolarmente lunghi e di scrittura in ambito professionale. I testi che sono concepiti per avere un vasto pubblico generalmente richiedono un indice fog minore di 12 punti. I testi che richiedono una comprensione pressoché universale generalmente richiedono un indice minore di 8 punti.
Contare le parole complesse con 3 o più sillabe, senza includere: nomi propri; parole composte da due parole di una o due sillabe (esempi: "anti-nebbia", "giallo-rosso", ecc.); verbi di due sillabe che, coniugati, diventano di tre sillabe o più (esempio: dal verbo "fare" - "facessi", "facendo"); avverbi in -ente di parole di due sillabe (esempi: "foltamente", "lucente", ecc.).
    {\displaystyle 0.4\left(\left({\frac {\mbox{n°parole}}{\mbox{n°frasi}}}\right)+100\left({\frac {\mbox{n°parole complesse}}{\mbox{n°parole}}}\right)\right)}
  Fino al 1980 questo indice veniva calcolato in modo differente. Come si può notare in Gunning 1952, la formula originale richiedeva che, per determinare il punteggio totale, le clausole indipendenti fossero contate come frasi separate. Alla base di questa scelta c'era l'idea che un lettore fosse portato ad associare una clausola completa e semplice con un concetto ben definito. Di conseguenza, un testo formato da clausole semplici aveva maggiore probabilità di risultare comprensibile, ossia ben coeso, coerente, appropriato, efficace. Al tempo stesso, però, questo criterio di calcolo attribuiva indici di bassa comprensibilità ad alcuni autori in particolare. Nel 1980, dopo alcune ricerche fu deciso di eliminare il passaggio di aggiunta delle clausole semplici, dovuto sicuramente alla capacità di distinguere una clausola composta da una semplice risultava al di là della potenza computazionale sia degli algoritmi che dei computer utilizzati. Una difesa del sistema completo fu fatta da Judith Bogart dell'Università della Pennsylvania nel 1985. Tuttavia negli anni la formula nella sua versione semplificata, ossia senza il conteggio a parte delle clausole semplici come frasi separate, ha avuto maggiore successo e numero di applicazioni Guida dell'università. Tuttavia è bene considerare che la comprensione di un testo, al di là della sua tipologia, non può dipendere esclusivamente da fattori computazionali relativi ai rapporti tra numero di insiemi di frasi, numero di sillabe medie nelle parole e numero di parole totali; e quindi, che una serie di frasi semplici e brevi non rende necessariamente più semplice la sua comprensione.
In alcuni lavori, quali, Storia del declino e della caduta dell'Impero romano di Gibbon, la differenza fra il punteggio di Fog calcolato utilizzando l'algoritmo moderno mostrato sopra, ossia senza il conteggio separato delle clausole semplici, equivalenti ciascuna ad una frase indipendente, e il punteggio calcolato a mano utilizzando la formula originale, tende a variare sensibilmente. Un semplice test ha preso una nota casuale dal testo e ha utilizzato un sito con una applicazione per il calcolo automatico dell'indice di Gunning Fog con le due diverse versioni. Con la versione del 1980, il risultato è stato di 19.2 punti. Il calcolo fatto secondo la versione originale ha dato luogo ad un indice di 12.5 punti. A questa di tale differenza corrisponde una differenza di comprensibilità del medesimo testo preso come campione sperimentale: l'indice della difficoltà di lettura scala da un livello di istruzione pre-diploma ad un livello di scuola media. E ciò collide col principio scientifico secondo cui, scelti alcuni elementi, in una determinata situazione, gli esiti finali, ottenuti tramite gli strumenti di misurazione, devono essere ripetibili ed uguali. In caso contrario il metodo di misura e descrizione manca di precisione e/o di accuratezza,  oppure la situazione sperimentale è stata falsata accidentalmente o ad arte.
In conclusione, l'esempio mostra come le due versioni della formula di Gunning Fog, oltre che ad essere diverse non sono neanche equivalenti. Applicate ad uno stesso testo, danno due risultati diversi.
Inoltre si potrebbe anche osservare che non tutte le parole plurisillabiche sono difficili. Per esempio, la parola velocemente contiene cinque sillabe e tuttavia non si può dire che il suo significato generale sia oscuro per un parlante italiano. Ed che le lunghezze medie delle parole nelle lingue diverse possono essere diverse, per esempio, la lunghezza media delle parole inglesi non può essere presa a modello per tutte le lingue del mondo.
Altri aspetti critici generali riguardano concetti basilari quali: l'interazione comunicativa, la varietà linguistica, la definizione di che cosa sia un testo e delle sue tipologie, l'apprendimento, la definizione di memoria e di stato di attenzione, le abilità linguistiche fondamentali e complesse di una persona, la difficoltà di creare equivalenze opportune e verificabili tra livello di scolarizzazione e capacità linguistiche e comunicative effettive di una persona, nonché la questione dell'analfabetismo di ritorno e della dealfabetizzazione, che rendono il titolo di studio conseguito una valutazione inadeguata allo stato delle capacità attuali.
Le ricerche nel campo delle diverse branche della linguistica, della psicologia della percezione, della neurologia, della didattica, dell'intelligenza artificiale, hanno confermato la complessità del fenomeno della comunicazione. Tuttavia negli ultimi anni le ricerche nei campi della matematica, dell'informatica, dell'intelligenza artificiale e della linguistica hanno portato ad un miglioramento degli automi nel processare le produzioini linguistiche, e ciò è dovuto anche all'esistenza di strumenti come l'indice Gunning Fog e di altri, più recenti. Sembra essersi instaurato un circolo virtuoso tra metodi computazionali di descrizione linguistica, intelligenza artificiale e prassi della scrittura, per cui gli uni giovano alle altre e viceversa.
Il seguente paragrafo, dall'articolo "logorrea" di en.wiki en:Logorrhoea, ha un indice Gunning Fog di 16.6.
The word logorrhoea is often used pejoratively to describe prose that is highly abstract and contains little concrete language. Since abstract writing is hard to visualize, it often seems as though it makes no sense and all the words are excessive. Writers in academic fields that concern themselves mostly with the abstract, such as philosophy and especially postmodernism, often fail to include extensive concrete examples of their ideas, and so a superficial examination of their work might lead one to believe that it is all nonsense.
Fog Index Calculator- Una semplice pagina web per fare copia-incolla di un testo e calcolarne l'Indice Fog

Ines Donati (San Severino Marche, 8 giugno 1900 – Matelica, 3 novembre 1924) è stata un'attivista italiana, tra le figure femminili più note e discusse della prima era fascista. Soprannominata "La Capitana", aderì all'ideologia nazionalista fin dalla prima guerra mondiale, facendo poi parte di alcune associazioni come il Corpo nazionale giovani esploratrici e l'Associazione Nazionalista Italiana. Dopo aver ricevuto il "battesimo del fuoco" nel 1921, partecipò alla marcia su Roma nel 1922, anno in cui si ammalò di tubercolosi; nonostante la malattia, fece parte della Milizia Volontaria per la Sicurezza Nazionale. Con la morte nel 1924, divenne una martire fascista, venendo poi inumata nel 1933 nella Cappella degli Eroi al Cimitero Monumentale del Verano.
Nata da David Donati, un calzolaio e da Ludmilla Bertolli, un'orologiaia, Ines, che viene descritta come una ragazza di piccola statura con i capelli scuri, fu una nazionalista della prima ora, attratta dalla propaganda patriottica durante la prima guerra mondiale e distinguendosi fin dall'infanzia per l'acceso "amor di patria", motivo per cui venne soprannominata "La Capitana" e "La Patriottica". A diciotto anni si trasferì a Roma, presso un collegio di suore in Trastevere, dove era giunta per studiare all'Istituto di belle arti, militando attivamente in alcune associazioni dell'epoca, in particolare facendo parte del Corpo nazionale giovani esploratrici, dell'Associazione Nazionalista Italiana e del "Gruppo Giovanile Ruggero Fauro", risultando inoltre l'unica donna iscritta nella squadra d'azione nazionalista romana dei "Sempre Pronti". Durante lo sciopero degli spazzini nel maggio 1920 a Roma, la Donati fu una delle due donne, insieme a Maria Rygier, che si distinsero tra gli uomini nella pulizia delle strade; la ragazza inoltre si adoperò come portalettere ed elettricista.Amica di Piera Fondelli l'anno successivo, partecipò al volontariato civile e fece propaganda per le liste nazionali fasciste alle elezioni politiche. Il 18 febbraio 1921 schiaffeggiò, all'interno del Caffè Aragno di Roma, nei pressi di Montecitorio, il deputato del PSI Alceste Della Seta; questa fu la seconda aggressione subita dal parlamentare, tuttavia l'obiettivo iniziale programmato per quell'attacco dalla Donati, per cui venne arrestata e posta in carcere per un mese, era Nicola Bombacci, uno dei fondatori del Partito Comunista d'Italia.. Il 31 luglio dello stesso anno fu aggredita dagli Arditi del Popolo di Trastevere e venne ricoverata per venti giorni in ospedale. Nel 1921 a Ravenna, in occasione del convegno dei nazionalisti; Luigi Federzoni la definì "impavida, in piedi, fra il sibilar delle pallottole".
Nel 1922 si ammalò di tubercolosi. Proclamato lo sciopero legalitario da parte dell'Alleanza del Lavoro anche ad Ancona, i manifestanti presero di mira in particolar modo il servizio ferroviario, fino a quando, il 2 agosto, la sbullonatura delle rotaie causò il deragliamento di un treno presso Osimo, che portò alla morte del fuochista Attilio Forlani e al ferimento di alcuni passeggeri. La Donati, pur malata, prese parte agli scontri del 5 agosto del capoluogo marchigiano contro gli scioperanti, nel corso dei quali le squadre d'azione e i nazionalisti, provenienti perlopiù dal centro Italia, riuscirono ad occupare la città. Negli scontri caddero anche due antifascisti, Amilcare Biancheria e Giuseppe Morelli.
Il 28 settembre, la Donati prese parte alle operazioni di soccorso a seguito dell'esplosione della polveriera di Falconara, che causò ingenti danni alle case di Pitelli. Fu inoltre una delle poche donne che presero parte alla marcia su Roma; infatti, dopo aver raggiunto Ancona, in possesso anche di due pistole, prese un treno per la capitale, dove conobbe personalmente Mussolini. Nel 1923 chiese di far parte della Milizia Volontaria per la Sicurezza Nazionale, creata nello stesso anno; in questa occasione, il 4 marzo il Duce disse:
Nel 1924 le sue condizioni di salute peggiorarono notevolmente e alle 8:20 del 3 novembre morì di tubercolosi a Matelica, a soli 24 anni, acclamata come martire fascista.
La sua figura venne recuperata dal fascismo e, per volontà di Achille Starace, il suo corpo venne riesumato il 23 marzo 1933 per dei funerali solenni che la innalzarono a icona della gioventù femminile dell'epoca; la sua salma venne collocata nella Cappella degli Eroi nel cimitero monumentale del Verano a Roma. Precedentemente, nel 1926, è stata intitolata a lei una colonia elioterapica a Matelica. Il 17 ottobre 1937, davanti a 25000 persone, le venne intitolata una statua bronzea, opera dell'architetto Rutilio Ceccolini e dello scultore Luigi Gabrielli nelle vicinanze della piazza principale di San Severino Marche; il discorso di presentazione venne pronunciato da Wanda Bruschi, moglie di Raffaele Gorjux ed importante ispettrice fascista. L'opera fu sbullonata e abbattuta da alcuni settempedani il 25 luglio 1943  e venne riconvertita come monumento ai caduti di tutte le guerre.
Giorgio Alberto Chiurco, Storia della Rivoluzione Fascista, IV, Firenze, Vallecchi editore, 1929, ISBN non esistente.
 Igino Colonnelli, Giuseppe Moscatelli «Moschino», Halley Editrice, 2008, ISBN 88-7589-333-0.
 Alfonso D'Agostino, Carlo Pocci Sanguigni (a cura di), Ines Donati (Memorie raccolte coordinate e pubblicate), Tip. delle Mantellate, 1926, ISBN non esistente.
 Alfonso D'Agostino, Una martire in camicia nera, Milano, 1940, ISBN non esistente.
 Piero Meldini, Sposa e madre esemplare - Ideologia e politica della donna e della famiglia durante il fascismo, Guaraldi, 1975, ISBN non esistente.
 Alberto Pellegrino, I Bellabarba. Cento anni in tipografia. 1884-1984, a cura di Raoul Paciaroni, Antonella Bellabarba, San Severino Marche, Bellabarba, 1986, ISBN non esistente.
 Germana Pigliucci, Gli angeli e la rivoluzione, a cura di Centro Studi Futura, Roma, Settimo sigillo, 1991, ISBN non esistente.
Raoul Paciaroni, Una lunga scia di sangue. La guerra e le sue vittime nel Sanseverinate (1943-1944), Hexagon Edizioni, San Severino Marche, 2014. ISBN 978-88-97838-02-9

La locuzione infarto miocardico acuto (IMA) indica la necrosi dei miociti provocata da ischemia prolungata, susseguente a inadeguata perfusione del miocardio per squilibrio fra richiesta e offerta di ossigeno, spesso secondaria all'occlusione di una coronaria causata da un trombo.Se l'ostruzione coronarica conduce all'arresto totale del flusso sanguigno nel territorio irrorato dall'arteria interessata, provocando nell'ECG un sopraslivellamento del tratto ST, l'infarto è denominato STEMI (ST elevation myocardial infarction). Se invece l'occlusione della coronaria è parziale o transitoria, come evidenziato dalla presenza di sottoslivellamento del tratto ST all'esame elettrocardiografico, l'evento è definito NSTEMI (Non-ST elevation myocardial infarction).Le patologie cardiovascolari rappresentano la principale causa di morte nelle nazioni industrializzate, ma anche paesi in via di sviluppo come l'India non ne sono esenti. L'Organizzazione mondiale della sanità ha individuato numerosi fattori di rischio che provocano decessi, perdita di anni di vita in buona salute e aumento delle spese sanitarie in Italia, così come nel resto dell'Europa e del mondo; alcuni dei suddetti elementi di rischio, come ad esempio obesità e sovrappeso, fumo di sigaretta, abuso di alcool, sedentarietà, ipercolesterolemia, ipertensione arteriosa e diabete mellito, sono suscettibili di correzione mediante opportune modifiche dello stile di vita.Secondo alcuni studi, circa metà dei pazienti colpiti da ischemia miocardica acuta non riescono ad arrivare in ospedale vivi; la percentuale di mortalità si riduce al 10-15% fra coloro che raggiungono i reparti di emergenza. È dunque fondamentale individuare prontamente un dolore toracico di origine cardiaca, al fine di ridurre il tempo di intervento e avviare le terapie idonee quanto prima.Gli approcci terapeutici più utilizzati – dalla trombolisi, all'angioplastica coronarica con impianto di stent, al bypass aorto-coronarico – hanno subìto modifiche e miglioramenti nel corso degli anni. Tutti i pazienti che superano un infarto miocardico vengono seguiti dalla medicina riabilitativa con dei percorsi prestabiliti e personalizzati.
La locuzione «infarto miocardico acuto» può essere utilizzata quando vi sia evidenza di necrosi miocardica nell'ambito di un quadro clinico di ischemia. Tale specificazione è contenuta nei vari documenti di consensus elaborati per tentare di raggiungere una definizione universale di infarto miocardico quanto più condivisa. La definizione proposta nel 2007, accettata da tutte le più grandi società internazionali di cardiologia e dall'Organizzazione mondiale della sanità, si delineò in modo più preciso nel 2012.La definizione completa che riportiamo di seguito, suddivisa nei due casi di infarto «acuto» e «pregresso», fa riferimento al documento sottoscritto nel 2012.A) I criteri diagnostici per infarto miocardico acuto sono i seguenti:
riscontro di un aumento dei marcatori biochimici cardiaci, specie la troponina I, unitamente a evidenza di ischemia miocardica associata ad almeno uno dei seguenti fattori:
variazioni elettrocardiografiche di nuova ischemia con alterazioni del tratto ST (sopra- o sottoslivellamento ST), dell'onda T o comparsa di blocco di branca sinistra;
riscontro con ecocardiogramma di nuove alterazioni della cinetica parietale del ventricolo interessato;
morte cardiaca improvvisa, in genere testimoniata da famigliari o altre persone riferenti la presenza di possibili sintomi di ischemia cardiaca, rilevata angiograficamente o post-mortem (comunque nei casi in cui non sia stato possibile prelevare gli esami di laboratorio);
nei pazienti sottoposti a rivascolarizzazione percutanea o in presenza di trombosi dello stent, riscontro di marker di necrosi, quali la troponina, superiori di cinque volte rispetto al 99º percentile del valore massimo di riferimento, nei pazienti con valori di base normali, oppure quando i livelli di troponina aumentano del 20% rispetto ai valori di base nei casi in cui siano già alterati;
nei pazienti sottoposti a bypass aorto-coronarico in cui si evidenzi la presenza di nuove onde Q, la chiusura del graft venoso o della coronaria nativa, associato comunque all'aumento dei marker (sempre con riferimento alla troponina) di almeno 10 volte rispetto al 99º percentile del valore massimo di riferimento;
riscontro di nuovo infarto del miocardio.B) I criteri diagnostici per infarto miocardico pregresso sono i seguenti:
evidenza all'ecocardiogramma di un'area assottigliata e con discinesie, in assenza di cause di origine non ischemica;
riscontro patologico di infarto miocardico in evoluzione o stabilizzato, rinvenuto casualmente.
Le malattie cardiovascolari sono uno dei problemi più importanti di salute pubblica; rappresentano la principale causa di morte in Europa, con oltre 4,3 milioni di morti nel 2005. Oltre il 40% di queste sono premature, si verificano prima dei 75 anni (1,8 milioni) e il 54% colpisce il genere femminile. Le forme più comuni di malattia cardiovascolare sono la cardiopatia ischemica e l'ictus, che costituiscono rispettivamente il 22% (1,9 milioni) e il 14% (1,2 milioni) del totale dei decessi. La cardiopatia ischemica è responsabile del 20% di tutte le morti al di sotto dei 75 anni.L'Organizzazione mondiale della sanità ha individuato fattori di rischio comuni a diverse patologie (malattie cardiovascolari, tumori, diabete mellito, malattie respiratorie croniche, problemi di salute mentale e disturbi muscolo scheletrici) che hanno causato l'86% dei decessi, il 77% della perdita di anni di vita in buona salute e il 75% delle spese sanitarie in Europa e in Italia: tali fattori di rischio sono quelli definiti «modificabili», quali l'obesità e il sovrappeso, il fumo di sigaretta, l'abuso di alcool, lo scarso consumo di frutta e verdura, la sedentarietà, la dislipidemia e l'ipertensione arteriosa. Anche in Italia le malattie cardiovascolari sono la prima causa di morte. L'età aumenta la possibilità di infarto, come anche il sesso maschile: sino a 60 anni i maschi vengono colpiti dall'infarto da 2 a 4 volte più delle donne. In realtà l'infarto miocardico acuto nella donna presenta delle differenze eziopatogenetiche, anatomiche e di rischio genere-specifici rispetto a quello maschile, almeno in fase pre-menopausale. Tale situazione si modifica quando la donna è già in menopausa e il rapporto maschi/femmine supera di poco l'unità.Nei paesi industrializzati come gli Stati Uniti d'America, le morti per malattie cardiache sono più numerose rispetto alla mortalità per neoplasie. Negli Stati Uniti più di un milione di persone subiscono un attacco anginoso ogni anno e di questi il 40% morirà a causa di infarto. Dati recenti e ottenuti su un numero alto di pazienti, tratti dal Registro Nazionale Americano, hanno considerato più di un milione di casi di infarto, dal 1994 al 2006: gli infarti sono stati trattati sia con fibrinolitico sia con angioplastica primaria, di cui il 42% erano donne, i risultati danno una mortalità del 14% nelle donne e del 10% negli uomini.Nel Registro Francese, che analizza la mortalità nelle Unità di Terapia Intensiva Coronarica in tutta la Francia registrando i dati per un mese all'anno, nel 1995, cioè in epoca trombolitica, si segnalò una mortalità del 23,7% nelle donne contro il 9,8% negli uomini, però nel report del 2010, quando ormai più dell'80% dei pazienti veniva trattato con la PTCA, si registrò una riduzione della mortalità rispettivamente del 9,8% e del 2,6%.Anche in paesi come l'India, le malattie cardiovascolari sono la principale causa di morte. In questo paese, un terzo dei decessi nel corso dell'anno 2007 erano dovuti a malattie cardiovascolari, una cifra destinata ad aumentare entro il 2010. Dagli anni ottanta si è verificata per entrambi i sessi una lenta e graduale diminuzione della mortalità per questa patologia, probabilmente per la campagna di prevenzione primaria mirata alla riduzione dei fattori di rischio cardiovascolare. A livello mondiale si cerca di costruire un modello comune di comportamento per ridurre l'impatto di tali patologie sulla salute pubblica.
Sin dall'inizio del XIX secolo è noto che una trombosi occlusiva dell'arteria coronaria può portare alla morte. Gli esperimenti sugli animali con legatura di un vaso coronarico e i reperti autoptici rilevati hanno suggerito che l'occlusione di una coronaria costituisce un evento irreversibile. Nel 1901 il tedesco Krehl dimostrò che l'infarto non è sempre fatale, ma la prima descrizione dettagliata di attacchi cardiaci non fatali si deve ai russi Obraztsov VP e Strazhesko ND nel 1910. Nel 1912 alcuni autori americani, fra cui James B. Herrick, definirono le prime basi terapeutiche per i pazienti affetti da angina stabile da sforzo: il solo riposo fisico fu riportato come primo approccio terapeutico. Tale indicazione fu l'unica opzione di trattamento sino ai primi anni cinquanta ed era caratterizzata dal riposo assoluto per due settimane con l'obbligo di essere alimentati a letto.
Marey e Willem Einthoven migliorarono, attraverso i loro studi, uno strumento ancora rudimentale e nel 1908 arrivò il primo elettrocardiografo avanzato per migliorare la possibilità di diagnosi di infarto del miocardio.
Nel 1923 Wearn descrisse il decorso clinico di 19 pazienti con infarto miocardico, a cui furono prescritti riposo assoluto e restrizione nell'assunzione di liquidi; essi ricevettero la digossina contro la congestione polmonare, la caffeina e la canfora per la prevenzione e il trattamento dell'ipotensione, della sincope e delle aritmie cardiache. Nel 1928 Parkinson e Bedford descrissero la loro esperienza somministrando per il trattamento del dolore la morfina a 100 pazienti infartuati, associando dei nitrati per il loro effetto antipertensivo.Nel 1929 il cardiologo statunitense di origine polacca Samuel A. Levine scrisse il primo libro dedicato esclusivamente al trattamento dell'infarto miocardico, nel quale affrontò, tra le altre cose, dell'importanza delle aritmie cardiache e dell'uso della chinidina nella tachicardia ventricolare e dell'adrenalina nei blocchi atrioventricolari.Nel 1950, l'attacco di cuore era già considerato come una causa importante di morte nei paesi industrializzati. A causa del rischio elevato di trombosi e di embolia polmonare per il lungo riposo a letto si riconobbe la necessità della mobilitazione per prevenire il problema della stasi venosa. Vennero inoltre raccomandati assunzione di liquidi e somministrazione regolare di ossigeno.
Già nel 1948 venne raccomandato l'uso degli anticoagulanti, come il warfarin, nella prevenzione delle trombosi nei sopravvissuti a un attacco di cuore. Nel 1959 il tedesco Behring-Werke portò sul mercato la streptochinasi che fu utilizzata per la trombolisi nell'infarto miocardico acuto.
Negli anni compresi tra il 1970 e il 1979 furono attivi diversi gruppi di lavoro che utilizzarono la streptochinasi nella trombolisi intracoronarica: i risultati dimostrarono che nel 90% dei pazienti con sopraslivellamento del tratto ST si otteneva la dissoluzione del trombo con ricanalizzazione del vaso colpito. Nei primi anni ottanta risultò chiaro come un'infusione endovenosa, preceduta da un'infusione intracoronarica del fibrinolitico, migliorasse e mantenesse la risposta al farmaco.
Fra il 1981 e il 1986 vi furono alcuni gruppi che utilizzarono l'urochinasi intracoronarica, perché più sicura e meno allergizzante della streptochinasi.Nel 1986, è stato lo studio GISSI il primo trial clinico randomizzato pubblicato sulla trombolisi, che arruolò 11.712 pazienti; si riscontrò una riduzione del tasso di mortalità a 21 giorni dall'evento acuto dal 13 al 10,7%,; successivamente il GISSI2 completò lo studio degli outcome non ancora valutati nel primo trial.
L'American Heart Association nel 1960 pubblicò i primi risultati dello Framingham Heart Study che per primo mostrò la relazione tra il fumo e l'insorgenza dell'angina pectoris.Nel settembre 1977 a Zurigo l'angiologo tedesco Andreas Roland Grüntzig introdusse una nuova tecnica che si serviva di un palloncino per dilatare i vasi coronarici stenotici o come opzione terapeutica anche nell'infarto miocardico acuto. All'inizio del XXI secolo l'angioplastica coronarica con il posizionamento di stent è divenuta la pratica di cardiologia interventistica più usata nell'approccio all'infarto miocardico acuto nelle terapie intensive di tutto il mondo.
L'infarto miocardico acuto si verifica in pazienti con cardiopatia ischemica nota, precedenti episodi di angina pectoris, o come episodio iniziale della malattia. In genere questo si verifica quando una placca aterosclerotica che si trova all'interno di una coronaria si ulcera e ciò può causare un'ostruzione acuta del vaso interessato. La presenza di aterosclerosi in un vaso sanguigno provoca un restringimento (stenosi) fatto che più facilmente può portare allo sviluppo della trombosi: un coagulo di piastrine, proteine della coagulazione e detriti cellulari. In casi più rari si può trattare di un embolo che è un coagulo di sangue che ha raggiunto un piccolo vaso trasportato dalla corrente sanguigna.
La cardioaptia ischemica e quindi anche l'infarto del miocardio, è strettamente correlata con l'aterosclerosi e i numerosi fattori di rischio cardiovascolare.
Fattori di rischio maggiori:dislipidemia, in particolar modo un aumento del colesterolo totale e LDL, un aumento dei trigliceridi e una diminuzione nei livelli di HDL; ipertensione arteriosa sistemica; diabete mellito; sindrome metabolica; obesità, bulimia, resistenza all'insulina; tabagismo; stress mentale, fisico e traumatico che induce la stimolazione del sistema adrenergico con aumento dell'aggregazione delle piastrine: un antico meccanismo difensivo che favorisce la trombosi del vaso lesionato allo scopo di ridurre il sanguinamento causato da ferite di animali o combattimenti.
iperomocisteinemia > 12 micromoli/L; anticorpi antifosfolipidi; sedentarietà; fattori psicosociali: stress negativo, stato sociale inferiore; pillola anticoncezionale se associata al fumo. Può essere così calcolato uno score di rischio: se sono presenti due fattori maggiori, il rischio di sviluppare una coronaropatia si quadruplica; se sono presenti tre fattori maggiori, il rischio aumenta di 10 volte rispetto alla popolazione non affetta.
Nell'infarto al di sotto dei 30 anni possono rilevarsi patologie spesso, ma non sempre, a trasmissione genetica:
abuso di sostanze stupefacenti (per esempio cocaina), con effetto dose-indipendente;
sforzi fisici violenti, stress con grandi variazioni della pressione arteriosa;
ritmi circadiani: il 40% di tutti gli infarti avvengono al mattino tra le 6 e le 12, probabilmente in seguito al picco cortisolico, che in genere diminuisce con l'età.
Nonostante l'aterosclerosi sia alla base della maggior parte degli infarti, esistono determinate condizioni patologiche che portano all'infarto in assenza di placche aterosclerotiche oppure ostruzioni evidenti dei vasi coronarici. Tra queste ne ricordiamo due in particolare: l'angina variante (dovuta a spasmo delle arterie coronarie subepicardiche che, se protratto nel tempo, possono portare a necrosi) e la malattia microvascolare, detta anche sindrome X cardiaca, la cui eziologia e fisiopatologia è molto poco conosciuta; tale sindrome è denominata anche «disfunzione del microcircolo» dal momento che si ritiene sia dovuta a degli squilibri metabolici che portano all'alterazione e conseguente degenerazione delle strutture capillari. Si è parlato inoltre della possibilità infettiva come concausa all'aterosclerosi nell'esordio di alcune forme di necrosi miocardica: tale situazione sarebbe legata alle infezioni croniche di Chlamydia pneumoniae e alla parodontite che tende ad aumentare i livelli ematici di proteina C-reattiva, di fibrinogeno e citochine.
Circa il 50% dei pazienti colpiti da infarto muore prima di arrivare in ospedale: la percentuale si riduce al 10-15% nell'insieme dei pazienti che giungono in un reparto di emergenza.Le alterazioni fisio-patologiche dell'infarto miocardico si evidenziano e si sviluppano in fasi diverse come le complicanze a cui possono dare luogo. Vengono riconosciuti diversi stadi.
Stadio della necrosi: dura all'incirca 48h, le più pericolose poiché possono comparire problemi del ritmo legati alla riperfusione del vaso occluso; per contro, una fibrillazione ventricolare intercorrente da 1 a 4 settimane dopo l'infarto peggiora la prognosi. L'insufficienza cardiaca può essere presente fin in 1/3 dei pazienti.
Stadio della cicatrizzazione (30-50 giorni): potrebbero definirsi degli aneurismi ventricolari nel 20% con tromboembolia, pericardite, sindrome di Dressler da 1 a 6 settimane dopo l'infarto.
Stadio della riabilitazione: mobilizzazione precoce, educazione igienico-dietetica, controllo dell'ansia.
Stadio della prevenzione delle recidive infartuali: abolizione del fumo, ottimizzazione della terapia diabetica e miglioramento del profilo lipidico, controllo della pressione arteriosa. L'introduzione della dieta mediterranea controlla e diminuisce la mortalità del 40-50% secondo quanto rilevato da numerosi studi.Al contrario la mortalità intra-ospedaliera e a lungo termine è aumentata proporzionalmente all'aumento dei casi di insufficienza cardiaca: ciò è susseguente a un numero maggiore di angioplastiche, che portano a una riduzione di mortalità totale, ma in egual misura aumenteranno i pazienti sopravvissuti a un insulto ischemico con sempre più anziani con comorbilità, e un relativo aumento di scompenso cardiaco, legato alle situazioni con infarti miocardici estesi.
Comunque i risultati delle ricanalizzazioni nel post-infarto conducono a un naturale rimodellamento del lume dell'arteria trattata, visto la presenza dello stent, che possono portare alla riocclusione. Nel contempo, la perdita più o meno importante di miociti porterà a un processo analogo, che oltre al riassestamento delle fibre condurrà al rimaneggiamento del sistema neuroendocrino necessario al mantenimento dell'omeostasi del sistema cardiocircolatorio. Durante la fase di rigenerazione le cellule colpite dall'ischemia andranno incontro ad apoptosi, ma verranno sostituite da altre che, attraverso il torrente circolatorio, giungeranno nella zona peri-lesione per ricostruire dal tessuto connettivo a nuovi vasi (neoangiogenesi). Il rimaneggiamento riguarderà anche il tessuto di conduzione in tutta la sua estensione.
Nelle prime 48 ore vi è un'alta probabilità di aritmie da riperfusione, generalmente ventricolari. Abbiamo già trattato dell'insufficienza cardiaca, che può evolvere in edema polmonare acuto e nel più pericoloso shock cardiogeno che ha un tasso di mortalità dell'80-90%: è una situazione legata a infarti massivi, ove è colpito oltre il 40% del muscolo cardiaco. Altra temibile complicanza è la rottura della parete laterale del cuore, che porta alla morte in pochi secondi. Ricordiamo l'embolia da frammentazione del trombo coronarico, le trombosi venose profonde da allettamento, l'embolia polmonare da possibile trombo apicale. La pericardite e le recidive ischemiche sono sempre da tener presenti, come le aritmie sopraventricolari (fibrillazione atriale e flutter atriale).
Dal punto di vista anatomo-patologico, la necrosi delle cellule miocardiche viene classificata, come necrosi coagulativa o necrosi a bande di contrazione, la cui evoluzione è in genere determinata da un processo oncotico e da meccanismi apoptotici: tale differenza può essere rilevata da un'analisi delle sezioni istologiche da parte di personale altamente qualificato.Dopo l'insorgenza di ischemia la necrosi non è immediatamente evidente, ma richiede tempo per svilupparsi (almeno 20 minuti in alcuni modelli animali). Sono necessarie diverse ore prima che la necrosi si possa evidenziare all'esame macroscopico o microscopico, infatti può completarsi nelle cellule a rischio in circa 2-4 ore, se non oltre, e ciò può essere condizionato dalla presenza di circoli collaterali, dall'occlusione coronarica persistente o intermittente nonché del fabbisogno individuale di ossigeno e nutrienti. Se valutiamo l'infarto in base alla localizzazione e alle dimensioni potremmo definirlo in:
grandi, se l'interessamento supera il 30%.Se analizziamo il profilo anatomo-patologico dovremmo valutare il quadro anche sotto il profilo temporale: infarto in evoluzione (< alle 6 ore), acuto (dalle 6 ore ai 7 giorni), in via di cicatrizzazione (dai 7 ai 28 giorni) e stabilizzato (dai 29 giorni in poi).Il quadro acuto è caratterizzato da infiltrati di leucociti polimorfonucleati (granulociti neutrofili, granulociti eosinofili, granulociti basofili); nella fase successiva compaiono cellule mononucleate (macrofagi) e fibroblasti. L'infarto stabilizzato presenta una cicatrice priva di infiltrati cellulari: tutto il processo può durare all'incirca dalle 5 alle 6 settimane.È importante sottolineare che, in termini temporali, il riscontro clinico ed elettrocardiografico dello stadio della necrosi può non coincidere con il rilievo anatomo-patologico: ad esempio, se dal punto di vista anatomo-patologico l'infarto è già nella fase di cicatrizzazione, potrebbero essere evidenziate sia sottoslivellamento del tratto ST e inversione con negativizzazione dell'onda T ed elevati valori dei marcatori di necrosi come nell'infarto acuto.
L'infarto acuto del miocardio ricade nel gruppo delle sindromi coronariche acute, che si differenziano a seconda della presentazione all'elettrocardiogramma in infarto del miocardio con sopraslivellamento del tratto "ST" (o STEMI: ST Elevation Myocardial Infarction) e infarto miocardico senza sopraslivellamento del tratto "ST" (o NSTEMI: Non-ST Elevation Myocardial Infarction).La valutazione laboratoristica dell'IMA viene definita dall'aumento di alcune sostanze nel sangue o enzimi miocardio specifici. Sino alla fine degli anni novanta venivano presi in considerazione il CPK totale, il CK-MB e le LDH, in seguito sostituiti dalla troponina I, che è un esame molto più sensibile dei precedenti, tanto da essere usato per la diagnosi differenziale nel dolore toracico dubbio. Alcuni pazienti con infarto miocardico, ma non tutti, sviluppano onde Q di necrosi; i pazienti in cui non vi sono aumenti significativi di troponina potrebbero essere affetti da angina instabile.Vengono riconosciute alcune ulteriori categorie di infarto.
Tipo 1: infarto miocardico spontaneo correlato a un evento coronarico primario, come nel caso di erosione e/o rottura, fissurazione o dissezione della placca con conseguente trombosi endoluminale.
Tipo 2: infarto miocardico secondario a uno squilibrio tra richiesta e offerta di ossigeno, come nel caso di spasmo coronarico, embolizzazione coronarica, anemia, aritmie, insufficienza respiratoria, ipertensione arteriosa o ipotensione marcata.
Tipo 3: morte cardiaca improvvisa e inattesa, con arresto cardiaco, spesso accompagnata da sintomi suggestivi di ischemia miocardica, associata a nuovo sopraslivellamento del tratto ST, o riscontro di blocco di branca sinistra non noto o riscontro angiografico e/o autoptico di recente trombosi coronarica. In ogni caso, morte verificatasi prima di qualsiasi riscontro laboratoristico documentabile con il prelievo di sangue basale.
Tipo 4a: infarto miocardico correlato a intervento coronarico percutaneo (angioplastica coronarica con posizionamento di stent).
Tipo 4b: infarto miocardico associato a riscontro angiografico o autoptico di trombosi dello stent.
Il dolore, ove presente, è tipicamente localizzato nella regione dietro allo sterno, cioè al centro del torace: tende a irradiarsi tipicamente verso la spalla e all'arto superiore sinistro, benché sia possibile l'irradiazione cervicale o alla scapola sinistra. Nel caso di infarto miocardico di tipo inferiore (o «diaframmatico») il dolore insorge all'epigastrio e può essere confuso con un dolore all'addome o allo stomaco. Queste sono le sedi più tipiche di irradiazione del dolore toracico di origine cardiaca, ma ve ne sono molte altre, meno frequenti, come l'irradiazione alla mandibola, ai gomiti e ai polsi.Il dolore è in genere molto forte, di tipo costrittivo o urente, mai trafittivo o puntorio, sovente accompagnato da sudorazione algida e a un senso imminente di morte. Sintomi minori, ma quasi sempre presenti: profonda astenia, nausea e talora vomito. Differentemente dall'angina stabile, che dura al massimo 10-15 minuti, il dolore provocato dall'infarto miocardico dura più di 30-40 minuti e non è alleviato né dal riposo, né dall'assunzione di farmaci come l'isosorbide dinitrato o la trinitrina.Spesso si riscontrano ipertensione e tachicardia in corso di infarto anteriore o laterale e un'ipotensione associata a bradicardia in quelli inferiori, per l'influenza dell'innervazione vagale della parete diaframmatica.In presenza di segni di insufficienza cardiaca o di scompenso (1/3 dei pazienti), il soggetto lamenta dispnea e si evidenziano rantoli alle basi polmonari, eventualmente edema polmonare acuto, se l'infarto è molto esteso e quasi sempre a localizzazione anteriore. Nei pazienti più anziani possono presentarsi segni di ipossia cerebrale associati a disorientamento e confusione mentale.All'auscultazione del cuore, un soffio meso- telesistolico può identificare un'insufficienza mitralica acuta dovuta a ischemia o necrosi dei muscoli papillari. Sfregamenti pericardici possono essere presenti nei giorni seguenti, in caso di necrosi subepicardica estesa e conseguente pericardite epistenocardica.
La presenza di alcune proteine rilasciate nel sangue dai miociti danneggiati dall'ischemia possono confermare la presenza di infarto miocardico; le più utilizzate nei laboratori di analisi sono la mioglobina, la troponina T e I, la CPK e la CK-MB, la LDH.
Questi marcatori biochimici riflettono la presenza di necrosi miocardica senza però indicarne il meccanismo responsabile, perciò un aumento delle troponine in assenza di evidenza clinica di ischemia cardiaca deve portare a ricercare altre cause quali miocardite, embolia polmonare, scompenso cardiaco, dissecazione aortica, insufficienza renale o altre ancora, diverse dalla cardiopatia ischemica conclamata:
malattie infiltrative come l'Amiloidosi, l'emocromatosi, la sarcoidosi e la sclerodermia;
attività fisica con sforzo estremo.Nelle Unità di Terapia Intensiva Cardiologica (UTIC) vengono utilizzate le troponine e il CK-MB.
L'ECG nelle prime 24 ore dopo un infarto può essere completamente silente. Esso comunque contribuisce a fornire indicazioni sulla sede e l'estensione dell'infarto.
Segni elettrocardiografici di infarto NSTEMI sono il sottoslivellamento del tratto ST presente nelle derivazioni interessate dalla sub-occlusione della coronaria responsabile.
Segni elettrocardiografici diretti d'infarto in corso STEMI sono il sopraslivellamento del tratto ST dovuto all'onda di lesione, onda T en dôme o «onda di Pardee» (vecchia dizione in disuso), nelle aree interessate dall'ischemia, con coinvolgimento dell'onda T, secondari all'occlusione della coronaria interessata. Un blocco di branca sinistra (BBS) preesistente potrebbe mascherare le modificazioni dell'ECG, fatta salva la presenza di sintomatologia tipica.
La metodica dell'ecocardiografia nacque nel 1953 con i primi apparecchi chiamati «reflettoscopi», ma entrò nella pratica clinica soltanto tra il 1971 e il 1977 con gli apparecchi M-Mode (dove M sta per monodimensionale). L'ecografia Doppler e bidimensionale si svilupparono dal 1978 al 1984 ed entrarono a far parte integrante delle valutazioni dell'emergenza cardiologica.
I pronto soccorso sono dotati di un ecocardiografo per una valutazione primaria della cinetica ventricolare sinistra.
Il controllo e l'evoluzione della funzione miocardica sono in genere seguiti durante la degenza in ospedale da personale altamente qualificato e sempre più spesso in sala operatoria durante un intervento di bypass aorto-coronaricoÈ l'esame più utilizzato insieme all'elettrocardiogramma nella diagnosi differenziale del dolore toracico acuto: eventuali modifiche nella cinetica delle pareti dei ventricoli cardiaci, sono la conferma della presenza di problemi ischemici nelle aree in cui il movimento è alterato.
Il sintomo principale di una crisi ischemica è il dolore; se ci riferiamo al dolore toracico abbiamo una discreta possibilità che possa non essere di origine cardiaca, per tale motivo in qualsiasi pronto soccorso vi sono già dei percorsi prestabiliti e condivisi, che permettono di arrivare a una diagnosi nel più breve tempo possibile. Nel frattempo dobbiamo tener presente una serie di altre patologie che hanno in comune il dolore toracico:
Pleurite, il dolore è trafittivo e in genere modificato dal respiro e dalla posizione.
Pericardite, è forse il dolore più simile a quello dell'infarto, ma è continuo, accompagnato spesso da sfregamenti, si riduce in posizione seduta e mostra un'alterazione all'ECG, spesso caratterizzata da un sopraslivellamento di ST-T diffuso. Gli enzimi sono negativi, tranne nei casi in cui non vi sia un coinvolgimento del miocardio.
Costocondrite, le articolazioni sternali risultano dolenti spontaneamente e alla palpazione.
Esofagite da reflusso, dolore retrosternale, in genere più localizzato in epigastrio, che risponde agli antiacidi e mostrano un ECG e un ecocardiogramma nella norma.
Ulcera gastrica, il dolore è epigastrico, ma si allevia con gli antiacidici e gli inibitori di pompa protonica.
Pneumotorace, il dolore è acuto, improvviso, localizzato a un emitorace e accompagnato da dispnea improvvisa, la radiografia del torace è dirimente.
Embolia polmonare, rappresenta una diagnosi differenziale difficile infatti il dolore può essere intenso, retrosternale accompagnato da una dispnea, spesso improvvisa, senza sintomi di congestione polmonare, tipici invece dell'infarto scompensato. L'ecocardiogramma e maggiormente una angio-TAC (tomografia assiale computerizzata) con mezzo di contrasto sono gli esami guida in questi casi.
Aneurisma dell'aorta toracica dissecante, è forse l'evento più drammatico che un individuo possa sperimentare e nel contempo una diagnosi differenziale più difficile e ingannevole per il medico che debba porre diagnosi. Il sospetto va posto in presenza di un dolore improvviso, profondo e irradiato in diverse sedi (torace, scapola, mandibola, arti superiori); la presenza di un soffio diastolico aortico facilita di molto la diagnosi, ma è di difficile auscultazione; l'ecotransesofageo è diagnostico, dove non sia possibile l'esame principe la risonanza magnetica nucleare.
Colecistite acuta e pancreatite acuta, presentano sintomi simili all'infarto diaframmatico, ma la negatività dell'ECG, degli enzimi miocardiospecifici e la positività di una TAC e/o eco-addome dileguano i dubbi.
Herpes zoster, non rappresenta un problema dopo l'eruzione vescicolo-bollosa, ma in taluni casi, specie nei pazienti anziani, può porre dei dubbi a seconda del metamero colpito.
Per diagnosi precoce si potrebbe intendere la velocità con cui si giunge a una diagnosi, in realtà il tutto dipende dal tempo di arrivo in ospedale, il cosiddetto «ritardo evitabile» poiché la fase extra-ospedaliera di individuazione del problema dovrebbe essere la più breve possibile: ogni sintomo che indichi l'inizio di un infarto impone la consultazione di un medico nel più breve tempo possibile.
Esistono dei numeri telefonici per l'emergenza sanitaria in tutto il mondo (per esempio in Italia è il 118, in Canada, Stati Uniti d'America, Paraguay e Uruguay è il 911, in Inghilterra è il 999 e così via per le altre nazioni), quindi è consigliabile chiamare prontamente un'ambulanza con personale medico a bordo per raggiungere velocemente il pronto soccorso dell'ospedale più vicino; nel frattempo si possono avviare già delle terapia ed effettuare il primo elettrocardiogramma durante il tragitto in presenza del personale specializzato.Potremmo dire che se si è in grado di riconoscere i sintomi dell'angina e dell'infarto, avremo una possibilità in più di salvare la vita a se stessi e agli altri, se invece non li dovessimo nemmeno sospettare, ma li confondessimo con un'indigestione, un dolore osseo o simili, il trattamento dell'infarto arriverebbe troppo tardi con le conseguenze negative di una riperfusione tardiva.
I fattori psicologici hanno un'influenza non solo sul benessere generale del paziente, ma anche sul decorso della malattia, la cui prognosi può essere influenzata da atteggiamenti mentali negativi. Un evento cardiovascolare acuto non è solo una malattia importante, ma colpisce la persona nella sua totalità: un infarto mette a prova l'equilibrio psichico del paziente, che dopo l'evento può non sentirsi più lo stesso. Una volta dimesso deve reintegrarsi nella famiglia e nella società e anche nel mondo del lavoro, ma tutto ciò può essere visto e vissuto in modo totalmente distorto.La depressione è un fattore prognostico sfavorevole dopo un infarto miocardico acuto, perciò diversi studi si sono occupati di tale problema, in particolare vi sono state delle associazioni positive fra l'induzione di ischemia in pazienti sottoposti a imaging di perfusione miocardica a riposo, dopo stress mentale, che non si sono poi ripresentate dopo l'esercizio fisico o lo stress farmacologico. Questi risultati hanno una notevole importanza per la salute pubblica e la medicina in generale; infatti la depressione colpisce circa il 20% degli uomini infartuati e il 40% delle donne di età inferiore ai 60. A differenza dell'ischemia indotta da stress fisico, l'ischemia innescata dallo stress mentale è per lo più silente e non associata ad alterazioni elettrocardiografiche, così che può non essere riconosciuta agevolmente.
La terapia preospedaliera di un sospetto infarto si basa principalmente sulla sedazione del dolore con la morfina cloridrato; controllo dei valori di pressione e vasodilatazione coronarica con i nitrati sotto forma sublinguale, come l'isosorbide dinitrato o la nitroglicerina ripetibili; l'aspirina viene utilizzata in dosi che vanno dai 300 ai 500 mg per il suo effetto antiaggregante piastrinico; l'ossigeno viene somministrato in maschera o in sonda nasale a 4 l/min al fine di mantenere la SpO2 > 90%.
Trattamento ospedaliero: è fondamentale riaprire il vaso nel più breve tempo possibile attraverso l'uso del fibrinolitico, se non vi è la possibilità di una coronarografia nei primi 90 minuti dall'occlusione acuta, oppure con l'angioplastica, se vi è un servizio di emodinamica vicino all'ospedale che fa il ricovero. La terapia comprende inoltre farmaci per la prevenzione di nuove trombosi: ASA, eparina UHF endovena o meglio eparine a basso peso molecolare, inibitori della glicoproteina IIb-IIIa.Ovviamente si assoceranno i farmaci che trattano le singole patologie implicate nell'eziologia come l'ipertensione e l'ipercolesterolemia: i betabloccanti, gli ace-inibitori, i calcio-antagonisti e le statine, se non sono già in corso al momento del ricovero, in aggiunta i diuretici se comparisse insufficienza cardiaca.Un discorso a parte per la doppia antiaggregazione necessaria nei pazienti trattati con l'impianto di stent coronarico metallico (Bar Metal Stent) o di stent coronarico a rilascio di farmaco (Drug eluting stent): i farmaci che si associano all'aspirina sono il clopidogrel (Plavix), il ticagrelor (Brilique) e il prasugrel (Efient) per un tempo non inferiore ai dodici mesi.Successivamente si passerà alla mono-somministrazione del solo acido acetilsalicilico, tranne nei casi in cui si riscontri intolleranza e il farmaco in tal caso sarà sostituito dalla ticlopidina.
Il 16 settembre 1977 Andreas Roland Grüntzig, per la prima volta nella storia della cardiologia, dilatò una stenosi critica prossimale sull'interventricolare anteriore per via percutanea, inserendo un catetere a palloncino dall'arteria femorale. Quello fu il giorno della nascita di una nuova branca dell'emodinamica: la cardiologia interventistica. Si calcola che dal 1986 in poi l'intervento di rivascolarizzazione percutanea o PTCA (acronimo di Percutaneous transluminal coronary angioplasty ), in italiano angioplastica coronarica, con o senza l'impiego di stent, sia ormai la terapia di prima scelta nel trattamento dell'infarto acuto: solo negli Stati Uniti nel 1999 si raggiunsero un milione di procedure con un rapporto di circa 2:1 rispetto alle rivascolarizzazioni chirurgiche. Tale metodica non è ovviamente priva di complicanze, la più temuta è sicuramente l'occlusione precoce dello stent da trombosi dello stesso. A distanza, anche di alcuni mesi, è possibile la re-stenosi: questo è ben riportato nello studio ACUITY pubblicato nel maggio del 2012. 
In associazione all'angioplastica la tromboaspirazione è la tecnica che permette di aspirare il trombo, ossia il materiale che ha causato l'ostruzione dell'arteria. Tale metodica è spesso utilizzata nell'infarto STEMI.Possiamo considerare in questo paragrafo anche le procedure correttive in caso di alterazioni del sistema di conduzione cardiaco secondarie all'ischemia: in pratica il posizionamento di pacemaker e defibrillatore cardiaco impiantabile, rispettivamente in corso di blocchi atrioventricolari avanzati e nei casi di tachicardie ventricolari in genere secondarie alla cardiomiopatia ischemica.
Qualora la terapia medica associata o meno all'angioplastica abbia fallito, o ci trovassimo con una patologia vasale che non permettesse l'approccio medico, si deve ricorrere al trattamento chirurgico. Chirurgicamente si rivascolarizza la coronaria responsabile dell'infarto a valle dell'ostruzione così da interrompere l'ischemia, contenere l'area di necrosi, migliorare la funzione di pompa del miocardio colpito e aumentare la sopravvivenza; vi sono comunque studi che hanno valutato l'approccio conservativo, che a un anno dall'intervento non avrebbero confermato differenze fra i due trattamenti.
È indicato in pazienti con controindicazioni alla trombolisi e all'angioplastica e con anatomia favorevole più alla chirurgia, pazienti in cui la PTCA è fallita con persistenza di dolore e/o presenza di instabilità emodinamica, angina persistente o ricorrente refrattaria alla terapia medica con controindicazioni alla PCI. Altra indicazione è lo shock cardiogeno con anatomia coronarica non suscettibile di PTCA ma favorevole al bypass entro 6 ore dall'insorgenza dell'infarto. 
Può essere indicato se presente una complicanza meccanica con instabilità emodinamica (rottura di un muscolo papillare, perforazione del setto interventricolare).
Nel post-infarto la sensibilità barorecettoriale può essere temporaneamente compromessa e la sua valutazione rappresenta un ottimo indice prognostico: i pazienti con marcata riduzione hanno un aumentato rischio di fibrillazione ventricolare. Tale valutazioni faranno parte di un controllo seriato di tutti i parametri interessati nella fase di follow-up, che segue delle indicazioni ben precise e dei percorsi clinici-strumentali condivisi dalla comunità cardiologica internazionale. Molto utili delle pubblicazioni che verranno consegnate a tutti gli infartuati al momento della dimissione.
La medicina riabilitativa è strettamente raccomandata per i pazienti post-infartuati dopo stabilizzazione clinica. Evidenze scientifiche di tipo A dimostrano miglioramento della tolleranza allo sforzo con innalzamento della soglia ischemica e riduzione dei sintomi, mentre evidenze di tipo B sottolineano miglioramenti del profilo di rischio cardiovascolare, dello stile di vita e del benessere psicosociale nonché una riduzione della mortalità, attribuibile solo in parte all'esercizio fisico.
Queste evidenze hanno portato, nel corso degli anni, alla definizione di linee guida da parte delle associazioni cardiologiche di tutto il mondo e anche in Italia, da parte dell'Istituto superiore di sanità, le quali suggeriscono programmi di mobilizzazione precoce e di educazione alla salute seguito, alla dimissione dal reparto, da un programma di training fisico e da un supporto per le modificazioni dello stile di vita.Ottimizzare la terapia, informare il paziente e migliorare l'aderenza alle prescrizioni farmacologiche rappresentano il primo passo. La prevenzione secondaria sarà rivolta alla riduzione dei fattori di rischio modificabili. In Italia il Progetto cuore ha predisposto delle Carte del rischio cardiovascolare generale e un Calcolo del punteggio individuale di facile consultazione e compilazione.Il training fisico sarà impostato sulla base della valutazione funzionale del paziente, solitamente effettuata tramite un test da sforzo al cicloergometro o al treadmill circa 2-3 settimane dopo l'evento acuto. Il test ergospirometrico, con valutazione della soglia anaerobica e del picco di VO2 (termine noto anche come massimo consumo di ossigeno), potrebbe essere limitato a quei pazienti con disfunzione del ventricolo sinistro. In tutti i pazienti le controindicazioni all'allenamento fisico dovranno essere valutate e i programmi di attività, solitamente basati su programmi di endurance traning o di interval training (simili allo Steady State Training, traducibile in Allenamento in stato costante o Allenamento continuo), dovranno essere individualizzati in termini di modalità, frequenza e intensità. Un buon programma riabilitativo prevede il proseguimento di un training autogestito per tutta la vita, per mantenere i risultati ottenuti (valutabili con un ulteriore test da sforzo alla fine del trattamento sotto osservazione) e scongiurare il rischio di reinfarto.
Ettore Bartoli, Medicina Interna: Metodologia, Semeiotica, Fisiopatologia, Clinica, Terapia Medica, Genova, Restless Architect of Human Possibilities sas (R.A.H.P.sas), 2010, ISBN 978-88-904381-1-0.
 Eugene Braunwald, Malattie del cuore, 7ª ed., Milano, Elsevier Masson, 2007, ISBN 978-88-214-2987-3.
 Vincenzo Ceci, La riabilitazione nel post infarto, 1ª ed., Chiesi Library in Cardiology, 1989, ISBN non esistente.
 Silvio Fiocca et al., Fondamenti di anatomia e fisiologia umana, 2ª ed., Napoli, Sorbona, 2000,  pp. 189-277, ISBN 978-88-7150-024-9.
 Frances Fischbach, Dunning III, Marshall B., A Manual of Laboratory and Diagnostic test, 8ª ed., Filadelfia, Lippincott Williams & Wilkins, maggio 2009,  p. 1344, ISBN non esistente.
 William F. Ganong et al., Fisiologia medica, Padova, Piccin, 2011, ISBN 978-88-299-2113-3.
 Philippe Gorny, Storia illustrata della cardiologia dalla preistoria ai giorni nostri, Milano, Editiemme, 1988, ISBN non esistente.
 Brian P. Griffin, Eric J. Topol, Malattie del Cuore, Filadelfia, Lippincott Williams & Wilkins, 2010, ISBN non esistente.
 Tinsley Randolph Harrison, Malattie del sistema cardiovascolare, in Principi di medicina interna, vol. 2, 16ª ed., Mc Graw Hill, 2005, ISBN 88-386-2999-4.
 Mirko D. Grmek, Storia del pensiero medico occidentale, Milano, Laterza, 2007, ISBN 978-88-420-8403-7.
 John Willis Hurst, Il cuore, 12ª ed., Milano, McGraw-Hill, 2009, ISBN 978-88-386-3943-2.
 Lionel H. Opie, Gersh Bernard J., Farmaci per il cuore, 8ª ed., Milano, Edra, 2014, ISBN 978-88-214-3768-7.
 Patrizia Presbitero, Il cuore della donna, Milano, One Global Medicine, 2014, ISBN 978-88-904646-4-5.
 Bruno Trimarco et al., Cardiologia, Napoli, Idelson Gnocchi, 2013, ISBN 978-88-7947-568-6.
