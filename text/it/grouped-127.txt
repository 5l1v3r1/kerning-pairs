
Merlera  (in greco Ερεικούσσα - Ereikoussa, Ερείκουσα o Ereikousa, talvolta citata anche come Marlera o Meslera), situata nel Canale d'Otranto, è l'isola greca più settentrionale dello Ionio facente parte dell'arcipelago delle Diapontie.
Il suo nome deriva da Ereikousa, "erica", pianta che cresce in ogni parte dell'isola; il nome "Merlera" è attestato dai cartografi dal XVI secolo d.C.
L'isola ha una superficie di circa 4,5 chilometri quadrati ed è la più popolata e frequentata delle Diapontie. I centri abitati sono 6. Fino al 2010, amministrativamente parlando, era una comunità autonoma della prefettura di Corfù inclusa nella regione amministrativa delle isole Ionie. Con la riforma dello stesso anno nota come "programma Callicrate" entrata in vigore il 1º gennaio 2011 appartiene al comune di Corfù
Ricca d verdi boschi di cipressi ed olivi le sue spiagge principali sono quelle di Porto (Πόρτο) e Braghini (Μπραγκίνι), nomi di chiara origine italiana risalenti al tempo del dominio veneziano.
La storia vede l'isola di Merlera come possedimento veneziano sin dal XIII secolo, poi dopo un breve periodo sotto la dominazione francese, decretata dal Trattato di Campoformio che aveva assegnato ai transalpini l'Eptaneso, nonché la breve parentesi della Repubblica delle Sette Isole Unite, tra il 1800 e il 1807, il Trattato di Parigi del 1815 stabilì che essa, sempre insieme alle isole Ionie, divenisse protettorato del Regno Unito fino al suo definitivo passaggio alla Grecia avvenuto nel 1864.

La mestruazione (usato più spesso al plurale, mestruazioni) è la perdita di sangue proveniente dalla cavità uterina in seguito allo sfaldamento dello strato superficiale dell'endometrio. Si verifica ciclicamente nelle donne fertili, e rappresenta l'inizio del ciclo mestruale.
Il termine "mestruazione" deriva dal latino di tradizione medica menstruatio ("mensilità"), sostantivo derivato dall'avverbio di tempo menstrum ("una volta al mese"). L'uso grammatico al plurale indica una data ciclicamente ricorrente.
Il ciclo mestruale dura mediamente ventotto giorni, dall'inizio della mestruazione all'inizio della mestruazione successiva. Durante questo periodo avvengono modificazioni a carico dell'endometrio che passa da una fase proliferativa ad una fase secretiva. La prima fase rigenera lo strato superficiale di endometrio che si era sfaldato con la mestruazione precedente; la seconda è necessaria per creare un ambiente ottimale per l'impianto della blastocisti, qualora fosse avvenuta la fecondazione.
Nel caso non avvenga la fecondazione l'endometrio si sfalda a causa di una diminuzione dei livelli di estrogeni e progesterone e si ha la mestruazione, che ha durata media di 3 - 6 giorni, in cui vengono persi una media di 25-50 mL di sangue. Se avviene la fecondazione, l'embrione produce precocemente un ormone chiamato gonadotropina corionica umana (HCG) che è in grado di prolungare la vita del corpo luteo (corpo luteo gravidico), il quale continua a secernere progesterone ed estrogeni e il risultato finale è l'assenza della mestruazione e il proseguimento della gravidanza. Per stabilire l'età gestazionale e l'epoca presunta del parto è necessario conoscere la data dell'ultima mestruazione.
Il 25% delle donne avverte sintomi premestruali di moderata o grave entità, più frequente in quelle con maggiore sensibilità emotiva. I sintomi più frequenti sono: dismenorrea, tensione premestruale, mal di schiena, cefalea mestruale, mastodinia (dolore alle mammelle) e tensione mammaria. 
metrorragia, perdita ematica scarsa o abbondante nell'intervallo tra due flussi mestruali o prima della pubertà o dopo la menopausa
menometrarragia, quando la perdita ematica, iniziata con il flusso mestruale, è continua ed abbondante anche durante il periodo intermestruale.
La mestruazione dolorosa viene considerata una malattia solo se impedisce alla donna le normali attività quotidiane, costringendola a letto per più ore o giorni. Si distingue in una forma primitiva (propria delle donne che non hanno mai partorito) e in una forma secondaria (frequente nelle donne che hanno già partorito).
Può capitare che occasionalmente la dismenorrea sia acuita da una condizione di tensione psicologica. Quest'ultima può anche sfasare la regolarità del ciclo o, talvolta, impedire il verificarsi stesso del flusso mensile. Il recupero di uno stato psicologico più sereno consente la ripresa del ciclo ormonale normale.
Raffaella Malaguti, Le mie cose - Mestruazioni: storia, tecnica, linguaggio, arte e musica - Bruno Mondadori, 2005, ISBN 88-424-9287-6
Alexandra Pope, Mestruazioni - la forza di guarigione del ciclo mestruale dal menarca alla menopausa - Terra Nuova Edizioni, ISBN 88-88819-13-4
 Mestruazione, su thes.bncf.firenze.sbn.it, Biblioteca Nazionale Centrale di Firenze. 

Il metadone (noto con diversi nomi tra cui: Polamidon, Eptadone, Dolophine, ecc,) è un oppioide sintetico, usato in medicina come analgesico nelle cure palliative e utilizzato per ridurre l'assuefazione nella terapia sostitutiva della dipendenza da stupefacenti.
È stato sintetizzato in Germania nel 1937; pur chimicamente differente dalla morfina o dall'eroina, agisce come queste primariamente sul μ-recettore degli oppioidi (agonista puro) con effetti clinici simili.
Il metadone è utilizzato utilmente nel controllo del dolore cronico per la sua lunga durata d'azione ed il basso costo. Inoltre, da molti anni, viene usato nel trattamento della dipendenza da oppiacei, pur essendo noto il suo potenziale rischio di dipendenza e tolleranza farmacologica.
La sindrome di astinenza da metadone, pur qualitativamente simile a quella della morfina, ha un esordio più lento ma più prolungato e con una sintomatologia simile.
Nel 2005 l'Organizzazione mondiale della sanità (WHO) lo ha incluso nella lista dei farmaci essenziali; ciò, anche, per la ben documentata efficacia nella terapia delle tossicodipendenze.
Nel 1939 vi fu la scoperta della petidina, chiamata (Pethidine, Dolantin, Demerol, Dolosal. etc.), da parte di O. Eisleb e O. Schaumann, dopo decenni di ricerca, di composti di origine vegetale petidino-simili, ciò grazie ad una dose di fortuna e sagacia farmacologica. La novità della scoperta sta anche nel fatto che per la prima volta fu scoperta una molecola analgesica chimicamente non correlata alla struttura della morfina.Successivamente Max Bockmühl e Gustav Ehrhart lavorarono su composti con una struttura simile alla petidina (Dolantin) nella speranza di trovare una sostanza che fosse solubile in acqua ed utilizzabile come ipnotico e che fosse anche in grado di rallentare il transito gastrointestinale per facilitare la chirurgia.
I due dipendenti della IG Farbenindustrie a Höchst-Am-Main, in Germania, sviluppano così il metadone, che fu poi brevettato l'11 settembre 1941.La sostanza fu usata e preferita alla petidina, come sostituto della morfina, solo durante la II guerra mondiale quando era divenuta difficile trovare la petidina in Germania. Per la mancanza di correlazione chimica con la morfina e per gli effetti collaterali diversi, non venne riconosciuta come un analgesico; si dovettero aspettare le ricerche successive alla II guerra mondiale per comprendere il potenziale terapeutico di questa sostanza.Il nome è erroneamente ritenuto tragga origine da "adolfina" in onore di Adolf Hitler, ma ciò è solo una leggenda metropolitana. Il nome Dolophine, infatti, deriva dalla unione delle parole francesi Dolor e fin, esso è sempre stato un marchio registrato di Eli Lilly; è ancor oggi usato con lo stesso nome.
Dopo la guerra il brevetto del farmaco fu espropriato come risarcimento per i danni di guerra e i documenti vennero esportati negli Stati Uniti. Nel 1947 la società farmaceutica statunitense Eli Lilly con il nome di Dolophine lo introdusse nel mercato USA e successivamente in altri paesi nel mondo. In Germania il farmaco fu reintrodotto nel 1949 con il nome di Polamidon, dalla Hoechst AG, erede della IG Farben, oggi confluita in Sanofi Aventis.Dal 1960 il metadone negli USA è usato come sostanza utile nello svezzamento farmacologico definitivo della dipendenza da oppioidi (eroina), partendo dal presupposto scientifico che la dipendenza agli oppioidi va trattata alla stregua di una comune malattia metabolica.
In Italia sin dall'agosto del 1980 viene utilizzato come sostituto dell'eroina contro i sintomi somatici dovuti all'astinenza durante lo svezzamento da eroina ed oppioidi.
Significativamente, inoltre, da alcuni decenni anche in Italia la sostanza farmacologica trova un utile impiego nella terapie del dolore oncologico o cronico incoercibile, in alternativa alla morfina, ossicodone, idromorfone e fentanyl.
Il metadone è prodotto interamente per via sintetica, a differenza dell'eroina che è ottenuta da sostanze semi-naturali prodotte sinteticamente dagli alcaloidi dell'oppio, come la morfina.
Chimicamente e strutturalmente si differenzia nettamente dalla morfina e dalla eroina. Il processo di sintesi chimica del metadone racemico è abbastanza semplice, si ottiene a partire dal nitrile con la sintesi di Kolbe e con il difenilacetonitrile che è facilmente disponibile.
Si può ottenere la formazione di un racemo L-(+) con l'acido tartarico.Chimicamente correlate al metadone vi sono le seguenti molecole:
Si presenta in forma di cristalli incolori e inodore o sotto forma di polvere bianca cristallina.
Solubile in acqua, facilmente solubile in alcool e in cloroformio, praticamente insolubile in etere e in glicerolo. Il pH di una soluzione all'1% in acqua è compreso tra 4,5 e 6,5. Va conservato in contenitori ermeticamente chiusi ad una temperatura di 25 °C, le escursioni consentite vanno da 15 gradi a 30 °C. Va protetto dalla luce.Il metadone è una sostanza chirale, pertanto, si presenta come una miscela racemica di due molecole speculari (enantiomeri) in rapporto reciproco di 1:1, rispettivamente la forma levogira di metadone (L)-metadone e la forma destrogira (D)-metadone (in senso orario). La forma destrogira possiede le potenti proprietà antitosse, ma è privo quasi del tutto di proprietà analgesiche; ne consegue che il L-Polamidon (levometadone) è circa due volte più efficace come analgesico, della forma racemica di metadone.L'enantiomero puro ha un punto di ebollizione a 100 °C; la miscela racemica (eutettica) si scioglie prima con un punto di fusione di 77 °C. Gli enantiomeri puri come il metadone cloridrato hanno un punto di ebollizione a 248 °C; mentre nel caso della miscela di enantiomeri 1:1, il punto di fusione è 237 °C.
L'iniezione di metadone cloridrato è stato segnalato essere fisicamente e/o chimicamente incompatibile con soluzioni contenenti:aminofillina, cloruro di ammonio, sodio amobarbital, sodio clorotiazide, sodio fenitoina, eparina sodica, meticillina sodica, sodio nitrofurantoina, sodio pentobarbital, fenobarbital sodico, bicarbonato di sodio e sodio tiopentale.
Il metadone cloridrato è immediatamente assorbito nel tratto gastrointestinale o dopo un'iniezione sottocutanea o intramuscolare. È ampiamente distribuito nei tessuti, si diffonde attraverso la placenta, ed è distribuito nel latte materno. La percentuale di legame con le proteine plasmatiche è elevata. Viene metabolizzato a livello epatico, principalmente con una N-demetilazione e ciclizzazione, ed i metaboliti sono escreti nella bile e nelle urine. Il metabolismo è principalmente catalizzato dal CYP3A4, benché altri isoenzimi del citocromo P450 anche possono avere un ruolo. Ha una lunga emivita ed è soggetto ad accumulo.
La farmacocinetica del metadone è particolare per il fatto di avere una lunga emivita di eliminazione, con conseguente accumulo a seguito di dosi ripetute, con ampie variazioni interindividuali, che possono essere nell'ordine di grandezza di un fattore di 100 (da 4 a 130 ore). Ciò per la diversa variabilità genetica tra gli individui riguardo alla produzione degli isoenzimi CYP3A4, CYP2B6 e CYP2D6; inoltre molte sostanze interferiscono con questi, alterando la emivita del farmaco.
Il metadone oltre alle notevoli variazioni interindividuali ha differenze nella farmacocinetica anche a seguito di dosi singole piuttosto che multiple.
L'emivita di eliminazione, infatti, varia notevolmente da 15 a 60 ore, e può essere molto più lunga della 18 ore dichiarate a seguito di una singola dose. Una fine regolazione del dosaggio per ogni singolo paziente è necessaria con le somministrazioni ripetute.
La maggior parte degli studi di farmacocinetica sono stati fatti su soggetti tossicodipendenti.
L'enantiomero levogiro (L-metadone) mostra una maggiore affinità per il recettore μ con una superiore potenza analgesica, valutata da 8 a 50 volte di più rispetto a D-metadone.Tuttavia, entrambi gli enantiomeri si legano a i recettori NMDA. Allo stesso modo l'effetto terapeutico desiderato del farmaco: l'analgesia e la soppressione di sindrome di astinenza, si trovano quasi interamente con il R-isomero.
La principale via di somministrazione del metadone è quella orale, infatti, viene rapidamente assorbito dopo somministrazione per via orale ed ha un'alta biodisponibilità orale. Dopo 30 minuti si ritrova nel plasma; il picco ematico è raggiunto dopo circa 4 ore con una dose singola sotto forma di compresse.
Il metadone può essere assorbito dalla mucosa buccale. Il picco di concentrazione nel SNC si ottiene dopo 1-2 ore a seguito di una somministrazione intramuscolare o sottocutanea; con queste somministrazioni vi è una relazione lineare tra efficacia e dose somministrata.
Il metadone subisce una notevole distribuzione nei tessuti e il legame proteico è del 60 - 90%, in particolare con la glicoproteina α1-acida.
Altri metaboliti, sono stati descritti e tra questi il metadolo e il normetadol.
È metabolizzato dagli enzimi CYP3A4, CYP2B6 e CYP2D6, con una grande variabilità tra individui.
Il N-demetilato dal CYP 3A4 è un metabolita inattivo del metadone.Il fegato può anche essere un importante sito di accumulo del metadone, che non modificato può spesso essere riciclato nel plasma con ricircolo enteroepatico. Ciò rende difficile la gestione della posologia del farmaco, in quanto questo serbatoio naturale può modificare la cinetica plasmatica del farmaco somministrato ripetutamente.
I metaboliti vengono escreti con le feci e urine insieme con il metadone non metabolizzato.
L'escrezione urinaria di metadone è pH-dipendente, minore è il pH maggiore è l'eliminazione.
Il metadone approssimativamente ha una potenza equianalgesica pari a 3-4 volte quella della morfina, ma provoca meno euforia ed ha una più duratura azione farmacologica; è molto meglio assorbito rispetto alla morfina e come essa determina stipsi e incrementa la pressione biliare. Inoltre, induce come la morfina dipendenza fisica.L'impiego principale in algologia del metadone è nei pazienti con dolore oncologico e/o non rispondenti alle morfina o altri oppiacei forti. Inoltre, quando vi sono effetti avversi agli altri oppioidi viene comunemente usato in rotazione con gli oppioidi.
Esso possiede diversi vantaggi sia farmacodinamici che farmacocinetici in confronto agli altri oppioidi, quali: un'alta biodisponibilità sia orale che rettale, un'attività analgesica multimodale con un'analgesia di lunga durata, una mancanza di metaboliti attivi, un'escrezione prevalentemente fecale, un basso costo e solamente un debole effetto immunosoppressivo. Al contrario gli svantaggi sono l'alto legame con le proteine plasmatiche e la lunga e variabile emivita plasmatica, un ampio metabolismo con il citocromo P450 e le conseguenti numerose interazioni farmacologiche, la difficoltà nel trovare la dose equianalgesica con gli altri oppioidi, la possibile comparsa di un prolungamento dell'intervallo QT, ed infine quando somministrato per via sottocutanea la comparsa di reazioni locali.Il metadone è un oppiaceo sintetico unico per le sue caratteristiche farmacologiche. Le differenze più importanti con gli altri oppioidi sono, in primo luogo la sua notevolissima biodisponibilità orale che arriva fino al 90%, inoltre, può essere rilevato nel plasma dopo 30 minuti la somministrazione orale, con livelli plasmatici di picco dopo 4-6 ore. Ciò al contrario dei farmaci oppioidi che hanno un assorbimento scadente e irregolare.
In secondo luogo, è la sua variabile e prolungata durata d'azione che può oscillare tra le 12 a le 150 ore dopo una singola dose. Lo steady state può essere raggiunto dopo un giorno o dopo una settimana e ciò può essere spiegato dalle variazioni del citocromo P450 3A (CYP3A) e dall'attività di legame con α1-lipoproteina.
Per questi motivi il metadone è inadatto come trattamento di prima linea nel dolore acuto. Inoltre la sua tossicità ritardata può perdurare anche dopo la sospensione dello stesso, a causa del suo accumulo nei compartimenti extra vascolari.
Però il suo particolare profilo farmacocinetico permette la somministrazione una volta al giorno in soggetti con astinenza da oppiacei.Ancora è molto utile nei programmi di rotazione degli oppiodi in quanto sembra esserci solo una tolleranza parziale con gli altri agonisti oppiodi. Ciò permette il rescue (salvataggio) del soggetto che non risponde più ad un altro oppiode.Agisce, oltre che sul recettore μ, anche sui recettori NMDA (recettori ionotropici del glutammato). Quest'azione è ben documentata e si è rivelata di grande utilità nel dolore neuropatico dove è possibile usare il metadone con successo. In realtà il farmaco è anche usato in questo tipo di dolore, ma viene soprattutto usato nel dolore cronico oncologico.Si usa anche di recente nel dolore acuto malgrado la sua cinetica non favorevole, sfruttando in questo caso le formulazioni iniettabili, specie quando vi è una componente nel dolore di tipo neuropatico o vi è una tolleranza ad altri oppioidi come la morfina o fentanil. Ciò specie di fronte a casi difficili di dolore intrattabile; usando la via endovena o la pompa elastomerica (PCA).
Questo è però un approccio rischioso per l'alto rischio di accumulo del farmaco nei compartimenti extracellulari.
Si è anche usato per via epidurale nel dolore acuto postoperatorio con buoni risultati, con infusioni continue o intermittenti ad intervalli di "solo 8 ore".In sintesi, il metadone è un potente agonista oppiaceo con un profilo farmacocinetico che permette una somministrazione orale una volta o due volte al giorno. Ha anche attività antagonista sul recettore NMDA, utile per la sua attività analgesica, soprattutto negli stati di dolore neuropatico.
A causa della limitata tolleranza crociata con gli altri oppiacei, può essere di molto utile
nella gestione degli stati dolore nocicettivo di pazienti diventati tolleranti ad altri oppioidi di più frequente uso, come la morfina o il fentanil (rotazione degli oppioidi).
Le indicazioni approvate (in label) secondo il foglietto illustrativo, del 01/04/2006, sono:Sindromi dolorose di entità severa in pazienti che non rispondono più a un trattamento sequenziale con farmaci analgesici, antinfiammatori non steroidei, oppioidi deboli.
Trattamento di disassuefazione da narcotico-stupefacenti. Il trattamento disintossicante e il trattamento di mantenimento devono essere seguiti sotto controllo medico. Se il metadone viene somministrato per il trattamento dell´eroino-dipendenza per più di tre settimane, il procedimento passa dal trattamento della sindrome acuta d´astinenza alla terapia di mantenimento.
Sebbene il metadone generi dipendenza, esso è utilizzato come terapia contro le sindromi d'astinenza da eroina e come terapia a mantenimento per i seguenti motivi:
Concentrazione nell'arco della giornata quasi costante, basta una somministrazione al giorno.
La somministrazione orale non ha gli effetti euforizzanti della somministrazione in endovena.L'uso come analgesico nelle sindromi dolorose di natura oncologica e non, è supportato da una notevole letteratura, e tra questi lavori, vi sono anche studi sulle gravi sindromi dolorose della schiena o
Il metadone viene usato in due indicazioni non approvate (Off-label) dalle autorità regolatorie; la prima come anti-tosse e la seconda, ancora sperimentale, come anti-leucemico.
Il metadone sotto forma di linctus (sciroppo a base di sostanze medicamentose che esercita un'azione locale sulla mucosa della gola) ad una concentrazione pari a circa un terzo della concentrazione di metadone liquido utilizzato per la tossicodipendenza da oppiacei, è usato nei paesi ove è reperibile, come uno sciroppo per i violenti accessi di tosse nei malati oncologici. Alcuni studi hanno dimostrato che gli antitussigeni stupefacenti sono utili nella tosse improduttiva; secondo altri studi ciò è discutibile o di nessun beneficio.
Tra gli antitussigeni sintetici vi sono: il dimemotorfano e il destrometorfano e il gruppo dei nelmorfinani, il tipepidina derivata dal tiambutene, e altri farmaci derivati dal metadone, come il levometadone, il normetadone e il levopropossifene.
Ricercatori tedeschi hanno scoperto che il metadone è anche, sorprendentemente, un antileucemico per forme resistenti di leucemia. Infatti, uno studio, pubblicato il 1º agosto 2008 su un numero di Cancer Research, una rivista della American Association for Cancer Research, suggerisce che il metadone sia una promettente nuova terapia per la leucemia, in particolare in pazienti che non rispondono alla chemioterapia e alla radioterapia. Due altri studi successivi, suggeriscono un'attività citotossica del metadone potenzialmente utile in questa ed altre indicazioni.
Un edema polmonare di tipo ritardato può insorgere a seguito della somministrazione in vena del metadone, esso agisce attraverso meccanismi di tipo centrale che modificano la permeabilità capillare polmonare.Sono diversi gli agenti tossici che indirettamente possono indurre un'attivazione metabolica con interessamento della cellule della teca e della granulosa ovarica tra questi l'eroina e il metadone che hanno un effetto attivante l'asse ipotalamo-ipofisi. Inoltre, il metadone è sospettato di indurre una tossicità nelle prime fasi dello sviluppo per trasmissione parentale attraverso la placenta.La sindrome di astinenza neonatale si verifica tra i 30 e il 90% dei neonati esposti in utero all'eroina o al metadone. I sintomi dell'astinenza neonatale sono più frequenti se la dose di metadone quotidiana assunta dalla madre supera i 20 mg. La maggior parte dei neonati avranno sintomi da sospensione brusca e diventano sintomatici 48 ore dopo il parto, ma si segnalano anche crisi di astinenza nei neonati che iniziano a distanza 7-14 giorni dopo il parto. In questi casi l'allattamento al seno è protettivo nei confronti della sindrome da astinenza del neonato.Molti studi suggeriscono che donne, che fanno terapia di mantenimento con metadone, durante la gravidanza, avranno un aumento di peso del feto e una gestazione più lunga. Pur presentando i neonati un peso alla nascita e una circonferenza cranica inferiore. Mentre non si rileva alcun aumento dei difetti congeniti nella prole delle donne che consumano in gravidanza metadone.
Il metadone è gravato da numerose e importanti controindicazioni che ne sconsigliano l'uso in molti tipi di pazienti diversi.
Il metadone non è raccomandato nei bambini, per la scarsa documentazione esistente.
Gli effetti collaterali più gravi sono: depressione respiratoria e in minor misura da depressione circolatoria, arresto respiratorio, shock ed arresto cardiaco. Raramente casi di prolungamento dell´intervallo QT e casi di torsione di punta.
Gli effetti collaterali più frequenti sono: senso di vuoto alla testa, vertigine, sedazione, nausea, vomito, sudorazione e ipotensione ortostatica.
Sul sistema nervoso centrale: euforia, disforia, debolezza, cefalea, insonnia, agitazione, disorientamento e disturbi visivi.
Sull'apparato gastroenterico: bocca secca, anoressia, stipsi e spasmo delle vie biliari. Apparato cardiovascolare: rossore al viso, bradicardia, palpitazioni, svenimento e sincope.
Sull'apparato genito-urinario: ritenzione urinaria o difficoltà alla minzione, effetto antidiuretico e ridotta libido e/o impotenza sessuale.
Manifestazioni allergiche: prurito, orticaria, altre reazioni cutanee, edema e raramente orticaria vasculitica.Il glicerolo presente nella composizione può determinare: mal di testa, disturbi di stomaco e diarrea.
Il sodio benzoato può determinare: irritazione delle mucose. Inoltre, può aumentare il rischio di itterizia nel neonato.
La dose di metadone cloridrato utilizzata nel trattamento del dolore oncologico o cronico incoercibile va da 2,5 a 10 mg somministrato con intervalli di 3-8 ore a seconda dell'intensità del dolore.
Comunemente e inizialmente, il range posologico va 5 a 10 mg ogni 6 a 8 ore regolando il dosaggio del farmaco in base alla risposta.Per evitare il rischio di accumulo e di sovradosaggio si raccomanda nell'uso prolungato di metadone di non somministrarlo più di due volte al giorno. Può essere somministrato per via orale o per iniezione sottocutanea o intramuscolare. Quando la via parenterale è richiesta, nei pazienti disfagici la via intramuscolare è preferita alla sottocutanea.
Nei pazienti con dolore a cronico presente da molto tempo a volte è necessario eseguire la cosiddetta rotazione degli oppioidi.Si intende con essa il passaggio da un oppioide ad un altro, di solito, ad intervalli di circa un paio di settimane e, più comunemente, diversi mesi. La rotazione degli oppioidi è utile, perché il passaggio ad un altro oppioide permette di mantenere basse le dosi, e con ciò meno effetti collaterali, per ottenere l'effetto desiderato.Quando con il nuovo oppioide, usato in sostituzione del primo, sono necessarie dosi più elevate può crescere la tolleranza e la tossicità in relazione all'aumentare gli effetti analgesici. Allora è il momento ruotare di nuovo verso un altro oppioide. Tale rotazione degli oppioidi è una pratica standard per la gestione di pazienti con problemi di sviluppo di tolleranza. Di solito, quando si fa la rotazione degli oppioidi, non si può scendere ad una dose corrispondente a quella iniziale, perché c'è una tolleranza crociata, che occorre superare con dosi più alte del nuovo oppioide.
Tuttavia, il metadone ha una più bassa tolleranza crociata, quando si passa ad esso da altri oppioidi, rispetto agli altri oppiacei. Questo permette che il metadone può essere iniziato con una dose bassa, e il tempo per il passaggio ad un successivo oppioide è più lungo.Inoltre, secondo quanto riportato da molti pazienti con dolore, il metadone offre meno sedazione a dosaggio equivalente con altri oppioidi, rendendolo per questo motivo preferibile ad essi. L'uso del metadone è vantaggioso per questo motivo essendo la sedazione una seria complicanza della terapia con oppioidi nel dolore da cancro e nel dolore cronico incoercibile.
Per il calcolo delle dosi equivalenti si fa riferimento a tabelle simili a quella riportata. La rotazione di ogni oppioide che va sostituito con il metadone va effettuata in due tappe, prima l'oppioide da sostituire deve essere equiparato al dosaggio equivalente di morfina OS; quindi il dosaggio equivalente di morfina ottenuto va equiparato al rispettivo dosaggio equivalente di metadone secondo le opportune tavole di conversione (vedi dopo).Per esempio: Fentanil TDS → Morfina OS → Metadone OS
Equivalenza per la conversione immediata di morfina in rotazione con il metadone
Il metadone cloridrato è usato come parte del trattamento della dipendenza da oppiacei, anche se con l'uso prolungato di metadone si può determinare dipendenza.
Nel trattamento dell'astinenza da oppioidi, o nella detossificazione da questi, il metadone è somministrato inizialmente in dosi sufficienti a sopprimere i sintomi di astinenza. Scopo di queste terapie è quello di garantire un'accettabile vita sociale e lavorativa dei tossicodipendenti evitando anche così fenomeni criminali legati alla ricerca della dose quotidiana di stupefacente.Una miscela contenente 1 mg/ml di metadone cloridrato viene comunemente utilizzata per le persone dipendenti da oppiacei.
Una dose giornaliera da 10 a 20 mg di metadone cloridrato per via orale può essere somministrata inizialmente e, se necessario, aumentata da 10 a 20 mg al giorno fino a quando non si manifestano segni di crisi di astinenza o di intossicazione.
Dopo la stabilizzazione, che spesso è raggiunta con una dose giornaliera di 40 a 60 mg, la dose di metadone va gradualmente diminuita fino al raggiungimento della sospensione totale.Dosi simili possono anche essere somministrato per iniezione sottocutanea o intramuscolare. Alcuni schemi di trattamento per la dipendenza da oppiacei possono anche prevedere una terapia di mantenimento con metadone molto prolungata nel tempo, questa viene regolata sulle esigenze personali dell'individuo con una dose giornaliera. Sono stati riportati casi di soggetti trattati con 120 mg o più al giorno.In Italia una serie di regolamenti di polizia sanitaria e norme giuridiche regolamentano la distribuzione ed assunzione della terapia sostitutiva nelle tossicodipendenze con il metadone; la somministrazione del metadone avviene in strutture chiamate SERT.
Gli effetti tossici del sovradosaggio da metadone possono essere trattati con naloxone.
Nonostante la maggior durata d'azione nel tempo del metadone, il naloxone è preferito, con la necessità di dosi ripetute di naloxone nella terapia del trattamento dell'overdose.
Il naltrexone ha una emivita più lunga ma è più difficile da titolare. Se una dose eccessiva di antagonista degli oppioidi viene somministrata ad un paziente dipendente, il risultato sarà una crisi d'astinenza anche grave.
Quando, invece, si usa il naloxone, esso viene prontamente eliminato e la eventuale crisi d'astinenza dura poco; al contrario le dosi di naltrexone richiedono più tempo per essere eliminato dal paziente.Il problema dell'overdose da metadone consiste nell'azione fugace del naloxone che una volta terminata costringe a pronte somministrazioni di ulteriori dosi per evitare gli effetti di sovradosaggio subentranti, che sono in funzione dei dosaggi di metadone ingerito.
L'uso in gravidanza nelle donne che intendono sospendere l'assunzione di eroina, è possibile, purché ciò sia fatto sotto stretto controllo medico. Il farmaco può essere usato fino alla fine della gravidanza con dosaggi stabili.
L'eventuale sospensione del trattamento va effettuato sotto stretto controllo di medici specialisti e non andrebbe mai fatto prima della XIV settimana di gestazione e non dopo la XXXII, per evitare il rischio di aborto e di parto pre-termine, rispettivamente. Il farmaco non può essere usato durante il travaglio di parto.
Il medicinale contiene saccarosio: 1 ml di sciroppo contiene 0.4 g di zucchero. Questo va tenuto presente nei soggetti diabetici compensati.
La massima dose giornaliera comporta l'assunzione di 48 g di zucchero; è quindi sconsigliato per i pazienti che soffrono di intolleranza ereditaria al fruttosio, di disturbi nell'assorbimento degli zuccheri: glucosio e galattosio, o di mancanza degli enzimi: sucrasi e isomaltasi, necessari alla digestione degli zuccheri.
I farmaci che acidificano le urine o le alcalinizzano possono avere un effetto importante sulla farmacocinetica del metadone in quanto l'eliminazione corporea (clearance) a pH acido è maggiore; mentre questa diminuisce a pH urinario alcalino.Molti farmaci andrebbero assunti sotto stretta sorveglianza se si consuma succo di pompelmo, tra questi vi è anche il metadone.
I sintomi da astinenza sono stati segnalati in pazienti sottoposti a metadone, quando hanno usato la rifampicina che è un potente induttore enzimatico.
Invece, con l'uso contemporaneo di ciprofloxacina, che inibisce i citocromi: CYP1A2 e CYP3A4, si hanno segni di tossicità da metadone; con casi di torsione di punta.
Gli SSRI come fluoxetina e fluvoxamina e non solo, possono potenziare gli effetti di alcuni analgesici oppioidi; tali interazioni possono determinare la tossicità da metadone quando usati in contemporanea.
Sono stati riportati casi di sindrome da astinenza conseguenti all'uso contemporaneo di metadone e antiepilettici quali la carbamazepina, il fenobarbital e la fenitoina.
L'uso del metadone con il fluconazolo è causa dell'aumento delle concentrazioni sieriche di metadone, anche se non sembra necessario fare un aggiustamento della posologia.
Il metadone aumenta forse le concentrazioni plasmatiche di zidovudina. Vi è una limitata evidence che nelfinavir o ritonavir può ridurre le concentrazioni plasmatiche di metadone.Indinavir e saquinavir non hanno avuto alcun effetto sulle concentrazioni plasmatiche di metadone.
Lopinavir-ritonavir insieme possono ridurre le concentrazioni di metadone e determinare torsione di punta.Nevirapina è stata segnalata come capace di ridurre le concentrazioni plasmatiche di metadone con sintomi di astinenza manifesti quando viene somministrata a pazienti insieme al metadone. Un'interazione simile può esserci quando l'efavirenz è viene assunto insieme al metadone.
Altre interazioni degne di nota sono documentate tra il metadone e i seguenti farmaci:
Atracurio, Baclofen, Buprenorfina, Desflurano, Duloxetina, Etomidate, Isoflurano, Ketamina,Linezolid, Mepiramine, Metoclopramide, Procainamide, Propofol, Rocuronio,Trifluoperazina, Amiodarone, Astemizolo, Desipramina, Droperidol, Qatifloxacina e Rifabutina.
Le Linee guida pubblicate nel mondo che riguardano il metadone sono n. 10, secondo una ricerca effettuata su Pubmed ed aggiornata al 25 febbraio 2011; così suddivise per argomento:
Hanks GW, Conno F, Cherny N, et al., Morphine and alternative opioids in cancer pain: the EAPC recommendations, in Br. J. Cancer, vol. 84, nº 5, marzo 2001,  pp. 587–93, DOI:10.1054/bjoc.2001.1680, PMC 2363790, PMID 11237376.
Chou R, Fanciullo GJ, Fine PG, et al., Clinical guidelines for the use of chronic opioid therapy in chronic noncancer pain, in J Pain, vol. 10, nº 2, febbraio 2009,  pp. 113–30, DOI:10.1016/j.jpain.2008.10.008, PMID 19187889.
 Trescot AM, Helm S, Hansen H, et al., Opioids in the management of chronic non-cancer pain: an update of American Society of the Interventional Pain Physicians' (ASIPP) Guidelines , in Pain Physician, vol. 11, 2 Suppl, marzo 2008,  pp. S5–S62, PMID 18443640.
 Moulin DE, Clark AJ, Gilron I, et al., Pharmacological management of chronic neuropathic pain - consensus statement and guidelines from the Canadian Pain Society, in Pain Res Manag, vol. 12, nº 1, 2007,  pp. 13–21, PMC 2670721, PMID 17372630. URL consultato il 5 gennaio 2012 (archiviato dall'url originale il 10 novembre 2012).
 Moulin DE, Clark AJ, Gilron I, et al., Pharmacological management of chronic neuropathic pain - consensus statement and guidelines from the Canadian Pain Society, in Pain Res Manag, vol. 12, nº 1, 2007,  pp. 13–21, PMC 2670721, PMID 17372630. URL consultato il 5 gennaio 2012 (archiviato dall'url originale il 10 novembre 2012).
(NL) Westra M, de Haan HA, Arends MT, van Everdingen JJ, Klazinga NS, [Guideline 'Medicinal care for drug addicts in penal institutions'], in Ned Tijdschr Geneeskd, vol. 153, 2009,  pp. A726, PMID 20051159.
(ES) Miró JM, Torre-Cisnero J, Moreno A, et al., [GESIDA/GESITRA-SEIMC, PNS and ONT consensus document on solid organ transplant (SOT) in HIV-infected patients in Spain (March, 2005)], in Enferm. Infecc. Microbiol. Clin., vol. 23, nº 6, 2005,  pp. 353–62, PMID 15970168.
(FR) Michel L, Maguet O, [Guidelines for substitution treatments in prison populations], in Encephale, vol. 31, 1 Pt 1, 2005,  pp. 92–7, PMID 15971645.
 Barry J, Bourke M, Buckley M, et al., Hepatitis C among drug users: consensus guidelines on management in general practice, in Ir J Med Sci, vol. 173, nº 3, 2004,  pp. 145–50, PMID 15693384.
 Fiellin DA, Barthwell AG, Guideline development for office-based pharmacotherapies for opioid dependence, in J Addict Dis, vol. 22, nº 4, 2003,  pp. 109–20, PMID 14723481.
 Yoast R, Williams MA, Deitchman SD, Champion HC, Report of the Council on Scientific Affairs: methadone maintenance and needle-exchange programs to reduce the medical and public health consequences of drug abuse, in J Addict Dis, vol. 20, nº 2, 2001,  pp. 15–40, DOI:10.1300/J069v20n02_03, PMID 11318395.
Gian Paolo Novelli, Roberta Casali e Rocco D. Mediati, Terapia del dolore, SEE Editrice Firenze, 1999,  pp. 80–, ISBN 978-88-8465-021-4.
 Sebastiano Mercadante, Il dolore nel paziente neoplastico, Elsevier srl, 2009,  pp. 142–, ISBN 978-88-214-3067-1.
(EN) Laurence L. Brunton, Louis Sanford Goodman, Donald Blumenthal, Iain Buxton, Goodman and Gilman's manual of pharmacology and therapeutics, McGraw-Hill Professional, 28 settembre 2007,  pp. 361–, ISBN 978-0-07-144343-2.
(EN) Anthony J. Trevor, Bertram G. Katzung e Susan B. Masters, Katzung and Trevor's pharmacology, McGraw-Hill Professional, 11 dicembre 2007,  pp. 264–, ISBN 978-0-07-148869-3.
(EN) Jane C Ballantyne, Scott M Fishman e James P. Rathmell, Bonica's Management of Pain, Lippincott Williams & Wilkins, 1º ottobre 2009,  pp. 1186–, ISBN 978-0-7817-6827-6.
(EN) Bruce Chabner, Thomas J. Lynch e Dan L. Longo, Harrison's Manual of Oncology, McGraw Hill Professional, 11 novembre 2007,  pp. 183–, ISBN 978-0-07-141189-9.
(EN) accessdate Eduardo Bruera e Russell K. Portenoy, Cancer pain: assessment and management, Cambridge University Press, 2003,  pp. 122–, ISBN 978-0-521-77332-4.
(EN) Connie Henke Yarbro, Debra Wujcik e Barbara Holmes Gobel, Cancer Nursing: Principles and Practice, Jones & Bartlett Learning, 21 aprile 2010,  pp. 710–, ISBN 978-0-7637-6357-2.
(EN) Derek Doyle, Geoffrey Hanks e Nathan I. Cherny, Oxford textbook of palliative medicine, Oxford University Press, 11 gennaio 2005,  pp. 324–, ISBN 978-0-19-856698-4.
(EN) D. A. Warrell, Timothy M. Cox e John D. Firth, Oxford textbook of medicine, Oxford University Press, 2003,  pp. 1015–, ISBN 978-0-19-857014-1.
(EN) Alan F. Schatzberg, Jonathan O. Cole e Charles DeBattista, Manual of Clinical Psychopharmacology, American Psychiatric Pub, 8 aprile 2010,  pp. 573–, ISBN 978-1-58562-377-8.
(EN) John P. Cloherty, Eric C. Eichenwald e Ann R. Stark, Manual of neonatal care, Lippincott Williams & Wilkins, 2008,  pp. 217–, ISBN 978-0-7817-6984-6.Consultabili:
(EN) Nalini Vadivelu, Essentials of Pain Management, Springer, 3 marzo 2011,  pp. 686–, ISBN 978-0-387-87578-1. URL consultato il 5 gennaio 2012.
(EN) Gerald Briggs, Roger K. Freeman e Sumner J. Yaffe, Drugs in Pregnancy and Lactation: A Reference Guide to Fetal and Neonatal Risk, Lippincott Williams & Wilkins, 29 marzo 2011,  pp. 916–, ISBN 978-1-60831-708-0. URL consultato il 5 gennaio 2012.
(EN) Michael D. Stubblefield, Cancer rehabilitation principles and practice, Demos Medical Publishing, 22 aprile 2009,  pp. 488–, ISBN 978-1-933864-33-4. URL consultato il 5 gennaio 2012.
Carlo Barbera, Giuseppe De Carlo e Luca De Carlo, Testo unico di pubblica sicurezza, Maggioli Editore, 2008,  pp. 786–, ISBN 978-88-387-4029-9.
 Umberto Nizzoli, Trattato completo degli abusi e delle dipendenze, PICCIN, 2002,  pp. 753–, ISBN 978-88-299-1648-1.
 Marcello Cesa-Bianchi, Aspetti psicologici della tossicodipendenza in una metropoli: ricerche su l'adolescente, la famiglia, il medico, Editoriale Jaca Book, 1987,  pp. 200–, ISBN 978-88-16-95031-3.
 Celeste Franco Giannotti, Dipendenze: la qualità della cura nei servizi, FrancoAngeli, 2003,  pp. 171–, ISBN 978-88-464-5102-6.
 G. Strepparola, Curare gli eroinomani: l'uso del metadone nel panorama italiano ed europeo, FrancoAngeli, 2005,  pp. 23–, ISBN 978-88-464-6505-4.
 Luca Fazzi e Antonio Scaglia, Tossicodipendenza e politiche sociali in Italia, FrancoAngeli, 2001,  pp. 115–, ISBN 978-88-464-2945-2.
 Paolo Rigliano, Piaceri drogati. Psicologia del consumo di droghe, Feltrinelli Editore, 2004,  pp. 166–, ISBN 978-88-07-81790-8.
 Mauro Cibin e G. P. Guelfi, Il trattamento con metadone, FrancoAngeli, 2004,  pp. 239–, ISBN 978-88-464-5604-5.
 Giorgio Pietrostefani, Il sistema droga. Per capire le cause e punire di meno, Editoriale Jaca Book, 1998,  pp. 164–, ISBN 978-88-16-28050-2.
(EN) Joyce H. Lowinson, Pedro Ruiz e Robert B. Millman, Substance abuse: a comprehensive textbook, Lippincott Williams & Wilkins, 2005,  pp. 1246–, ISBN 978-0-7817-3474-5.
(EN) Cath Harrison e Alan Gibson, Practical Neonatology for MRCPCH and Beyond, Churchill-Livingston, 25 settembre 2009,  pp. 28–, ISBN 978-0-443-07070-9.
(EN) Harold E. Doweiko, Concepts of Chemical Dependency, Cengage Learning, 2009,  pp. 389–, ISBN 978-0-495-50580-8.
(EN) Kathleen M. King, Methadone-Associated Overdose Deaths: Factors Contributing to Increased Deaths and Efforts to Prevent Them, DIANE Publishing, June 2010, ISBN 978-1-4379-1471-9.
 www.salus.it, su salus.it. URL consultato il 25 febbraio 2011 (archiviato dall'url originale il 26 giugno 2015).
(EN) withdrawal-symptoms-methadone/, su withdrawalsymptomsmethadone.com. URL consultato il 25 febbraio 2011 (archiviato dall'url originale il 27 febbraio 2011).
I Metallica (IPA: /məˈtælɨkə/) sono un gruppo musicale heavy metal statunitense, formatosi a Los Angeles nel 1981 e composto da James Hetfield, Lars Ulrich, Kirk Hammett e Robert Trujillo.
I loro primi lavori, grazie alla velocità dei pezzi, tecnicismi strumentali ed aggressività, li hanno portati ad entrare nei "Big Four" del thrash metal, accanto a Slayer, Megadeth ed Anthrax. Nel corso degli anni, il gruppo si è guadagnato in poco tempo un crescente seguito di fan e, con la pubblicazione di Master of Puppets nel 1986, ha raggiunto secondo molti l'apice della carriera. Il successo commerciale giunse nel 1991 con l'album omonimo, che esordì alla prima posizione della classifica statunitense degli album. Con questo lavoro la band ampliò molto la sua direzione musicale, rivolgendosi non più ai soli fan del thrash e, grazie a sonorità più semplici ed orecchiabili, divennero una delle maggiori realtà musicali del periodo.In carriera il gruppo ha vinto nove Grammy Award ed ebbe cinque album consecutivi che esordirono al primo posto nella Billboard 200. L'album omonimo, inoltre, vendette oltre 16 milioni di copie negli Stati Uniti.Con più di 100 milioni di dischi venduti, di cui 60 milioni nei soli Stati Uniti d'America, il gruppo è annoverato come una delle formazioni di maggior successo nella storia dell'heavy metal e del rock contemporaneo.
A novembre 2012 i Metallica fondarono la propria etichetta discografica indipendente, la Blackened Recordings. Il primo lavoro pubblicato attraverso la loro etichetta è stato il DVD Quebec Magnetic, uscito il 10 dicembre dello stesso anno.
Il gruppo venne fondato il 28 ottobre 1981 dal batterista Lars Ulrich e dal cantante e chitarrista James Hetfield. I due, conosciutisi poche settimane prima tramite un annuncio sulla rivista statunitense The Recycler messo da Ulrich, in poche settimane reclutarono il bassista Ron McGovney e alcuni chitarristi transitori, tra cui Brad Parker e Jeff Warner. La loro prima sessione di prove fu sostenuta nel garage di Ulrich da quest'ultimo, insieme ad Hetfield, McGovney e Lloyd Grant.
Il nome del gruppo venne coniato da Lars Ulrich nel 1982, mentre stava aiutando Ron Quintana (agente di spettacolo specializzato nel lancio di gruppi emergenti) a scegliere un nome per una rivista da lui fondata con gli intenti di promuovere gruppi metal e New Wave of British Heavy Metal. Quest'ultimo propose a Ulrich due nomi: Metallica e Metal Mania; Ulrich disse che Metal Mania era un nome che si addiceva meglio a un giornale e decise invece di utilizzare Metallica per denominare il suo nuovo gruppo, scartando di fatto gli altri nomi: Blitzer, Grinder, Red Vette e Hcirlu Sral (Lars Ulrich letto al contrario).Nei primi mesi del 1982 i Metallica registrarono il loro primo brano, Hit the Lights, inserito nella raccolta Metal Massacre e in seguito anche nella futura lista tracce del loro primo disco. Fu Lars Ulrich a convincere Brian Slagel, capo della Metal Blade Records, ad inserire il brano nella raccolta. Gli assoli di chitarra della prima versione di Hit the Lights furono composti da Lloyd Grant, il quale non divenne però mai un componente stabile del gruppo. Infatti, pochi mesi dopo questa pubblicazione, Ulrich ingaggiò come chitarrista definitivo dei Metallica Dave Mustaine, originario di La Mesa ed ex membro dei Panic.Nel luglio del 1982 dopo questo cambio di formazione i Metallica registrarono il demo No Life 'Til Leather, che iniziò a dare fama al gruppo. Successivamente i Metallica si esibirono in una serie di concerti tra Los Angeles e San Francisco e un estratto di queste performance si trova nel nastro Live Metal Up Your Ass. Intanto però, a causa di litigi con i membri del gruppo, McGovney se ne andò e la band, in cerca di un sostituto, decise di assistere ad un'esibizione del bassista dei Trauma Cliff Burton. Hetfield e Ulrich lo videro durante la San Francisco Metal Night al famoso locale Whisky a Go Go, e rimasti colpiti dalla sua abilità decisero di reclutarlo immediatamente. Burton accettò subito di unirsi ai Metallica, alla sola condizione che la band trasferisse la sua sede a San Francisco, in quanto egli definiva Los Angeles troppo caotica. Accettata la proposta, Burton diede immediatamente il suo apporto alla band, contribuendo con la sua tecnica musicale e con nuove idee a livello compositivo; il contributo di Burton fu, per molti, essenziale per il futuro successo internazionale dei Metallica.
Nel 1983, dopo alcuni concerti di piccola entità, il gruppo si recò a Rochester, New York, per cominciare le prime registrazioni con Jon Zazula e la Megaforce Records. Subito dopo l'arrivo a New York Dave Mustaine venne cacciato dal gruppo per il suo atteggiamento scorretto e fu sostituito dal chitarrista Kirk Hammett, ex membro degli Exodus; successivamente Mustaine fondò un nuovo gruppo: i Megadeth.
Lo stesso anno venne completato il primo album della band, prodotto da Zazula. Inizialmente doveva intitolarsi Metal Up Your Ass, ma per paura di problemi con la censura venne infine ribattezzato Kill 'Em All. Il disco viene tutt'oggi ritenuto uno dei più importanti del genere thrash metal, grazie anche a canzoni storiche come Hit the Lights, The Four Horsemen, Jump in the Fire, Whiplash, Seek & Destroy e Metal Militia. A dimostrazione del suo incredibile successo, l'album vendette in poco tempo 5 milioni di copie.Nel 1984 la band pubblicò il secondo album, Ride the Lightning, registrato agli Sweet Silence Studios di Copenaghen con Flemming Rasmussen per la prima volta alla produzione e sotto contratto con la Elektra Records. Rispetto a Kill 'Em All, questo secondo lavoro presentò una maggiore versatilità nei ritmi e una presenza più rilevante di sonorità melodiche ed introspettive (come nel caso di Fade to Black), oltre all'aggiunta di parti musicali capaci di mettere in maggiore rilievo la tecnica chitarristica di Kirk Hammett (come nei casi di Trapped Under Ice e di Creeping Death). Anche i testi presentarono elementi più ricercati, come quello di For Whom the Bell Tolls, ispirato al sermone di John Donne Per chi suona la campana, citato poi nel romanzo omonimo di Ernest Hemingway. Proprio queste caratteristiche musicali distinsero i Metallica dagli altri grandi gruppi thrash metal del momento, ovvero Megadeth, Anthrax e Slayer, e permisero a Ride the Lightning di vendere circa 8 milioni di copie, di cui oltre 5 nei soli Stati Uniti.
Nel 1986 la band incise e pubblicò per la Elektra Records il terzo album Master of Puppets, anch'esso prodotto da Flemming Rasmussen. Il disco, di cui ebbero un certo successo radiofonico la title track e Welcome Home (Sanitarium), è da molti considerato il miglior lavoro dei Metallica, mentre da altri addirittura il più importante prodotto del thrash metal e di tutto l'heavy metal in generale.Master of Puppets arrivò a piazzarsi alla posizione numero 29 della classifica Billboard 200 e vendette 12 milioni di copie. Al successo del disco contribuì il tour promozionale che schierò il gruppo in alcuni concerti al fianco di Ozzy Osbourne. In quegli anni, inoltre, all'interno del gruppo crebbe notevolmente il fenomeno dell'abuso di alcol e per questo molti critici e fan del gruppo li soprannominarono "Alcoholica".
Il 27 settembre 1986, durante un tour europeo della band, il bus dei Metallica slittò e si ribaltò lungo una strada ghiacciata a Ljungby, in Svezia. Nell'incidente Cliff Burton fu scaraventato fuori da un finestrino e venne mortalmente schiacciato dall'autobus. Scioccanti furono le testimonianze degli altri membri del gruppo, sopravvissuti indenni all'incidente. Una delle più forti fu rilasciata da James Hetfield: I Metallica si fermarono per qualche tempo, indecisi sul da farsi, e presero in seria considerazione il ritiro dalle scene. Sostenuti dai familiari del defunto bassista, decisero comunque di riprendere a suonare e ad onorare la memoria di Burton con nuove tracce.Molti gruppi dedicarono brani alla memoria di Burton, che è tutt'oggi ritenuto uno dei migliori bassisti della storia dell'heavy metal. Tra i più famosi vi furono gli Anthrax e i Megadeth, che composero rispettivamente i brani Among the Living dall'album omonimo e In My Darkest Hour da So Far, So Good... So What!.
Furono così aperte le audizioni per trovare un nuovo bassista. La scelta cadde all'inizio su Les Claypool, amico d'infanzia di Hammett. Hetfield e compagni, però, pur notando le doti del musicista, rinunciarono ad assumerlo a causa del suo stile troppo vicino al funk (insieme all'ex membro dei Possessed Larry LaLonde, Claypool continuò la sua carriera nei Primus). Proseguite le audizioni, il 28 ottobre 1986 Jason Newsted, ex Flotsam and Jetsam, fu annunciato pubblicamente come nuovo bassista dei Metallica.Poco dopo l'arrivo di Newsted al basso, nei primi mesi del 1987, prese il via il Damaged Inc. Tour. Nel luglio dello stesso anno ci fu anche la pubblicazione dell'EP The $5.98 E.P.: Garage Days Re-Revisited, contenente cover di gruppi metal e hardcore punk come Misfits e Diamond Head.Nel 1988 il quartetto californiano registrò e pubblicò un nuovo album, ...And Justice for All. Inizialmente doveva essere prodotto da Mike Clink, reduce dall'ottima esperienza con i Guns N' Roses, ma la band lo licenziò poco dopo non riuscendo a trovare con lui un sound adeguato e chiamò di nuovo Flemming Rasmussen. L'innesto di Jason Newsted non si fece però sentire nell'economia generale dell'album, perché, come sostennero Hetfield e Ulrich, non prese parte al missaggio. ...And Justice for All venne comunque ritenuto un grande lavoro e vendette più di 14 milioni di copie, grazie anche al Damaged Justice Tour, ritenuto uno dei migliori della storia del gruppo.Il terzo singolo estratto dall'album, ovvero One (brano che trae ispirazione dal romanzo pacifista di Dalton Trumbo E Johnny prese il fucile in cui si racconta l'allucinante condizione di un soldato della prima guerra mondiale rimasto muto, sordo, cieco e privo di braccia e gambe al seguito di un'esplosione), fu il primo singolo a ricevere un videoclip, girato nel 1989 e contenente spezzoni dal film tratto dal romanzo, anch'esso diretto da Dalton Trumbo e anch'esso intitolato E Johnny prese il fucile. L'album contiene anche un brano strumentale dedicato alla memoria di Cliff Burton, To Live Is to Die, poiché è stato l'ultimo brano da lui composto.Nel 1990 fu pubblicato in edizione limitata The Good, the Bad & the Live, cofanetto costituito dai singoli internazionali del gruppo (Jump in the Fire, Creeping Death, Harvester of Sorrow e One) con l'aggiunta di The $5.98 E.P.: Garage Days Re-Revisited e di un EP esclusivo contenente tre brani registrati dal vivo nell'agosto 1989.
Nel 1991 i Metallica pubblicarono il loro quinto album in studio, l'omonimo Metallica, prodotto dall'affermato produttore Bob Rock, noto anche per aver lavorato con i Mötley Crüe, i Bon Jovi e Cher. Il disco esordì al primo posto della classifica Billboard 200 e fu soprannominato dai fan Black Album a causa della copertina quasi completamente nera (ad eccezione del logo del gruppo visibile in controluce e del serpente simbolo della bandiera di Gadsden).
Il disco fu anche il maggiore successo commerciale del gruppo che, grazie ai famosi singoli Enter Sandman e Nothing Else Matters, raggiunse 38 milioni di copie vendute e vinse un Grammy Award alla miglior interpretazione metal nel 1992.Al contrario del disco precedente, il Black Album presenta giri di basso piuttosto rafforzati e perciò Newsted fu visto di buon occhio dalla critica per aver dato un maggiore contributo alle sonorità dell'album. Metallica ricevette però anche alcune critiche, specialmente dai fan di vecchia data, che non accettarono l'abbandono seppur parziale delle sonorità thrash a favore di altre più semplici e orecchiabili.Grazie a questo cambiamento, i Metallica divennero però una delle maggiori realtà musicali del periodo, partecipando così a importanti concerti tra cui il Freddie Mercury Tribute Concert del 1992, evento organizzato in memoria del vocalist dei Queen Freddie Mercury (di cui avevano già reinterpretato Stone Cold Crazy nel 1990), dove suonarono insieme ad altri artisti come Robert Plant dei Led Zeppelin, Elton John, David Bowie, Roger Daltrey degli Who, Zucchero, Liza Minnelli, Tony Iommi dei Black Sabbath e i Guns N' Roses.
Nel 1992 i Metallica intrapresero un tour negli USA con i Guns N' Roses, il GNR-Metallica Stadium Tour, tra luglio e ottobre dello stesso anno, con una data anche in Canada. Nella data di Montréal, durante l'interpretazione della canzone Fade to Black, Hetfield si trovava su una torre di fuochi d'artificio proprio nel momento dell'esplosione. Questo incidente gli causò ustioni di secondo e terzo grado al braccio sinistro e al volto, costringendolo a continuare il tour senza essere in grado di suonare la chitarra. Hetfield continuò comunque a cantare con il supporto di John Marshall, chitarrista ritmico dei Metal Church.
Un anno dopo avviarono il Nowhere Else to Roam Tour e nel mese di novembre uscì il primo album dal vivo del gruppo, intitolato Live Shit: Binge & Purge, ben accolto dai fan nonostante l'elevato costo e capace di buone vendite. Nel 1994 la band proseguì con il tour, suonando anche al festival Woodstock '94.
Il 14 dicembre 1995 i Metallica reinterpretarono sei brani del gruppo musicale Motörhead, di cui quattro furono successivamente incluse nella versione limitata del singolo Hero of the Day.
Nel 1996 fu pubblicato l'album Load, trainato dai singoli Until It Sleeps e Hero of the Day. In quel periodo avvenne il tanto discusso cambiamento di look dei Metallica, che abbandonarono quello metal degli esordi in favore di uno più "pulito" con capelli corti e abbigliamento da strada, accompagnato da alcuni tatuaggi. Questo mutamento fu avvertito anche a livello musicale: per la prima volta in carriera, il gruppo propose infatti sonorità più simili all'hard rock.In origine Load fu pensato come un doppio album, ma sia il produttore Bob Rock che i Metallica scartarono l'idea, preferendo rielaborare le tracce non inserite in Load per pubblicarle l'anno successivo in ReLoad. Molti di questi brani ebbero un notevole successo radiofonico (Until It Sleeps, Hero of the Day, Mama Said, King Nothing, The Memory Remains, The Unforgiven II e Fuel).Nel 1998 il quartetto registrò il doppio album di cover Garage Inc.. Il primo disco è costituito da nuove cover registrate tra settembre e ottobre 1998, ispirati da gruppi come Discharge, Misfits, Thin Lizzy, Mercyful Fate, Black Sabbath e da Bob Seger (la sua cover Turn the Page, di discreto successo radiofonico). Il secondo contiene invece tutte le canzoni di The $5.98 E.P.: Garage Days Re-Revisited e le b-side inserite in vari singoli tra il 1984 e il 1996. Dal disco venne estratto anche il singolo Whiskey in the Jar, cover di una canzone tradizionale irlandese, vincitore di un Grammy Award alla miglior interpretazione hard rock nel 2000.Il 7 marzo 1999 i quattro vennero inclusi nella "Walk of Fame" di San Francisco, e l'allora sindaco Willie Brown proclamò nella città il "giorno ufficiale dei Metallica". Tra il 21 e il 22 aprile dello stesso anno, il gruppo registrò alcune performance con l'orchestra di San Francisco, allora condotta da Michael Kamen (che aveva già collaborato con Bob Rock in Nothing Else Matters). Aiutato dal suo staff, Kamen compose versioni sinfoniche di brani della band a partire da Ride the Lightning del 1984 e, insieme al quartetto, scrisse anche i brani No Leaf Clover e -Human. Il risultato di questo lavoro fu l'album S&M, pubblicato il 23 novembre 1999.
Nel 2000 i Metallica scoprirono che un demo della loro canzone I Disappear era stato distribuito gratuitamente su Internet, mediante Napster. La traccia in questione era incompleta e avrebbe dovuto essere pubblicata in seguito, insieme alla colonna sonora di Mission: Impossible II.
Dopo aver trovato disponibili in rete anche altre loro canzoni, i Metallica avviarono un'azione legale contro Napster. Durante il processo chiesero ai giudici l'espulsione dal sito dei 335.000 utenti che avevano scaricato i loro brani. Dai quattro furono intentate azioni legali anche contro la Università di Yale, la University of Southern California e l'Università dell'Indiana, che non avevano bloccato Napster dai loro campus. Lars Ulrich rilasciò alcune interviste dicendo: Nel 2001, dopo quasi un anno di contenzioso, i Metallica e Napster giunsero a un accordo. Grazie a esso alcuni utenti del sito, peraltro non denunciati individualmente, furono bannati.Durante la controversia molti siti web realizzarono parodie animate dei Metallica, illustrati come rocker egoisti ed egocentrici che se la prendevano con i loro fan. Il più noto cartone satirico sui quattro fu Napster Bad!, realizzato dal sito Internet Camp Chaos. Anche alcuni critici musicali presero in giro Ulrich, storpiandone il nome Lars in "Lar$". Molti fan di vecchia data abbandonarono i Metallica per il fatto di aver diffuso le loro canzoni, e le relative registrazioni demo e live, via Internet. Il quartetto si difese, comunque, dicendo che Napster aveva permesso l'accesso libero al catalogo di tutti i loro brani, cosa che li aveva mandati su tutte le furie, al punto di avviare un procedimento giudiziario.
Nel 2001 il bassista Jason Newsted lasciò la band, vinto da alcune controversie con gli altri componenti. Jason decise di avviare un progetto con gli Echobrain ma successivamente si unì ai Voivod. Un ulteriore duro colpo all'unità del gruppo giunse nel luglio dello stesso anno, quando Hetfield si allontanò dalla band per iniziare un programma di riabilitazione dall'alcolismo. Fu lo stesso Newsted a dichiarare apertamente, onde evitare speculazioni ed equivoci, che James non aveva mai fatto uso di droghe. Per quasi un anno, i Metallica sospesero la loro attività musicale e per questo motivo rischiarono seriamente lo scioglimento.L'improvviso ritorno di Hetfield nel 2002 scongiurò la dipartita dei Metallica, e permise alla band di iniziare un nuovo iter compositivo. All'inizio dell'anno successivo il gruppo trovò anche un nuovo bassista, Robert Trujillo, già al lavoro con Ozzy Osbourne, Suicidal Tendencies e Infectious Grooves; egli entrò a far parte della band dopo la registrazione del nuovo disco, registrato con Bob Rock alla produzione e come bassista provvisorio.
Nel giugno del 2003 i Metallica pubblicarono così l'ottavo album in studio St. Anger, che debuttò al primo posto della Billboard 200. Le prime canzoni del disco erano state scritte nell'aprile del 2001, quando i Metallica erano ancora in cerca di un sostituto per Newsted e non avendolo ancora trovato, le parti di basso di St. Anger furono suonate provvisoriamente dal produttore Bob Rock. L'album, più aggressivo e lontano dalla svolta hard rock degli anni novanta, nei soli Stati Uniti vendette oltre un milione di copie, ma fu fortemente criticato sia dalla critica che dai fan, soprattutto a causa del missaggio, giudicato di scarsa qualità.Pochi mesi dopo l'uscita di St. Anger, la band partì per il Summer Sanitarium Tour 2003 insieme a Limp Bizkit, Linkin Park, Mudvayne e Deftones. Nello stesso anno Master of Puppets e Metallica entrarono a far parte della lista dei 500 migliori album secondo Rolling Stone, rispettivamente ai numeri 167 e 252. Sempre nel 2003, su esplicita richiesta di Johnny Ramone, i quattro parteciparono alla creazione dell'album tributo ai Ramones We're a Happy Family, suonando la canzone 53rd & 3rd.Agli MTV Video Music Awards del 2003, i Metallica suonarono in successione i riff principali di quattro canzoni rock: Are You Gonna Go My Way di Lenny Kravitz, Smells Like Teen Spirit dei Nirvana, Seven Nation Army degli The White Stripes e Beat It di Michael Jackson.
Dopo il Madly in Anger with the World Tour con i Godsmack, sempre nel 2004, la title track di St. Anger fu premiata con un Grammy come Best Metal Performance.Nel 2004 uscì il documentario Metallica: Some Kind of Monster, pubblicazione che illustrò le fasi della produzione dell'album St. Anger, offrendo una visione da vicino del gruppo di Los Angeles. In esso Jason Newsted in persona dichiarò di non voler entrare - in virtù del suo abbandono - nei problemi interni al gruppo, già presenti ai tempi di ...And Justice for All (1988). Il documentario venne successivamente pubblicato in formato DVD nel gennaio 2005.
Il 16 febbraio 2006 i quattro annunciarono sul loro sito ufficiale di aver rescisso il contratto con Bob Rock per unirsi al produttore Rick Rubin, famoso per il suo lavoro con i Red Hot Chili Peppers, gli Slayer, i Beastie Boys, i System of a Down, i Run DMC e Johnny Cash. La band annunciò anche l'uscita del loro nono album, fissata per metà del 2007 e poi rinviata a febbraio 2008, e per cui erano stati fino a quel momento scritti 25 brani.Il 6 giugno 2006, durante lo svolgimento del tour Escape from the Studio '06, i Metallica eseguirono a Berlino un brano inedito, intitolato da Hetfield The New Song, mentre il 12 agosto, a Tokyo, eseguirono un altro brano inedito, intitolato The Other New Song. Nel febbraio del 2007 la Sony Music pubblicò un album tributo a Ennio Morricone, intitolato We All Love Ennio Morricone, al quale i Metallica parteciparono con una versione rock di The Ecstasy of Gold, brano originariamente presente nella colonna sonora del film Il buono, il brutto, il cattivo (1966). La versione originale veniva costantemente utilizzata dal gruppo per aprire i propri concerti sin dal 1982 per poi abbandonarla nel 1995 e successivamente riprenderla nel 1998. Il 7 luglio presero invece parte al concerto Live Earth, suonando Sad but True, Nothing Else Matters e Enter Sandman.
Il 12 settembre 2008 venne pubblicato il nono album in studio Death Magnetic, il primo album registrato con Robert Trujillo nonché il primo prodotto da Rick Rubin. L'album fu anticipato dal singolo The Day That Never Comes, il quale ricevette anche un videoclip diretto da Thomas Vinterberg. Rispetto a St. Anger, Death Magnetic presenta una batteria dal suono secco ma del tutto diverso dal precedente disco, numerosi assoli di chitarra di Kirk Hammett e riff che riportano fortemente ai tardi anni ottanta. Tutto ciò fa del disco l'atteso ritorno al thrash metal. L'album ha ottenuto un ottimo riscontro anche nelle vendite debuttando alla posizione numero uno nella classifica Billboard 200 restando in classifica per ben 50 settimane.Il 31 marzo 2009 venne pubblicato il box set digitale The Metallica Collection contenente tutta la loro discografia ufficiale. The Metallica Collection contiene l'intero catalogo ufficiale della band, con 163 brani, a partire da Kill 'Em All fino a Death Magnetic, passando anche per album quali Garage Inc., S&M e l'EP Some Kind of Monster. Inoltre sono state aggiunte anche otto bonus track dal vivo: The Four Horsemen, Whiplash, For Whom the Bell Tolls, Creeping Death, Battery, The Thing That Should Not Be, One, e ...And Justice for All.Il 29 marzo uscì il videogioco Guitar Hero: Metallica contenente 28 tra i brani migliori di tutta la carriera della band.Il 4 aprile, a Cleveland, si tenne per la band (e per Cliff Burton) la cerimonia di introduzione alla Rock and Roll Hall of Fame dove saranno inserite tutte le leggende del rock. La band venne introdotta da Flea dei Red Hot Chili Peppers. Inoltre in un'intervista Kirk Hammett anticipò che per l'occasione il gruppo avrebbe ospitato l'ex bassista Jason Newsted, costituendo un'occasionale riunione del gruppo in formazione storica per l'evento. I cinque membri eseguirono assieme i brani Master of Puppets, Enter Sandman e Train Kept a Rollin' degli Yardbirds insieme ad altri cinque ospiti speciali: Joe Perry (Aerosmith), Jeff Beck (The Yardbirds), Jimmy Page (Led Zeppelin), Ronnie Wood (The Rolling Stones) e Flea (Red Hot Chili Peppers). Inoltre, alla cerimonia partecipò anche il padre di Cliff, Ray Burton, che espresse i più sentiti ringraziamenti da parte sua verso i fan del figlio che ancora oggi lo acclamano e gli rendono omaggio. Il 23 e il 30 novembre 2009 uscirono rispettivamente i DVD Français pour une nuit: Live aux Arènes de Nîmes 2009 (registrato all'Arena di Nîmes) e Orgullo, pasión y gloria: Tres noches en la Ciudad de México (registrato a Città del Messico).
In un'intervista a Rock TV Lars Ulrich dichiarò che la band non ha ancora concreti progetti per un nuovo lavoro visto che sarebbero stati impegnati in vari tour fino ad agosto 2010, ma che poi sicuramente si metteranno all'opera sempre sotto la guida del produttore Rick Rubin verso la metà del 2011. Il gruppo, insieme a Slayer, Megadeth e Anthrax, ha suonato per la prima volta nella storia, nel "Big Four Tour" il 16 giugno 2010 al Bemowo Airport in Polonia. La seconda data del tour, tenutasi a Sofia (Bulgaria) il 22 giugno 2010, venne trasmessa via satellite in diretta mondiale tramite alcuni cinema selezionati. Il concerto venne poi registrato e inserito nel DVD The Big 4: Live from Sofia, Bulgaria, pubblicato il 2 novembre 2010.In conclusione al World Magnetic Tour fu pubblicato un EP dal vivo intitolato Six Feet Down Under EP, contenente alcune tracce suonate dal vivo tra il 1989 e il 2004 in vari concerti tenuti dal gruppo in Australia, seguito il 15 novembre dalla seconda parte. Il 26 novembre venne pubblicato l'album dal vivo Live at Grimey's, contenente nove brani provenienti dal concerto eseguito il 12 giugno 2008 al Grimey's Record Store di Nashville.
Il 15 giugno 2011 i Metallica annunciarono attraverso il proprio sito ufficiale di aver registrato un nuovo album in studio con la collaborazione di Lou Reed: Il 22 agosto fu annunciato il titolo, Lulu, e il numero delle tracce, ovvero dieci; le primissime della lista tracce rese pubbliche sul sito dei due artisti sono state Junior Dad, Mistress Dread e Pumping Blood. Il disco venne pubblicato il 31 ottobre 2011 attraverso la Warner Bros. Records.L'unico singolo estratto è stato The View, pubblicato il 27 settembre esclusivamente sull'iTunes Store. Il brano ricevette anche un videoclip, diretto da Darren Aronofsky e pubblicato il 3 dicembre.Nel mese di luglio 2011 i Metallica hanno rivelato l'organizzazione di una serie di quattro concerti esclusivi per celebrare i trent'anni di attività, tutti tenuti a inizio dicembre 2011 al The Fillmore di San Francisco. All'evento hanno partecipato numerosi artisti e gruppi musicali che sono stati tra le principali fonti d'ispirazione per il gruppo, come Sean Harris e Brian Tatler dei Diamond Head, Ozzy Osbourne e Geezer Butler dei Black Sabbath e i Mercyful Fate; inoltre hanno preso parte all'evento anche personaggi con cui i Metallica hanno collaborato nel corso della loro carriera, come Dave Mustaine, Ron McGovney, Jason Newsted, John Marshall, Marianne Faithfull e Lou Reed. In queste quattro date sono stati eseguiti brani raramente proposti dal vivo (come Metal Militia o Bleeding Me) o portati per la prima volta dal vivo (come To Live Is to Die o Carpe Diem Baby), oltre anche alla prima esecuzione di quattro brani inediti scartati dalle sessioni di Death Magnetic: Hate Train, Just a Bullet Away, Hell and Back e Rebel of Babylon. Le versioni in studio di questi brani sono stati successivamente inseriti nell'EP Beyond Magnetic, pubblicato prima sull'iTunes Store il 13 dicembre e successivamente reso disponibile anche nei formati CD e LP.
Nel gennaio 2012 i Metallica sono stati intervistati da Rolling Stone riguardo al loro decimo album. Kirk Hammett ha fornito una descrizione su quello che sarebbe potuta essere la direzione stilistica del prossimo disco:  Lars Ulrich ha aggiunto inoltre che il disco sarebbe stato più breve e conciso: Nel 2012 i Metallica hanno rivelato la loro partecipazione come headliner alla seconda data del Download Festival, in cui avrebbero eseguito per intero il Black Album per celebrare i vent'anni dalla sua pubblicazione. Nello stesso periodo il gruppo annuncia la creazione di un festival personale, denominato Orion Music + More e tenuto ad Atlantic City il 23 e 24 giugno. Nella prima data del festival, i Metallica hanno eseguito interamente il secondo album Ride the Lightning, segnando così il debutto del brano Escape dopo 28 anni.In un'intervista radiofonica all'emittente radiofonica canadese 99.3 The Fox, Lars Ulrich ha affermato che il decimo album del gruppo sarebbe potuto uscire verso l'inizio del 2014, aggiungendo anche che sarebbe stato pubblicato un film in 3D basato sul concerto tenutosi a Vancouver tra il 24 e il 25 agosto 2012. In un'intervista successiva, il batterista ha rivelato che sarebbe "sorpreso se il nuovo album dei Metallica uscisse prima del 2015." Il 20 settembre 2012 i Metallica hanno annunciato la pubblicazione del DVD Quebec Magnetic, uscito il 10 dicembre dalla Blackened Recordings (etichetta discografica fondata dal gruppo) e contenente i due concerti svoltisi a Quebéc nell'autunno del 2009 durante il World Magnetic Tour.Il 15 gennaio 2013 i Metallica hanno annunciato il titolo del film 3D, ovvero Metallica 3D Through the Never, rivelando nei mesi seguenti che sarebbe stato distribuito inizialmente nei cinema statunitensi in IMAX a partire dal 27 settembre 2013. Il 19 luglio è stato pubblicato sul canale YouTube del gruppo il trailer del film, mentre dieci giorni dopo è stata annunciata anche la colonna sonora del film.Il 24 ottobre i Metallica hanno rivelato una collaborazione con Coca-Cola Zero per la realizzazione di un concerto unico nella loro carriera: un'esibizione all'eliporto della base antartica argentina Carlini in data 8 dicembre. Questo evento ha portato i Metallica a divenire il primo ed unico gruppo al mondo ad essersi esibito in tutti e sette continenti del mondo.Il 16 marzo 2014 i Metallica hanno intrapreso il tour Metallica by Request, partito a Bogotà. La scaletta del tour vede 17 brani selezionati dai fan attraverso una votazione online e un brano inedito intitolato Lords of Summer. La versione in studio di quest'ultimo brano è stato reso disponibile inizialmente per il download digitale il 19 giugno, mentre il 28 novembre è stata commercializzata la versione in vinile.Il 2 marzo 2015 il gruppo ha annunciato la ripubblicazione a tiratura limitata di una versione rimasterizzata del demo No Life 'Til Leather nel formato musicassetta, in occasione del Record Store Day tenuto il 18 aprile dello stesso anno.Il 17 febbraio 2016 il gruppo ha annunciato le riedizioni rimasterizzate dei primi due album in studio Kill 'Em All e Ride the Lightning, previste nei formati CD, LP e box set con materiale aggiuntivo inedito, mentre il 23 dello stesso mese hanno rivelato la pubblicazione dell'album dal vivo Liberté, Egalité, Fraternité, Metallica! - Live at Le Bataclan, Paris, France - June 11th, 2003. Le pubblicazioni sono uscite il 16 aprile in occasione dell'annuale Record Store Day, di cui i Metallica sono stati anche ambasciatori.
Il 18 agosto 2016 è stato annunciato attraverso il sito ufficiale del gruppo il decimo album in studio Hardwired... to Self-Destruct e il primo singolo Hardwired, quest'ultimo accompagnato dal relativo videoclip. Composto da due dischi, ciascuno contenente sei brani, l'album è stato pubblicato il 18 novembre dello stesso anno.Il 1º febbraio 2019 i Metallica hanno pubblicato l'album dal vivo Helping Hands... Live & Acoustic at the Masonic, contenente l'esibizione acustica tenuta a San Francisco il 3 novembre 2018 per beneficenza.
A inizio carriera i Metallica si presentavano al pubblico con un chiaro orientamento thrash metal, sia nelle sonorità che negli atteggiamenti. Fino ai primi anni novanta, il loro look era caratterizzato da capelli molto lunghi, jeans strappati e t-shirt firmate Metallica, oppure semplicemente nere sin dal tour per ...And Justice for All. Questa immagine veniva, molto spesso, considerata adatta al violento e potente sound espresso.
Nel 1996, influenzati da stili musicali come l'hard rock e il blues, i Metallica decisero di trasformare radicalmente il proprio modo di apparire in pubblico; tutti i membri della band si tagliarono i capelli e vestirono in modo più casual; la scelta portò numerose critiche al gruppo, specialmente dai fan di vecchia data, amanti del thrash, che non tardarono a esprimere il loro dissenso, o allontanandosi dalla band o criticandone per molti anni le scelte.
In Kill 'Em All e Ride the Lightning si può ascoltare un suono ispirato a Black Sabbath, Motörhead, Diamond Head, Saxon, Thin Lizzy, Judas Priest, Iron Maiden, King Diamond, e in generale alla NWOBHM e all'hard rock. Non meno rilevante fu l'influenza da parte di gruppi hardcore punk, come Misfits, G.B.H. e Discharge. Inoltre lo stile musicale di Kirk Hammett, come egli stesso sostenne in alcune interviste, presenta similitudini con il sound di Jimi Hendrix, Joe Satriani e Carlos Santana. Le sonorità di Ride the Lightning risultano inoltre influenzate dallo speed metal.Nei loro primi lavori, il gruppo si ispirò spesso ai racconti di Howard Phillips Lovecraft per la composizione dei testi; questo è particolarmente evidente nelle canzoni The Thing That Should Not Be e Through the Never e nella strumentale The Call of Ktulu, per la quale i Metallica hanno rivelato di essersi ispirati, appunto, al racconto Il richiamo di Cthulhu.
Secondo Steve Huey di AllMusic, nel corso degli anni la band ampliò non solo la propria tecnica compositiva ma anche il tasso di espressione emotiva. Questo loro nuovo approccio si riflette anche nei testi che dopo l'iniziale Kill 'Em All si sono interessati ai problemi personali e alle questioni sociali. Con l'album Master of Puppets sono arrivati a trattare temi riguardanti l'ipocrisia dei leader sia religiosi che militari, la pazzia, la rabbia e la droga, mentre nella metà degli anni novanta, con la pubblicazione di Load e ReLoad, le influenze del gruppo si orientarono anche verso l'hard rock, il blues e il country, sperimentando sonorità meno aggressive e ritmi meno sostenuti. Inoltre poterono inserire nuovi strumenti musicali come l'organetto e il violino.
Il sound di Garage Inc. può inoltre essere comparato con quello di Thin Lizzy, Mercyful Fate, Bob Seger e Nick Cave, essendo questo disco composto anche da cover degli artisti appena citati. Con St. Anger, pubblicato nel 2003, il gruppo è tornato a sonorità leggermente più vicine al thrash metal. Invece con Death Magnetic il gruppo presenta sonorità tipicamente thrash anni ottanta e anche heavy metal, nonostante l'album sia stato definito più melodico.I Metallica ispirarono invece moltissimi gruppi musicali a venire tra cui Alice in Chains, Cannibal Corpse, Deftones, Faith No More, Machine Head, Pantera, Slipknot System of a Down, Testament, e White Zombie. Ciò è confermato anche dal fatto che alcuni di essi si ispirarono al celebre nome della band losangelina per ideare il loro. Ne sono un esempio i Beatallica (che ibridano le canzoni dei Metallica con quelle dei Beatles) e gli Skatallica (che suonano ska punk). Inoltre "Metallica" è stato indebitamente usato per alcune linee di prodotti cosmetici e di biancheria intima, da aziende come Victoria's Secret e Guerlain.Molte sono anche le band che hanno riproposto canzoni e album dei Metallica. Gli Apocalyptica pubblicarono nel 1996 l'album Plays Metallica by Four Cellos, mentre i Trivium, oltre a proporre le cover di Master of Puppets e For Whom the Bell Tolls, hanno creato sonorità e iconografia affini a quelle del gruppo di San Francisco. Anche i Dream Theater reinterpretarono Master of Puppets mentre One venne riproposta dai Korn a MTV Metallica Icon, dai Testament, dagli Evanescence e dai Children of Bodom, e Welcome Home (Sanitarium) dai Limp Bizkit (a MTV Metallica Icon nel 2003), dagli Anthrax e dai Bullet for My Valentine, che inoltre hanno interpretato anche Creeping Death. Il singolo Fuel, fu invece riproposto, sempre agli MTV Metallica icon, da Avril Lavigne. No Remorse, invece, è stata ripresa dai Pantera e dai Cannibal Corpse, mentre Nothing Else Matters è stata interpretata da Marco Masini in lingua italiana con il titolo E chi se ne frega. Sad but True fu riproposta perfino in una curiosa versione rap rock da Snoop Dogg, sempre a MTV Metallica Icon nel 2003. Anche i Motörhead hanno composto due cover, precisamente quella di Enter Sandman, intitolata Fuck Metallica (Enter Sandman) e quella di Whiplash (vincitrice anche di un Grammy Award). Invece Battery venne reinterpretata dai Van Canto, dagli Ensiferum, dai Machine Head e dai Blakk Totem. Sono stati pubblicati anche vari album di tributo contenenti loro cover come: Metallic Assault: A Tribute to Metallica, Metallic Attack: The Ultimate Tribute, A Tribute to The Four Horsemen, The Blackest Box: The Ultimate Metallica Tribute. Questi album hanno visto la partecipazione di importanti artisti tra cui Motörhead, Testament, Deep Purple, KISS, Machine Head e Anthrax.
Il cambiamento di genere musicale e quello di look dei Metallica, dopo l'omonimo album del 1991, alimentò moltissime critiche espresse da fan, critici di settore ed altri gruppi musicali.Alla band di Los Angeles fu contestato in particolare il fatto che questo cambio stilistico fosse avvenuto proprio in un momento in cui i gruppi heavy metal ricevevano minori attenzioni dai mass media e, di conseguenza, altri stili riscuotevano migliori successi di vendite rispetto alla musica heavy metal. I Metallica furono così descritti come un gruppo più legato al denaro e al successo che alla musica in sé, una sorta di band dal doppio volto, capace attraverso i testi di esprimere concetti poi non condivisi nella vita reale. Dalle critiche non fu risparmiato nemmeno Bob Rock, che dei Metallica aveva prodotto gli album usciti dal 1991 al 2003, contribuendo in parte alla loro svolta sonora.
Pesanti critiche giunsero alla band californiana da parte dei Manowar, il cui leader e bassista Joey DeMaio rilasciò una dichiarazione nel 2004 rispondendo alla domanda se lui ascoltasse la musica dei Metallica: 
Anche Kerry King degli Slayer espose una sua dichiarazione sulla svolta dei Metallica. In un'intervista a Metal Hammer dichiarò: I Metallica cercarono di rispondere più volte a queste dichiarazioni dicendo che la loro nuova scelta musicale era nata da un lungo processo di modifica del sound, già iniziato con il disco ...And Justice for All. Inoltre sostennero che il cambio di look era nato di conseguenza e non come semplice ricerca di attenzione da parte dei media.St. Anger presenta sonorità più dure e più grezze rispetto agli album precedenti Load e ReLoad, caratteristica questa che fu in parte apprezzata dai critici musicali. Tuttavia i fan ne biasimarono la qualità della produzione, specie per quanto riguardava le parti vocali di Hetfield, l'arrangiamento mixeristico della batteria di Ulrich, i testi spesso di tema scontato e l'assenza di assoli di chitarra, fatto fino ad allora del tutto inusuale per il gruppo.Con la pubblicazione di Death Magnetic, i Metallica ritornarono allo stile thrash che caratterizzò i primi album. In parte lo si deve anche al nuovo produttore dei Metallica, Rick Rubin, che sostituì Bob Rock; a differenza del lavoro di quest'ultimo sul precedente album, Rubin decise di rendere le cose più complesse, a cominciare dai riff delle chitarre e dai testi delle canzoni. Inoltre, il suo lavoro ha motivato la band a tirare fuori il meglio per lunghi periodi, a differenza di quanto si faceva da qualche anno.
Jason Newsted fu ingaggiato come membro dei Metallica in seguito alla prematura scomparsa di Cliff Burton. Nei quindici anni di permanenza con il gruppo, il bassista ricevette costanti critiche relative al suo stile e alle sue capacità musicali, definite nettamente inferiori rispetto a quelle di Cliff.A differenza di Burton, che suonava il basso avvalendosi del fingerstyle, Newsted preferiva l'utilizzo del plettro. Questo fatto fu visto dai fan come segno della sua incapacità e portò alle prime critiche sul musicista.Poco tempo dopo il suo ingresso nel gruppo, i Metallica pubblicarono il disco ...And Justice for All. Nel disco lo stile della composizione risultò molto diverso rispetto ai precedenti lavori, specialmente nelle linee di basso, letteralmente sepolte dalle numerose tracce di chitarra ritmica di Hetfield, e quindi difficilmente riconoscibili all'interno dell'economia dei brani. Inoltre il sound generale del basso risultò molto meno "sporco" rispetto soprattutto a Kill 'Em All, nonché molto più tecnico.
I fan accusarono di questo cambiamento proprio Newsted, che comunque affrontò con pazienza le critiche e anche la lunga serie di scherzi a lui rivolti durante il tour di due anni che seguì la pubblicazione di ...And Justice for All.Dopo quindici lunghi anni di collaborazione con la band, mai completamente accettato dai fan come sostituto del suo predecessore, lasciò la band nel gennaio 2001 per motivi fisici e personali mai dichiarati. Durante le varie esibizioni dal vivo della band negli anni precedenti è facilmente visibile il violento headbanging di Newsted, il quale gli provocò in futuro una lesione al collo, da lui stesso definita come «il danno fisico che ho fatto a me stesso negli anni per suonare la musica che amo». Nel 2002 Newsted si unì alla band canadese Voivod. L'attuale bassista dei Metallica, Robert Trujillo, propone sonorità molto ispirate dai gruppi in cui militava in precedenza (Suicidal Tendencies, Infectious Grooves).
La più famosa diatriba che i fan dei Metallica ricordino scoppiò tra Lars Ulrich e James Hetfield da una parte, e l'ex chitarrista del gruppo Dave Mustaine e la sua nuova band Megadeth dall'altra.
I primi contrasti tra Dave e i Metallica avvennero quando il musicista faceva ancora parte del gruppo di Los Angeles. Il documentario del 2004 Metallica: Some Kind of Monster mostra proprio l'origine dell'ostilità Mustaine-Metallica. Hetfield e Mustaine arrivarono a un furente litigio quando quest'ultimo, recatosi a casa di Ron McGovney, sciolse i cani del padrone di casa nella villa, e uno di questi salì sulla macchina di McGovney defecandoci sopra. Hetfield, che si trovava anch'egli nella villa, disse a Mustaine di legare immediatamente tutti i cani; davanti al suo rifiuto si generò una violenta rissa tra i due.In seguito McGovney lasciò la band, probabilmente in seguito a un litigio con Mustaine (come lo stesso bassista ha confermato): sembrerebbe che Mustaine, dopo essersi ubriacato bevendo whisky, avesse versato della birra sui pick-up del basso della Washburn dichiarando apertamente che egli odiava McGovney. Dopo questo avvenimento dovette cambiare basso poiché rotto. Decise in seguito, sotto consiglio della sua ragazza, di abbandonare la band. Sarà sostituito dal celebre Cliff Burton, l'unico membro dei Metallica con cui Mustaine non ha mai avuto diverbi (e a cui anzi dedicherà una canzone, In My Darkest Hour, quando saprà della sua morte). Il definitivo abbandono del chitarrista, invece, ci fu nell'aprile del 1983, quando Mustaine e i Metallica si stavano recando a New York per incontrare il produttore Jon Zazula. Dave era alla guida del furgone del gruppo quando, a causa del suo stato di continua ubriachezza, perse il controllo del veicolo e finì in un fossato. Non sopportando più i suoi comportamenti, Hetfield e Ulrich decisero di allontanarlo dalla band e lo portarono alla più vicina fermata dell'autobus per farlo tornare a Los Angeles.
Successivamente furono rilasciate alcune interviste dai diretti interessati. La più importante fu quella rilasciata proprio da Mustaine nel 1998: La faida tra Dave e i Metallica continuò quando il chitarrista iniziò a sostenere pubblicamente di aver scritto molte delle canzoni della sua ex band, e in particolare Leper Messiah. Hetfield rifiutò di riconoscere la paternità di questi brani a Mustaine. In tutta risposta tra i fan dei Megadeth nacque la convinzione che anche la canzone Master of Puppets, ritenuta uno dei capolavori del gruppo di Los Angeles, fosse in realtà un suo lavoro e accusarono i Metallica di essere dei ladri. La situazione si risolse, dopo innumerevoli dichiarazioni violente, con un nulla di fatto; a tutt'oggi i Metallica mantengono i diritti su questi brani.Tuttavia, a Mustaine furono riconosciuti i diritti di sei brani: The Four Horsemen, Jump in the Fire, Phantom Lord, Metal Militia (dall'album Kill 'Em All, tutti accreditati a Hetfield, Ulrich, Mustaine), The Call of Ktulu e Ride the Lightning (dall'album Ride the Lightning, entrambi accreditati a Hetfield, Ulrich, Burton, Mustaine). Il brano The Four Horsemen fu l'unico ad essere ripreso dai Megadeth, nel loro esordio discografico, Killing Is My Business... And Business Is Good! (1985), sebbene con il titolo The Mechanix e testo differente.
Agli inizi degli anni novanta, i Metallica furono anche attaccati dai Winger, gruppo hair metal di New York. L'attrito iniziò con la pubblicazione del video di Nothing Else Matters, che ritrae Lars Ulrich mentre lancia un dardo verso un poster di Kip Winger. La band, già messa in ridicolo in quel periodo a causa del cartone Beavis and Butt-head, non sopportò il gesto di Ulrich: 
Anni dopo, in una intervista di aprile 2010, il chitarrista dei Winger Reb Beach si ritrovò a parlare di nuovo della vicenda riguardante l'atto compiuto da Ulrich nel video di Nothing Else Matters, sostenendo che i Metallica, mostrandolo durante i loro concerti, sminuirono ancor di più la reputazione del gruppo di New York. Commentò inoltre bruscamente la popolarità di Kirk Hammett e non esitò a rivolgergli critiche pesanti:
2016 – Liberté, Egalité, Fraternité, Metallica! - Live at Le Bataclan, Paris, France - June 11th, 2003
2001 – "Best Rock Instrumental Performance" con The Call of Ktulu (versione sinfonica, eseguita con Michael Kamen e la San Francisco Symphony)
2009 – "Best Recording Package" con Death MagneticMTV Video Music Awards1992 – "Best Heavy Metal/Hard Rock Video" con Enter Sandman
1996 – "Best Hard Rock Video" con Until It SleepsAmerican Music Awards1993 – "Favorite Artist: Heavy Metal/Hard Rock Artist": Metallica
1997 – "Favorite Artist: Heavy Metal/Hard Rock Artist": MetallicaBammies Award1997 – "Outstanding Drummer: Lars Ulrich"
1997 – "Outstanding Hard Rock Album" con ReLoadBillboard Music Award1997 – "Billboard Rock and Roll Artist of the Year": Metallica (RIAA Diamond Award)
1999 – "Catalog Album of the Year": Metallica con MetallicaJuno Awards2005 – "Jack Richardson Producer of the Year" con Some Kind of MonsterGovernor's Award2004 – "Governor's Award": MetallicaKerrang! Awards2003 – "Hall of Fame"
2009 – "Best Album" con Death MagneticGolden Gods Awards2013 – "Ronnie James Dio Lifetime Achievement Award"MTV Icon2003 – riconoscimento alla carriera
I Metallica sono stati inseriti alla posizione numero 3 nella classifica di MTV "Greatest Heavy Metal Band in History", si trovano attualmente alla posizione numero 5 nella classifica della rete televisiva VH1 "100 Greatest Artists of Hard Rock" e Master of Puppets è alla terza posizione della classifica delle 40 migliori canzoni metal di tutti i tempi secondo VH1. Inoltre si trovano alla prima posizione, con "Enter Sandman", nella classifica "Full Metal Racket Top 50" di MTV Rocks.
Ian Christe, Sound of the Beast. La storia definitiva dell'heavy metal, Arcana, 2009, ISBN 88-6231-086-2.
 Luca Signorelli, Heavy metal: i classici, Giunti Editore, 2007, ISBN 978-88-09-05383-0.
 Garry Sharpe-Young, Rob Halford, Metal: The Definitive Guide, Jawbone Press, 2007, ISBN 978-1-906002-01-5.
 Alessandro Bonini, Emanuele Tomagnini, Enciclopedia discografica: dal rock al soul, dal pop alla new wave, dal punk al metal al jazz, Gremese Editore, 2004, ISBN 88-8440-314-6.
(EN) Peter Buckley, Jonathan Buckley, The Rough Guide to Rock, Rough Guides, 2003, ISBN 1-84353-105-4.
 Vladimir Bogdanov, Chris Woodstra, Stephen Thomas Erlewine, All Music Guide to Rock: The Definitive Guide to Rock, Pop, and Soul, Arcana, 2002, ISBN 978-0-87930-653-3.
 Federico Guglielmi, Cesare Rizzi, Grande enciclopedia rock, Firenze, Giunti editore, 2002, ISBN 88-09-02852-X.
 Garry Sharpe-Young, A-Z of Thrash Metal, Cherry Red Books, 2002, ISBN 978-1-901447-09-5.
 Luca Signorelli, Metallus. Il libro dell'heavy hetal, Giunti Editore, 2001, ISBN 88-09-02230-0.
 Cesare Rizzi, Enciclopedia della musica rock. 3. 1980 - 1989, Volume 3, Giunti Editore, 2000, ISBN 978-88-09-01796-2.
 Deena Weinstein, Heavy Metal: The Music and Its Culture, Da Capo Press, 2000, ISBN 978-0-306-80970-5.
 C. Martin C. Strong, The Great Rock Discography, Giunti Editore, 1998, ISBN 88-09-21522-2.
(EN) Robert Walser, Running with the Devil: Power, Gender, and Madness in Heavy Metal Music, Wesleyan University Press, 1993, ISBN 978-0-8195-6260-9.
(EN) Paul Paul Stenning, Metallica: All That Matters, Plexus Publishing, 2010, ISBN 978-0-85965-435-7.
 Irwin William, Metallica e la filosofia. Libertà, autenticità, etica: dal rock un invito a pensare, Apogeo, 2008, ISBN 88-503-2723-4.
(EN) Glenn T. Pillsbury, Damage Incorporated: Metallica and the Production of Musical Identity, Routledge, 2006, ISBN 0-415-97374-0.
 Maurizio De Paola, Le canzoni dei Metallica, Editori Riuniti, 2006, ISBN 88-359-5734-6.
(EN) Ross Halfin, Kirk Hammett, Metallica, Vision On, 2006, ISBN 978-1-903399-84-2.
 Joel McIver, Justice for all. La verità sui Metallica, Arcana, 2004, ISBN 978-88-7966-368-7.
(EN) Steffan Chirazi, So What! The Good, The Mad and The Ugly, Broadway Books, 2004, ISBN 0-340-83581-8.
(EN) Mark Putterford, Metallica Talking, Omnibus Press, 2004, ISBN 1-84449-099-8.
(EN) Joe Berlinger, Greg Milner, Metallica: this monster lives: the inside story of Some kind of monster, St. Martin's Press, 2004, ISBN 978-0-312-33311-9.
(EN) Chris Ingham, Metallica: nothing else matters: the stories behind the biggest songs, Thunder's Mouth Press, 2003, ISBN 978-1-56025-536-9.
 Mark Putterford, Xavier Russell, Metallica. I cavalieri del fulmine, Arcana, 1999, ISBN 88-7966-210-4.
(EN) Malcolm Dome, Mick Wall, The complete guide to the music of Metallica, Omnibus Press, 1995, ISBN 978-0-7119-4902-7.

Il metano è un idrocarburo semplice (alcano) formato da un atomo di carbonio e quattro di idrogeno; la sua formula chimica è CH4, e si trova in natura sotto forma di gas.
Nell'autunno del 1776 Alessandro Volta studiò un fenomeno noto anche in epoche più lontane, segnalatogli da Carlo Giuseppe Campi: in un'ansa stagnante del fiume Lambro, avvicinando una fiamma alla superficie si accendevano delle fiammelle celesti.
Questo fenomeno era già stato studiato separatamente da Lavoisier, Franklin e Priestley pochi anni prima era stato classificato semplicemente come un'esalazione di aria infiammabile, di origine minerale.
Volta volle andare più a fondo della questione. Mentre era ospite ad Angera nella casa dell'amica Teresa Castiglioni (Angera 1750 - Como 1821), Alessandro Volta scoprì l'aria infiammabile nella palude dell'isolino Partegora, in località Bruschera (provincia di Varese). Provando a smuovere il fondo con l'aiuto di un bastone vide che risalivano delle bolle di gas e le raccolse in bottiglie. Diede a questo gas il nome di aria infiammabile di palude e scoprì che poteva essere incendiato, sia per mezzo di una candela accesa, sia mediante una scarica elettrica; dedusse che il gas si formava nella decomposizione di sostanze animali e vegetali. Pensando immediatamente a un suo utilizzo pratico costruì dapprima una pistola elettroflogopneumatica in legno, metallo e vetro, il cui scopo sarebbe stato la trasmissione di un segnale a distanza, e in seguito realizzò una lucerna ad aria infiammabile e perfezionò l'eudiometro per la misura e l'analisi dei gas.
Per ulteriore conferma della sua tesi, si recò nel 1780 a Pietramala, sull'Appennino toscano, dove vi erano dei celebri fuochi fatui. La corretta composizione del gas fu determinata da Thomas Henry nel 1805.
Nel giugno del 1959 in Italia, presso Lodi, una perforazione dell'Eni, allora presieduta da Enrico Mattei, scoprì il primo giacimento profondo dell'Europa occidentale.
Successivamente si iniziarono i rilevamenti nel mare Adriatico, ma le prime due perforazioni dettero esito negativo, così l'Eni abbandonò l'idea preferendo destinare le risorse a perforazioni nel mar Rosso. In attesa delle autorizzazioni da parte del governo egiziano, l'Eni decise di compiere una terza trivellazione al largo di Ravenna, che diede esito positivo. Nel 1959 entrò in funzione la prima piattaforma metanifera.
Al largo di Crotone attualmente le piattaforme dell'Eni estraggono circa il 15% del consumo nazionale di metano, per uso sia civile sia industriale.
La molecola del metano ha forma tetraedrica; l'atomo di carbonio è al centro di un tetraedro regolare ai cui vertici si trovano gli atomi di idrogeno. Gli angoli di legame sono di 109,5°.
La molecola di metano presenta una orbitali atomici ibridi sp3, come tutti i carboni delle molecole della classe degli alcani, di cui è il membro più corto; pertanto presenta 4 legami C-H equivalenti.
A temperatura e pressione ambiente si presenta come gas incolore, inodore e molto infiammabile. Il metano liquido invece si ottiene raffreddando il gas a una temperatura di –162 °C, sempre a pressione atmosferica.
Il metano è il risultato della decomposizione di alcune sostanze organiche in assenza di ossigeno. La maggior parte del metano viene ottenuta per estrazione dai suoi giacimenti sotterranei, dove spesso è abbinato ad altri idrocarburi, frutto della decomposizione di sostanze organiche sepolte in profondità in tempi preistorici.
Il metano è presente normalmente nei giacimenti di petrolio (ma esistono anche immensi giacimenti di solo metano). Il metano deriva dalle rocce madri, da cui derivano progressivamente (attraverso il cracking del kerogene) tutti gli idrocarburi (dai solidi - bitume, ai liquidi - petrolio, fino ai gassosi, come il metano stesso).
Quando si estrae il petrolio, risale in superficie anche il metano, in media in quantità pari allo stesso petrolio. Se i giacimenti sono lontani dai luoghi di consumo o situati in mare aperto, risulta quasi impossibile usare quel metano, che pertanto viene bruciato all'uscita dei pozzi senza essere utilizzato in alcun modo, oppure viene ripompato nei giacimenti di petrolio, mediante l'uso di compressori centrifughi o alternativi, favorendo ulteriormente l'uscita del greggio grazie alla pressione.
Circa due terzi del metano estratto non viene utilizzato perché il costo del trasporto del gas naturale nei gasdotti è quattro volte superiore a quello del petrolio, perché la densità del gas è molto minore.
Si stima che esistano grandi quantità di metano in forma di clatrati di metano sui fondali oceanici.
Il metano è un gas serra presente nell'atmosfera terrestre in concentrazioni molto inferiori a quelle della CO2 ma con un potenziale di riscaldamento globale ben 21 volte superiore.
riscaldamento o digestione anaerobica delle biomasse.Dal 60% all'80% delle emissioni mondiali è di origine umana.
Esse derivano principalmente da miniere di carbone, discariche, attività petrolifere, gasdotti e agricoltura.
La sua concentrazione in atmosfera è aumentata da 700 ppb (parti per miliardo) nel periodo 1000-1750 a 1.750 ppb nel 2000, con un incremento del 150%.
La presenza di metano è stata verificata o ipotizzata in molti luoghi del sistema solare. Nella maggior parte dei casi, si ritiene che abbia origine da processi abiotici. Possibili eccezioni potrebbero essere quelle di Marte e Titano
Marte - l'atmosfera marziana contiene del metano. Nel gennaio 2009 i ricercatori della NASA hanno osservato emissioni di metano dalla superficie in atmosfera localizzate in aree specifiche, facendo ipotizzare che possano essere legate ad attività biologiche che avvengono nel sottosuolo.
Titano - la sua atmosfera contiene circa l'1,6% di metano e migliaia di laghi di metano liquido sono stati osservati sulla superficie. Negli strati superiori dell'atmosfera il metano viene convertito in molecole più complesse, tra cui l'acetilene, in un processo che produce anche idrogeno molecolare. S'è inoltre osservato che in prossimità della superficie acetilene e idrogeno tornano a formare metano: si ipotizza la presenza di un qualche catalizzatore esotico o un'ancora più esotica forma di vita metanogena.
Ariel - si presume che il metano sia uno dei costituenti dei ghiacci superficiali di Ariel.
Oberon - circa il 20% dei ghiacci superficiali di Oberon è composto da composti a base di carbonio affini al metano e composti azotati.
Titania - circa il 20% dei ghiacci superficiali di Titania è composto da composti organici affini al metano.
Tritone - Tritone possiede una tenue atmosfera di azoto con tracce di metano a livello della superficie.
Plutone - l'analisi spettroscopica della superficie di Plutone evidenzia la presenza di tracce di metano.
Caronte - si ipotizza la presenza di metano su Caronte, ma non è ancora definitivamente confermata.
Cometa Hyakutake - le osservazioni dalla Terra hanno evidenziato presenza di metano ed etano nella cometa.
il pianeta extrasolare HD 189733b - si tratta del primo rilevamento di un composto organico su un pianeta esterno al sistema solare. La sua origine è ancora sconosciuta, dato che l'elevata temperatura superficiale del pianeta (700 °C) dovrebbe normalmente favorire lo sviluppo di monossido di carbonio.
Eccetto per la combustione, le reazioni del metano sono perlopiù condotte a pressioni e/o temperature elevate, comunque quasi sempre in presenza di catalizzatori.
L'ossidazione del metano con acido solforico e diclorobipirimidilplatino come catalizzatore, converte a 220 °C e 34 atm di pressione circa il 90% del metano in idrogenosolfato di metile; per idrolisi si riottiene il metano e l'acido solforico di partenza.Il legame covalente carbonio-idrogeno nel metano è uno dei più forti tra tutti gli idrocarburi; per questo motivo il metano è meno reattivo degli altri idrocarburi, per cui il suo uso come materia prima nell'industria chimica è limitato.
La ricerca di un catalizzatore che possa facilitare l'attivazione del legame C-H nel metano e negli altri alcani leggeri è un'area di ricerca con importanti risvolti industriali.
Per rimozione di un atomo di idrogeno il metano forma il radicale metile (CH3•) mentre se gli idrogeni rimossi sono due il radicale formatosi prende il nome di metilene (•CH2•).
Il metano è il principale componente del gas naturale, ed è un eccellente combustibile perché possiede un alto potere calorifico. Bruciando una molecola di metano in presenza di ossigeno si forma una molecola di CO2 (anidride carbonica), due molecole di H2O (acqua) e si libera una quantità di calore:
  Il calore di combustione della reazione è negativo (essendo la reazione di combustione una reazione esotermica); considerando come sistema chiuso la stessa reazione di combustione del metano, il calore di reazione è pari a -891 kJ/mol.
Dalla combustione di un normal metro cubo (1 Nm3 è una quantità di sostanza pari a 44,61 moli) di metano si ottengono circa 39,79 MJ (9.503,86 kcal).
Il metano viene principalmente usato in campo energetico, per l'utilizzo del riscaldamento o per alimentare i fuochi delle cucine, per l'appunto, a gas. Poi viene utilizzato nel settore agricolo, al fine di creare il clima ideale nelle serre. Infine viene utilizzato come carburante per alimentare le automobili e camion (sia nel caso di motorizzazione ad accensione comandata che spontanea), tali mezzi prendono il nome di veicoli a gas naturale.
Il metano è inodore, incolore e insapore, quindi per essere distribuito nelle reti domestiche deve essere "odorizzato" mediante un processo di lambimento di un liquido dal caratteristico "odore di gas" - spesso si tratta di mercaptani (tioli). Questo procedimento si rende indispensabile in modo da rendere avvertibile la presenza di gas nel caso di fughe e diminuire il rischio di incendi ed esplosioni accidentali.
Centro Gas Metano, Conoscere il metano: la lunga storia del metano dalle origini ai nostri giorni, Centro Gas Metano, 1990.
 Centro Gas Metano, Metano istruzioni per l'uso: tutto ciò che è bene sapere per utilizzare nel modo migliore gli apparecchi a metano, Centro Gas Metano, 1990.
 Mario Dente, Eliseo Ranzi, Pirolisi, ossidazione parziale e combustione del metano e di idrocarburi leggeri, Politecnico di Milano, Dipartimento di Chimica Industriale e Ingegneria Chimica, 1991.
 Eugenio Foschi, Lino Foschi, Gli impianti interni a gas metano, Maggioli Editore, 1992, ISBN 88-387-9173-2.
Matteo Troilo, Le ricerche di idrocarburi in Italia dal secondo dopoguerra ai primi anni sessanta in «Clio», anno XLI, n. 4, 2005, pp. 701–718.
 Metano, su thes.bncf.firenze.sbn.it, Biblioteca Nazionale Centrale di Firenze. 

Le metodiche radiologiche per lo studio del fegato includono l'ecografia (indagine di primo livello, per via del fatto che è veloce, poco costosa e non espone il paziente a radiazioni ionizzanti), la tomografia computerizzata (indagine di secondo livello) e l'imaging a risonanza magnetica (indagine di terzo livello, utilizzata di solito nei casi dubbi). Le immagini radiologiche così ottenute possono poi essere utilizzate anche durante procedure di radiologia interventistica su questo organo (biopsie, drenaggi di cisti e ascessi, trattamenti iniettivi o con radiofrequenze, risoluzione di casi di ittero ostruttivo, trattamento dell'ipertensione portale).
Come già detto, l'ecografia è la prima indagine radiologica utilizzata nello studio del parenchima epatico, in quanto presenta una buona risoluzione spaziale e consente anche di caratterizzare eventuali lesioni epatiche (anche avvalendosi delle metodica ecocolordoppler o dei nuovi mezzi di contrasto ecografici). 
I principali limiti dell'ecografia, oltre a quello di essere operatore-dipendente, risiedono nella a volte scarsa capacità di visualizzare il fegato nei soggetti obesi o con molto meteorismo. L'indagine è effettuata usando sonde da 3,5-5 MHz, in decubito supino o obliquo anteriore destro, e mediante scansioni per via sottocostale o intercostale destra. 
La valutazione del volume epatico è un'indagine complessa, che di norma viene effettuata osservando i margini anteriori e inferiori dei lobi destro e sinistro (se l'organo è ingrandito questi appaiono arrotondati e nelle scansioni sottocostali il margine inferiore del lobo destro deborda oltre il polo renale inferiore).
L'ecostruttura normale del fegato è omogenea, con echi di piccole dimensioni (che la fanno assomigliare a quella del rene). I legamenti si presentano invece iperecogeni (cioè in grado di riflettere notevolmente le onde ultrasonografiche), mentre i vasi si possono ben indagare con la metodica Doppler (in particolare tale studio è importante per valutare il flusso di sangue a livello della vena porta).
L'utilizzo dei recenti mezzi di contrasto ecografici consente inoltre di differenziare le lesioni benigne da quelle maligne, valutando le curve di arrivo e di eliminazione di questi preparati
La tomografia computerizzata (TC) è utilizzata come indagine di secondo livello in caso di ecografia dubbia, come pure nel caso si abbia a che fare con lesioni neoplastiche (precisa localizzazione, stadiazione, follow up, visualizzazione delle afferenze vascolari impiegando il mezzo di contrasto).
Il fegato sano ha aspetto TC omogeneo, con densità compresa fra le 55 e le 65 unità Hounsfield. I vasi rispetto al parenchima di norma appaiono ipodensi, ma opacizzabili dal mezzo di contrasto. Lo studio in condizioni basali permette una localizzazione più precisa rispetto all'ecografia delle lesioni sospette e la valutazione della forma globale del fegato, mentre lo studio con mezzo di contrasto permette di distinguere di norma 3 fasi: 
la prima fase è detta arteriosa: viene acquisita 30 secondi dopo l'infusione, e consente di vedere lesioni ipervascolarizzate da rami dell'arteria epatica (epatocarcinoma, metastasi ipervascolari, iperplasia nodulare focale, adenomi, malformazioni artero-venose);la seconda fase è detta portale: viene acquisita dopo 60-80 secondi dall'infusione e valuta quali lesioni sono vascolarizzate da rami della vena porta;la terza fase è detta tardiva (o wash-out) e valuta invece come il mezzo di contrasto viene dismesso.Le lesioni con elevata neoangiogenesi di norma presentano un rapido wash-in in fase arteriosa (ove risultano iperdense) seguito da un altrettanto rapido wash-out del mezzo di contrasto (con ipodensità nelle altre due fasi). Questo aspetto è tipico dell'epatocarcinoma. Nell'angioma cavernoso si ha invece un progressivo riempimento a partenza dal centro della lesione.
Un'acquisizione in fase estremamente precoce può essere inoltre effettuata per studiare in dettaglio i vasi arteriosi.
I più recenti studi stanno cercando di aumentare la specificità nello studio delle lesioni epatiche misurando parametri semi-quantitativi a livello delle lesioni sospette.
La risonanza magnetica (RM) è utilizzata nello studio delle lesioni epatiche sospette ove ecografia e TC non siano state dirimenti. In alcuni casi è anche in grado di di confermare in modo certo la benignità di alcuni tipi di lesioni (consentendo di non somministrare radiazioni ionizzanti al paziente per eseguire una TC). L'assenza di radiazioni ionizzanti la rende anche adatta a studi di follow-up su pazienti pediatrici o allergici al mezzo di contrasto della TC.
Lo studio del fegato viene di norma eseguito usando macchine con elevato campo magnetico (almeno 1,5 tesla), bobine di superficie dedicate e sequenze Gradient-Echo (GRE) anche con saturazione del grasso. L'acquisizione deve essere inoltre effettuata in apnea respiratoria (o mediante gating respiratorio, cioè sincronizzata con la respirazione) e con strato sottile (4-8 mm).
Le sequenze T1 pesate Gradient-Echo consentono di indagare in modo accurato la forma del fegato e volendo anche di rilevare componenti adipose usando la tecnica di saturazione del grasso; le sequenze T2 pesate Fast Spin Echo (FSE) o Turbo Spin Echo (TSE) invece sono utilizzate, assieme alle T1 pesate, per studiare la struttura dell'organo e rilevarne eventuali lesioni (anche a queste sequenze è possibile applicare la soppressione del grasso).
I mezzi di contrasto per RM utilizzabili nello studio del fegato sono di tre tipi, tutti da somministrare endovena: 
I mezzi di contrasto a distribuzione intravascolare/interstiziale (chelati di gadolinio) sono utilizzati sia per rilevare sia per caratterizzare lesioni sospette, mediante acquisizioni dinamiche, con sequenze T1 pesate, a partire dal momento dell'iniezione. Il significato delle tre fasi rilevabili (arteriosa, portale e venosa) è identico a quello già illustrato per la TC nel paragrafo precedente.I mezzi di contrasto epato-specifici sono anch'essi chelati di gadolinio, ma sono anche molecole idrofobe e per tale ragione sono escrete dall'epatocita nella bile, presentando quindi un'aggiuntiva fase di uptake derivante da questo meccanismo, che si verifica di norma dopo 20-30 minuti e che viene quindi studiata dopo questo intervallo di tempo dall'iniezione con un'ulteriore acquisizione T1 pesata. L'assenza di accumulo di questo tipo di mezzo di contrasto in questa fase tardiva è indice di indifferenziazione del tessuto di cui è fatto la lesione sospetta.I mezzi di contrasto specifici per il sistema reticoloendoteliale sono invece microparticelle di ossido di ferro che una volta iniettate vengono fagocitate dai macrofagi residenti nel fegato (le cellule di Kupffer). Questo fenomeno avviene dopo circa mezzora dall'iniezione e viene studiato quindi trascorso questo intervallo di tempo usando un'acquisizione aggiuntiva eseguita mediante sequenze T2 pesate. In presenza di un normale attività macrofagica si ha quindi riduzione del segnale a livello delle lesioni studiate.Di norma, senza somministrare mezzi di contrasto, il parenchima epatico presenta segnale RM omogeneo, lievemente ipointenso in T1 se rapportato alla milza e ancor più ipointenso in T2. L'apparato biliare e i vasi presentano invece segnale iperintenso in T2.
È attualmente in studio l'utilizzo di ulteriori sequenze (diffusione (DWI), studi di perfusione) che consentiranno anche di effettuare studi funzionali del parenchima epatico, oltre che morfologici.
Le patologie diffuse del fegato (cioè quelle che coinvolgono tutto l'organo) non sono facilmente studiabili con le tecniche radiologiche, in quanto difficilmente le immagini correlano con il quadro clinico del paziente. 
Nelle epatiti (indipendentemente dalla loro causa) è possibile (anche se non sempre) osservare l'ingrandimento dell'organo, oltre che linfonodi ingranditi in sede ilare epatica e celiaca. L'ecografia è poi spesso utile per escludere la presenza di calcoli occludenti l'albero biliare. Nell'epatite cronica l'ecografia spesso mostra anche disomogeneità del parenchima, con presenza di fibrosi (fino al quadro di cirrosi epatica). TC e RM non sono indicate nelle epatiti acute, con l'eccezione delle forme fulminanti che devono essere sottoposte a trapianto epatico o per escludere complicanze della patologia. La steatosi epatica può dare al fegato aspetto omogeeo o disomogeneo, con iperecogenicità, ipodensità alla TC e segnale RM del parenchima alterati dalla presenza dei lipidi nel suo contesto (aumento del segnale nelle sequenze T1 pesate in fase, diminuzione in quelle T1 pesate in opposizione di fase; la differenza fra queste due sequenze è indice del grado di steatosi). Le forme focali di steatosi possono andare in diagnosi differenziale con la patologia oncologica ed è tipico osservare risparmio del parenchima in sede periportale e pericoledocistica.
Nell'emocromatosi (malattia che porta ad accumulo di ferro in sede epatica) la RM mostra calo del segnale utilizzando tutte le sequenze (le sequenze T2* pesate sono anche utilizzate per quantificare l'accumulo di ferro). La TC consente di evidenziare il ferro in eccesso solo se questo è in grandi quantità (perché il ferro ha un alto numero atomico rispetto al parenchima circostante), ma, come l'ecografia, è importante nel rilevare eventuali complicanze della malattia (epatocarcinoma e cirrosi epatica).
Nello studio della cirrosi epatica l'esame radiologico di primo livello, utilizzata anche nel follow-up dei pazienti, è l'ecografia. Tipicamente si osserva ipotrofia del lobo destro associata a ipertrofia compensatoria del sinistro e del caudato. Il parenchima appare disomogeneo, con aspetto micro o macronodulare. Usando la metodica Doppler è possibile anche rilevare l'eventuale presenza di ipertensione portale e di circoli epatofughi. È anche importante verificare se è presente splenomegalia o ascite. Le lesioni nodulari più grandi di un centimetro devono essere studiate utilizzando un mezzo di contrasto e se è evidente un aumento della vascolarizzazione arteriosa a scapito di quella portale è bene procedere a una TC (che consente di studiare meglio la totalità dell'organo, anche nelle regioni difficilmente esplorabili con l'ecografia e di caratterizzare le lesioni sospette). In RM il fegato è dismogeneo con tutte le sequenze: i noduli rigenerativi si presentano iperintensi in T1 e iso-ipointensi in T2. Utilizzando il mezzo di contrasto i noduli di cirrosi non presentano aumento di densità in TC o segnale RM nella fase arteriosa (cosa che invece avviene nei nodi di epatocarcinoma). L'utilizzo dei mezzi di contrasto epato-specifici o per il sistema reticolo-endoteliale mostra nei noduli di cirrosi segnale normale.
Lo studio radiologico in queste condizioni cliniche è di importanza fondamentale, in quanto la diagnosi differenziale fra benignità e malignità nello studio delle lesioni epatiche è talmente accurata che spesso non è nemmeno necessario ricorrere a un prelievo bioptico.
Le cisti sono a contenuto liquido, che all'ecografia appare anecogeno, con rinforzo a livello della parete posteriore; mentre in TC appaiono come lesioni ipodense. In RM appaiono iperintense nelle sequenze T2 pesate e ipointense in quelle T1 pesate. Le cisti non accumulano mezzo di contrasto e possono presentarsi multiple, fino a coinvolgere tutto il parenchima, nelle policistosi.
Le cisti da echinococco mostrano al loro interno il distacco della membrana proligena e la presenza di cisti figlie, caratteristiche visibili con tutte le tecniche radiologiche. In questi casi è comunque indispensabile effettuare una TC come pianificazione all'intervento chirurgico.
L'angioma è l'alterazione epatica focale più frequente dopo la cisti (con prevalenza maggiore nel sesso femminile e pari al 5-20% della popolazione generale).  L'angioma cavernoso è di maggiori dimensioni, con lacune piene di sangue, trombosi interna e calcificazioni nel suo contesto. All'ecografia un angioma è definito tipico se è iperecogeno in modo omogeneo e con margini ben definiti; mentre è definito atipico se è iso-ipoecogeno rispetto al restante parenchima, presenta abbondante fibrosi o si sviluppa in un'area di steatosi (rispetto alla quale appare ipoecogeno). La metodica Doppler non consente di caratterizzare il flusso ematico negli angiomi perché questo è molto lento. Di solito gli angiomi nei soggetti sani non portano a problemi interpretativi, tuttavia in caso di patologie epatiche concomitanti è bene eseguire uno studio con mezzo di contrasto per escludere un'eventuale patologia maligna. Tipicamente l'angioma mostra enhancement che a partenza dalla periferia raggiunge il centro della lesione nelle fasi tardive (ove permane in quanto le lacune ematiche si svuotano molto lentamente). Lesioni piccole possono mostrare enhancement precoce (piccolo angioma ad alto flusso) con persistenza di questo nelle fasi tardive (cosa che non avviene nelle lesioni maligne). In caso di dubbio è possibile utilizzare la RM con contrasto che, oltre a fornire gli stessi dati, in condizioni basali mostra gli angiomi iperintensi nelle sequenze T2 pesate.
L'Iperplasia Nodulare Focale (FNH, abreviazione dall'inglese di Focal Nodular Hyperplasia) è tipica delle donne giovani ed è costituita da epatociti riforniti da rami dell'arteria epatica disposti a travate, contenenti tessuto connettivo lasso che al centro della lesione costituisce una cicatrice (scar) segno tipico di questa lesione. In ecografia tale lesione è poco distinguibile dal parenchima circostante, tuttavia la metodica Doppler può mostrare aumento del flusso sanguigno in diastole. La TC evidenzia bene la cicatrice centrale come un'area ipodensa e mostra in molti casi un comportamento caratteristico dopo somministrazione di mezzo di contrasto (enhancement precoce in fase arteriosa a livello della componente parenchimale con associato lento wash-out nelle fasi tardive, che pone in evidenza la cicatrice centrale). Dato che questo comportamento non è sempre presente di solito con questo sospetto clinico si esegue direttamente una RM dopo l'ecografia, che mostra la componente parenchimale della lesione iso-ipointensa nelle sequenze T1 pesate e iso-iperintensa in quelle T2 pesate; la cicatrice centrale appare invece ipointensa in T1 e iperintensa in T2. L'utilizzo di mezzi di contrasto epato-specifici mostra in RM dati nelle prime tre fasi simili a quelli ottenibili dalla TC, mentre in fase epato-biliare si osserva netto accumulo del mezzo di contrasto a livello della lesione, maggiore che nel restante parenchima.
L'adenoma è un tumore benigno costituito da epatociti, più frequente nel sesso femminile, in chi fa uso di estroprogestinici e androgeni e nella seconda-terza decade di vita. Tipicamente è una lesione singola, sottocapsulare, asintomatica se non da compressione su strutture vicine o non si rompe (con conseguente emorraggia). L'adenomatosi è una patologia caratterizzata da adenomi multipli che insorgono su fegato sano, senza storia di utilizzo di steroidi. Anche nei pazienti affetti da glicogenosi di tipo I è tipico il riscontro di adenomi epatici multipli.
L'adenoma in ecografia appare disomogeneo (per la presenza di aree emorragiche e di grasso nel suo contesto), iso-ipoecogeno, con evidenza di vascolarizzazione periferica alla metodica Doppler. Anche in TC questa lesione appare disomogenea, con aree ipodense ove è presente grasso, iperdense ove sono presenti emorraggie o calcificazioni). Dopo somministrazione di mezzo di contrasto si osserva disomogeneo enhancement in fase arteriosa, con rilievo di iso-ipodensità in fase portale (per la presenza di shunt artero-venosi). Anche in RM l'adenoma appare disomogeneo e dopo somministrazione di mezzo di contrasto appare ben evidente la capsula della lesione in fase arteriosa. L'utilizzo di mezzi di contrasto epato-specifici mostra accumulo in fase epato-biliare, ma meno intenso che nell'FNH. Usando mezzi di contrasto per il sistema reticoloendoteliale si osserva incremento del segnale per l'assenza di cellule di Kupffer nel contesto della lesione.
Gli ascessi sono raccolte di materiale purulento o necrotico su base infettiva (batterica o amebica). Di solito l'infezione del fegato si propaga a partire da una diverticolosi, da infezioni delle vie biliari o da infezioni a livello di aree necrotiche. Ecograficamente l'ascesso si presenta disomogeneo e tendenzialmente ipoecogeno, con margini mal definiti. In tali casi è necessario un approfondimento mediante una TC per rilevare l'eventuale presenza di aree colliquate o occupate da gas (prodotto da batteri anaerobi). La somministrazione del mezzo di contrasto evidenzia uptake a carico della parete dell'ascesso. La TC consente inoltre di valutare in modo accurato l'estensione della malattia e la presenza di complicanze.
I tumori maligni primitivi del fegato sono costituiti principalmente dall'epatocarcinoma e dal colangiocarcinoma periferico.  Altro tipo di lesione maligna di frequente riscontro sono le metastasi epatiche da tumori originati in altri distretti corporei ed il linfoma.
L'epatocarcinoma (HCC) appare spesso come lesioni multiple (ma anche come lesione singola) che possono presentare una capsula o essere infiltranti. Di solito si origina nel contesto di una cirrosi epatica. L'ecografia è l'indagine che viene più spesso utilizzata nel follow-up dei pazienti cirrotici e mostra i nodi di HCC come lesioni ipo-iperecogene e disomogenee. Somministrando un mezzo di contrasto questi nodi, vascolarizzati da rami dell'arteria epatica in seguito a fenomeni di neoangiogenesi indotti dal tumore, presentano un rapido wash-in in fase arteriosa seguito da un rapido wash-out nelle fasi successive. Questo quadro radiologico permette di porre diagnosi praticamente certa di HCC. A diagnosi fatta è comunque necessario ricorrere a TC ed RM per quantificare il coinvolgimento a carico dell'intero organo. La TC com mezzo di contrasto permette di osservare lo stesso quadro visibile all'ecografia, oltre ad accertare l'eventuale presenza di una capsula o di invasione di tessuti adiacenti e/o vasi, caratteristiche importanti ai fini della stadiazione. La TC consente anche di descrivere la vascolarizzazione arteriosa delle lesioni, utile per eventuali trattamenti chirurgici,  di radiologia interventistica o di radioembolizzazione (TARE). In RM l'epatocarcinoma appare disomogeneo all'acquisizione basale in tutte le sequenze (tendenzialmente ipointenso nelle sequenze T1 pesate, iperintenso in quelle T2 pesate). Se l'HCC insorge sui un nodulo displasico è possibile osservare anche un "nodulo nel nodulo", evidente come un focus centrale iperintenso nel contesto di un nodo ipointenso in T2. Lo studio trifasico con mezzo di contrasto in RM da gli stessi dati forniti dalla TC, mostrando in aggiunta la capsula (se presente) come ipointensa in condizioni basali, ma che diventa iperintensa nelle fasi tardive. L'utilizzo di mezzi di contrasto epato-specifici porterà ad osservare la lesione ipointensa (tanto maggiore quanto la lesione è sdifferenziata), mentre l'utilizzo di mezzi di contrasto per il sistema reticoloendoteliale porterà ad evidenziare la lesione come iperintensa (in quanto nel suo contesto sono presenti poche cellule di Kupffer) su uno sfondo ipointenso. Dopo il trattamento i pazienti affetti vanno poi monitorati con uno stretto follow-up, in quanto l'HCC tende a recidivare ed a dare metastasi, anche intraepatiche.
Il colangiocarcinoma periferico origina dall'epitelio dei dotti biliari successsivi alla seconda biforcazione del dotto epatico. In ecografia si rileva come una lesione spesso ipoecogena, con margini lobulati e disomogenea. Una volta posto il sospetto clinico è quindi necessario eseguire un approfondimento TC o RM. Alla TC con mezzo di contrasto la lesione si mostra retraente, si associa a dilatazione delle vie biliari e l'enhancement si presenta maggiormente a livello della periferia della lesione (la zona con maggiore cellularità) mentre la porzione centrale (costituita da fibrosi) capta alle acquisizioni tardive. La RM in condizioni basali mostra iperintensità della periferia della lesione nelle sequenze T2 pesate e ipointensità nella porzione centrale. Le sequenze T1 pesate mostrano invece ipointensità a carico di tutta la lesione, specie al centro (se sono presenti zone emorragiche al centro della lesione è possibile rilevare alcune porzioni di questa iperintense in T1). Le scansioni trifasiche con mezzo di contrasto mostrano gli stessi dati ottenibili con la TC, l'utilizzo di mezzi di contrasto epato-specifici porta a rilevare ipointensità della lesione nella fase metabolica (in quanto questo tumore non è costituito da epatociti).
Il linfoma che più spesso si manifesta con localizzazioni epatiche è quello diffuso a grandi cellule B, tipicamente negli immunodepressi. L'ecografia evidenzia in tali casi una massa ipoecogena e omogenea. Alla TC con mezzo di contrasto l'aspetto è simile in condizioni basali e la lesione capta poco il mezzo di contrasto in tutte le fasi. La RM in comdizioni basali mostra segnale omogeneo e ipointenso nelle sequenze T1 pesate, poco disomogeneo e iperintenso in quelle T2 pesate. Il mezzo di contrasto anche in RM viene captato poco e l'utilizzo di mezzi di contrasto epato-specifici mostra uptake di questi assente nella loro fase metabolica.
Le metastasi da tumori originatosi in altri distretti sono il tipo di lesione maligna più comune a livello epatico. Il loro aspetto all'imaging è molto vario e spesso aspecifico, ma a volte riflette l'istotipo di origine (In TC è possibile avere un aspetto " a bersaglio", con impregnazione di mezzi di contrasto nella porzione periferica vitale e ipodensità nel core centrale necrotico per la mammella e i tumori dell'apparato digerente, ipervascolare per il tumore renale, tiroideo e per i tumori neuroendocrini, cistico per i tumori cistici). L'ecografia è molto accuurata nel rilevare le metastasi epatiche che anche con questa tecnica possono avere aspetto molto vario. L'utilizzo del mezzo di contrasto in ecografia migliora ulteriormente l'accuratezza della metodica. La TC è spesso utilizzata in questi pazienti per fini stadiativi, ristadiativi e di follow-up, mentre la RM è utile nel caso sia necessario fare diagnosi differenziale con le lesioni benigne del fegato illustrate nei paragrafi precedenti.
Nell'ipertensione portale l'ecografia evidenzia un aumento del calibro della vena porta. Utilizzando la metodica Doppler è possibile inoltre evidenziare la riduzione della velocità del flusso ematico, che si riduce sempre di più e perde le tipiche variazioni correlate al respiro col progredire della malattia, fino a che il flusso non si inverte (assume quindi direzione epatofuga visibile al Doppler come un ribaltamento del profilo spettrale). L'ecografia è inoltre utile nel rilevare eventuali trombosi (che spesso accompagnano questa patologia) o la presenza di una rete mirabile periportale (cavernoma). TC e RM invece sono gli esami di scelta per rilevare la presenza di circoli collaterali.
Nella sindrome di Budd-Chiari all'ecografia il fegato si presenta di dimensioni incrementate e disomogeneo. Spesso si ha inoltre riduzione del calibro (o anche scomparsa) delle vene sovraepatiche o della vena cava inferiore, spesso con evidenza di trombosi a carico di questi vasi. La metodica Doppler con questo sospetto clinico è importante per studiare il flusso ematico e l'eventuale presenza di circoli collaterali che bypassano l'ostruzione venosa. L'angio TC spesso in questa patologia è comunque l'esame di scelta perché consente sia uno studio dettagliato dei vasi del fegato sia di quantificare il danno d'organo utilizzando il mezzo di contrasto (che ha distribuzione differente nelle aree in sofferenza o necrotiche).
Le immagini radiologiche sono molto importanti fin dalla fase preparatoria al trapianto in cui si valuta mediante TC la vascolarizzazione epatica del ricevente e anche del donatore, se questo è vivente. Lo studio dell'albero biliare viene effettuato mediante colangio-RM. L'assenza di metastasi extraepatiche o di eccessivo coinvolgimento d'organo è un'altra fondamentale condizione per procedere al trapianto nei pazienti oncologici.
Dopo il trapianto l'imaging invece riveste fondamentale importanza sia nel rilevare patologie vascolari sia eventuali riprese di malattia sul nuovo organo nei pazienti oncologici. In questo l'ecografia è molto affidabile, tuttavia utilizzando TC o RM con mezzo di contrasto è possibile caratterizzare con accuratezza la presenza di aree ischemiche, come anche di raccolte fluide, ematomi o leak biliari.
 Roberto Passariello e Giovanni Simonetti, Compendio di radiologia, Idelson-Gnocchi, 2010, ISBN 978-88-7947-515-0.
Il metro (simbolo: m, talvolta erroneamente indicato con mt) è l'unità base SI (Sistema internazionale di unità di misura) della lunghezza.In origine l'Assemblea nazionale francese approvò il 26 marzo 1791 la proposta di una definizione teorica del metro come 1/10 000 000 del quarto del meridiano terrestre (compreso fra il polo nord e l'equatore) che passava per Parigi (il cosiddetto meridiano di Parigi). Studi successivi determinarono però che la lunghezza del quarto terrestre era di 10 001 957 metri anziché i 10 000 000 previsti. Nel 1799 venne creato il primo campione standard in platino iridio.Col progredire della scienza si ebbero sviluppi successivi finché nel 1983, durante la 17ª Conférence générale des poids et mesures (Conferenza generale di pesi e misure) a Parigi, il metro venne ridefinito come la distanza percorsa dalla luce nel vuoto in un intervallo di tempo pari a 1/299 792 458 di secondo, assumendo che la velocità della luce nel vuoto, per definizione, è pari a c = 299 792 458 m/s. Questa definizione, ed il valore della costante fisica, sono stati confermati nel 2018 dalla 26ª CGPM.
Il termine "metro" deriva dal greco “metron” che significa misura. Fu ripreso nel 1675 da Tito Livio Burattini, che propose una delle prime definizioni basate sulla lunghezza di un pendolo che batte il secondo, dato che il semiperiodo di un pendolo di tale lunghezza è 1,003 s.La definizione originale del metro basata sulle dimensioni della Terra viene fatta risalire al 1791, stabilita dall'Accademia delle scienze francese come 1/10 000 000 della distanza tra polo nord ed equatore, lungo la superficie terrestre, calcolata sul meridiano di Parigi. Il 7 aprile 1795 la Francia adottò il metro come unità di misura ufficiale, seguita da altri paesi europei. In Italia il metro venne per la prima volta introdotto da parte di Napoleone durante la campagna d'Italia del 1796. Da allora, nonostante svariate resistenze politiche, esacerbatesi durante il Congresso di Vienna, il metro non abbandonò più la penisola italiana, anche se venne adottato dagli stati italiani in tempi e secondo percorsi diversi.L'incertezza nella definizione del metro portò il Bureau international des poids et mesures (BIPM) a ridefinire nel 1889 il metro come la distanza tra due linee incise su una barra campione di platino-iridio conservata a Sèvres presso Parigi.
Nel 1960, con la disponibilità dei laser, l'undicesima Conferenza generale di pesi e misure cambiò la definizione del metro in: la lunghezza pari a 1 650 763,73 lunghezze d'onda nel vuoto della radiazione corrispondente alla transizione fra i livelli 2p10 e 5d5 dell'atomo di kripton-86.
Nel 1983 la XVII Conferenza generale di pesi e misure definì il metro come la distanza percorsa dalla luce nel vuoto in 1/299 792 458 di secondo (ovvero la velocità della luce nel vuoto venne definita essere 299 792 458 metri al secondo). Poiché si ritiene che la velocità della luce nel vuoto sia la stessa ovunque, questa definizione è più universale della definizione basata sulla misurazione della circonferenza della Terra o della lunghezza di una specifica barra di lega metallica e il metro campione può essere riprodotto fedelmente in ogni laboratorio appositamente attrezzato. L'altro vantaggio è che può (in teoria) essere misurato con precisione superiore rispetto alla circonferenza terrestre o alla distanza tra due punti.
Sempre grazie agli esperimenti in laboratorio, dalla fine del 1997 è possibile raggiungere un ordine di accuratezza dell'ordine di 10−10 m. Questo risultato è ottenibile sfruttando la relazione λ = c/ν (λ lunghezza d'onda, c velocità della luce, ν frequenza della radiazione) utilizzando oscillatori laser stabilizzati a frequenza conosciuta (imprecisione Δν/ν migliore di 10−10) la cui radiazione viene utilizzata in sistemi di misura interferometrici.
Utilizzando i prefissi SI si ottengono i seguenti multipli e sottomultipli (in corsivo i multipli e sottomultipli non ricavati con uso di prefissi o non facenti parte del Sistema internazionale di unità di misura):
Il picometro è comunemente usato nella misura di distanze su scala atomica; il diametro di un atomo è compreso circa tra 30 e 600 pm. È uguale a un milionesimo di micron ed era chiamato micromicron, stigma o bicron. Una volta era utilizzato il simbolo µµ.
Lo yottametro potrebbe essere utilizzato per misurare distanze intergalattiche, ma gli astronomi sono da tempo abituati ad utilizzare anni luce e parsec e continuano a preferirli.
Ken Adler, La misura di tutte le cose. L'avventurosa storia dell'invenzione del sistema metrico decimale, Rizzoli, 2002, ISBN 9788817870672. Storia della misurazione dell'arco di meridiano tra Dunkerque e Barcellona di Jean-Baptiste Delambre e Pierre Méchain.
 Emanuele Lugli, Unità di misura: breve storia del metro in Italia, Il Mulino, 2014, ISBN 9788815252739.

Il Metropolitan Police Service (MPS) (chiamato con il precedente nome di Metropolitan Police o nel linguaggio comune The Met, negli atti normativi spesso viene indicato come Police of the Metropolis) è una forza di Polizia del Regno Unito, responsabile per l'area della Grande Londra, in Inghilterra, con l'eccezione della City, che dispone di una sua forza di polizia, la City of London Police.
La sede della Met è New Scotland Yard, a Westminster, comunemente noto come Scotland Yard. A capo della Metropolitan Police vi è il Commissioner of Police of the Metropolis (Commissario della Polizia della Metropoli). Attualmente tale incarico è ricoperto da Cressida Dick, prima donna al vertice del corpo di polizia. Il commissario risponde dell'operato della forza di polizia di fronte alla Metropolitan Police Authority.
Uno dei suoi reparti di eccellenza è il Parliamentary and Diplomatic Protection Command che si occupa della sorveglianza e protezione di installazioni sensibili ubicate nell'area della grande Londra, come palazzi governativi, ambasciate ed altre istituzioni internazionali.
Il Metropolitan Police Service opera nell'area conosciuta come Metropolitan Police District (MPD), che attualmente coincide con la Grande Londra, ad esclusione della City. La Met ha giurisdizione in alcuni casi anche su tutta l'Inghilterra e il Galles e, per particolari situazioni, anche su Scozia e Irlanda del Nord.
Prima del 1º aprile 2000, il MPD si estendeva su un'area più vasta che copriva parti delle contee del Surrey, dell'Hertfordshire e dell'Essex, più precisamente Epsom and Ewell, i distretti di Hertsmere e Spelthorne, Banstead, Cheshunt, Chigwell, Esher, Northaw and Cuffley e Waltham Abbey.
Oltre al Metropolitan Police Service e alla City of London Police, nell'area della Grande Londra opera anche la Ministry of Defence Police (responsabile per gli edifici del Ministero della Difesa) e la British Transport Police (operativa sulle linee ferroviarie, nella Metropolitana, sul Tramlink e sulla Docklands Light Railway).
La Royal Parks Constabulary, che pattugliava i principali parchi cittadini fu assorbita nella Metropolitan Police nel 2004. Esistono ancora degli esigui corpi di polizia che operano in alcuni parchi come il Royal Botanic Gardens Constabulary (nei Royal Botanic Gardens di Kew) e l'Hampstead Heath Constabulary, i cui ufficiali hanno pieni poteri di polizia nei limiti della loro giurisdizione.
La Metropolitan Police ha dei Borough Operational Command Unit per ognuno dei 32 quartieri di Londra e un'altra per l'aeroporto di Heathrow.
Il Met usa gli stessi gradi delle altre forze di polizia inglesi, ad eccezione dei livelli superiori a quello del sovrintendente capo. Il rango è indicato su apposite spalline, sulle quali, limitatamente ai gradi più bassi, sono visibili anche i relativi numeri identificativi degli agenti, in linea con quanto previsto nella "Dress Code Policy".I gradi della forza di polizia sono i seguenti:
Commissioner (Commissario)Bisogna sottolineare che la traduzione letterale dei gradi delle forze di polizia inglesi non corrisponde alle qualifiche della Polizia di Stato, del Corpo Forestale o della Polizia Penitenziaria: mentre a Londra il Commissario è la figura posta a capo dell'intero corpo di polizia, in Italia il Commissario è un funzionario e non un dirigente.
Il Metropolitan Police Service ha dei gradi separati per quanto concerne i volontari e il Metropolitan Special Constabulary (MSC). I membri del Criminal Investigation Department (CID) fino al rango di Sovrintendente Capo hanno il prefisso "Detective" prima del relativo grado.
C.T.S.F.O.: Counter Terrorist Specialist Firearms Officer, corpo speciale ANTITERRORISMO che si occupa di situazioni di ostaggi, risposta e supporto in caso di attentato terroristico, sospetti barricati in degli edifici e anche nelle sparatorie.

Metsovo (in greco Μέτσοβο, in aromeno: Aminciu), o Metsovon, è un comune della Grecia situato nella periferia dell'Epiro (unità periferica di Giannina) con 7.177 abitanti secondo i dati del censimento 2001.
A seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune è ora di 364 km² e la popolazione è passata da 3.195 a 7.177 abitanti.
La città è locata sulle montagne del Pindo nella parte settentrionale del paese e più precisamente è compresa fra la città di Giannina a nord e Le Meteore a sud.
Metsovo è la più grande città arumena in Grecia ed è famosa per la produzione di formaggio Metsovone e per le cantine vinicole.
Il figlio più illustre di Metsovo è sicuramente Giorgio Averoff (1815-1899),uomo d'affari e filantropo greco vissuto in Egitto.
Le prime tracce di insediamento risalgono al secondo millennio a.C., quando gruppi di popolazioni dedite alla pastorizia si insediarono nella zona. Essendo un punto passaggio obbligato per il commercio tra l'interno della regione e la catena del Pindo, Metsovo acquistò nel corso degli anni sempre maggiore importanza. In epoca romana vi venne costruita una fortezza denominata Imperatori, per il controllo di un importante punto di passaggio per le carovane ed i convogli provenienti dalle coste meridionali dell'Epiro e dirette in Tessaglia e in Macedonia. Il nome Metsovo appare per la prima volta in epoca bizantina, nell'opera Chronikon ton Ioanninon, dove si dice che nel 1380 il vescovo serbo di Ioànnina malversò il vescovo di Metsovo, il quale godeva di grande stima. Tuttavia esistono diverse versioni sull'origine del nome, una di queste vuole che esso provenga dallo slavo mets+ovo ovvero villaggio degli orsi, mentre altri pensano che esso abbia origini dal greco Meso-Vouni, ovvero in mezzo alla montagna, che si sarebbe poi trasformato in mesovo fino a giungere alla sua versione finale metsovo.
Sin dal X secolo fino a tutto il XVIII la popolazione di Metsovo godette di numerosi privilegi e di una notevole indipendenza amministrativa e politica, sancite e ribadite nel tempo da sovrani quali Costantino Porfirogenito, Andronico III Paleologo e Murad II. Tali concessioni si spiegano con il desiderio di questi sovrani di garantirsi la fedeltà nei confronti del potere centrale da parte della popolazione di Metsovo a garanzia del controllo del valico montagnoso di Zygos. Questa situazione di privilegio ebbe bruscamente termine con l'avvento al potere di Alì Pascià di Tepeleni, il quale nel 1795 dichiarò nulla qualsiasi forma di autogoverno e di privilegio amministrativo, intendendo ottenere con questa decisione il totale controllo politico della zona. Grazie all'enorme sviluppo commerciale, tuttavia, garantito dal suo lungo periodo di semi-indipendenza amministrativa e politica, la città di Metsovo visse un continuo e lungo periodo di sviluppo, trasformandosi in un nodo di scambio e di commerci strategico per tutta la regione. L'enorme afflusso di ricchezze portò anche altri vantaggi, permettendo, ad esempio, la nascita di importanti centri educativi, nei quali insegnarono i più importanti studiosi e scienziati dell'epoca provenienti da tutta la Grecia. Da un censimento risalente al 1735 si evince che Metsovo contava ben 235 famiglie per un numero complessivo di circa 2.500 abitanti. alcuni dei quali emigrarono in diverse parti d'Europa per fondare importanti dinastie commerciali che non avrebbero mai dimenticato la madrepatria. Fu proprio grazie agli ingenti contributi finanziari di questi mercanti durante la Guerra d'indipendenza greca del 1821 che la cittadina di Metsovo è annoverata con onore nella storia di questa nazione; nel numero di questi benefattori della nazione greca sono da annoverare il filantropo Giorgio Averoff e Mihail Tossizza.
Tra i luoghi di particolare interesse artistico di Metsovo sono da annoverare la Galleria Averoff, una galleria di arte contemporanea fondata dai tre figli di Giorgio Averoff, ed ospita un'importante collezione di opere di pittori greci del XIX e XX secolo, tra i quali Dionysios Tsokos, Spyridon Prosalentis e Polychronis Lembesis, gran parte dei dipinti appartenenti alla collezione provengono dalla raccolta privata lasciata in eredità dal benefattore locale Evangelos Averoff-Tossizza.
Di notevole pregio artistico è anche il piccolo monastero di Agios Nikolaos, fondato nel XIV secolo da alcuni briganti locali convertitisi e restaurato e riconsacrato nel 1963. La costruzione è ad una sola navata ed ha magnifici affreschi risalenti al 1700.

La stagione 1970 dei Miami Dolphins è stata la quinta della franchigia e la prima nella National Football League. Questa fu la prima annata con Don Shula come capo-allenatore e divenne anche la prima con un bilancio positivo di vittorie, centrando per la prima volta i playoff.

Michael Morgan (Washington, settembre 1957) è un direttore d'orchestra e direttore artistico statunitense. Attualmente è direttore musicale dell'Oakland East Bay Symphony e della Sacramento Philharmonic Orchestra e direttore artistico del Festival Opera di Walnut Creek, in California. Nel 2012 è stato nominato direttore musicale del Bear Valley Music Festival.
Michael Morgan è nato e cresciuto a Washington, D.C., dove frequentò le scuole pubbliche. Frequentò la McKinley Tech High School a Washington D.C. e fu affiliato al D.C. Youth Orchestra Program ma iniziò a dirigere all'età di 12 anni. Mentre era studente al Conservatorio di musica dell'Oberlin College, trascorse un'estate al Conservatorio dell'Oberlin College di Tanglewood. Lì fu studente di Gunther Schuller e Seiji Ozawa ed è stato in quel periodo che ha lavorato per la prima volta con Leonard Bernstein.
Nel 1980 vinse il primo premio al Concorso Hans Swarovsky per direttori internazionali a Vienna, in Austria e divenne Assistente Direttore della Saint Louis Symphony, sotto Leonard Slatkin. Il suo debutto operistico fu nel 1982 all'Opera di Stato di Vienna in Il ratto dal serraglio di Mozart. Nel 1986 Sir Georg Solti lo scelse per diventare assistente direttore della Chicago Symphony Orchestra, una posizione che ricoprì per cinque anni sotto Georg Solti e Daniel Barenboim. Divenne direttore musicale dell'Oakland East Bay Symphony nel 1990. Il Maestro Morgan è direttore artistico dell'Oakland Youth Orchestra, direttore musicale della Sacramento Philharmonic Orchestra e direttore artistico del Festival Opera di Walnut Creek, California e insegna al corso di direzione al San Francisco Conservatory of Music. Nel 2002 e nel 2003 ha insegnato direzione al Tanglewood Music Center e ha condotto seminari di direzione in tutto il paese. Durante questa stagione tenne un seminario di direzione a Winnipeg, in Canada e tornò in Sud America come direttore ospite. Come regista ha diretto le produzioni della Messa di Bernstein all'Oakland East Bay Symphony e una moderna messa in scena del Don Giovanni di Mozart al Festival Opera. Come musicista da camera (pianoforte) è apparso nella serie Chamber Music Alive a Sacramento e occasionalmente nella Bay Area. Come direttore ospite è apparso con la maggior parte delle maggiori orchestre d'America, oltre alla New York Philharmonic, alla New York City Opera, al St. Louis Opera Theatre, alla San Francisco Symphony, al San Francisco Ballet e alla Washington National Opera.
Nel 2005 è stato premiato dal San Francisco Chapter of The Recording Academy con il Governors Award 2005 per il Servizio alla comunità. Sulla costa opposta, l'American Society of Composers, Authors and Publishers (ASCAP) ha scelto Morgan come uno dei suoi cinque vincitori del Concerto Music Award 2005. L'ASCAP ha onorato ulteriormente l'Oakland East Bay Symphony nel 2006 con il suo Award for Adventurous Programming. La San Francisco Foundation lo ha onorato con uno dei suoi Community Leadership Awards e ha ricevuto un dottorato onorario dalla Holy Names University.
 Kevin Berger, Oakland’s Symphony Season Opens, Mixing It Up, in The New York Times, 3 novembre 2011.
Michael Schumacher (Hürth, 3 gennaio 1969) è un ex pilota automobilistico tedesco, il più vincente campione della Formula 1 e uno dei più grandi automobilisti sportivi di tutti i tempi. Ha conquistato 7 titoli mondiali: i primi due con la Benetton (1994 e 1995) e successivamente cinque consecutivi con la Ferrari (2000, 2001, 2002, 2003, 2004).
Soprannominato Kaiser, Schumacher detiene gran parte dei record della Formula 1 avendo conseguito, oltre ai titoli iridati, anche il maggior numero di Gran Premi vinti, di giri veloci in gara e di hat trick — ovvero pole position, vittoria e giro più veloce nella stessa gara. Fino al 13 ottobre 2013 Schumacher ha detenuto anche il record assoluto di punti in carriera, superato in quell'occasione da Fernando Alonso. In seguito altri quattro piloti hanno sorpassato tale record. È stato anche primatista di pole position (68) dal 2006 al 2017, quando è stato sorpassato da Lewis Hamilton. 
Dotato anche di grandi doti da collaudatore in grado di far crescere le proprie vetture, Schumacher è stato anche il primo tedesco a laurearsi campione del mondo di Formula 1 ed è stato l'icona più popolare nella Formula 1 fino al 2006, secondo un sondaggio della FIA.Il 12 ottobre 2003, vincendo il suo sesto mondiale, è diventato il più titolato pilota di Formula 1, superando il record di Juan Manuel Fangio, e nel 2004 ha marcato un ulteriore record vincendo il quinto titolo iridato consecutivo, il settimo in totale. Ritiratosi una prima volta alla fine del 2006, ha deciso di tornare a correre nella stagione 2010, a 41 anni, con la Mercedes, per poi ritirarsi definitivamente alla fine della stagione 2012.
Il 29 dicembre 2013 rimane gravemente ferito in un incidente sugli sci, a seguito del quale resta in coma farmacologico per diversi mesi.Al 2016 il suo patrimonio ammonta a 800 milioni di dollari.
Michael Schumacher nasce a Hürth, in Germania, il 3 gennaio 1969 in una famiglia di modeste condizioni sociali ed economiche; sua madre muore nel 2003. Il fratello Ralf è stato anche lui pilota di Formula 1 fino al 2007. 
Dal 1º agosto 1995 è sposato con Corinna Betsch (già fidanzata di Heinz-Harald Frentzen, che lasciò proprio per lui) con la quale ha avuto due figli: Gina Maria, nata il 20 febbraio 1997, e Mick, nato il 22 marzo 1999, anche lui pilota; la famiglia vive nel Canton Vaud in Svizzera dal 1996. Nel 2007 Schumacher ha fatto costruire a Gland, sul Lago di Ginevra, una grande villa, che è stata ultimata il 28 novembre 2007. Possiede anche un'abitazione e un autodromo a Kerpen, dove è cresciuto un altro pilota di Formula 1: Sebastian Vettel. È diventato proprietario di un team di kart, il KSM motorsport, acronimo di Kaiser Schumacher Muchow.
Schumacher è presente, direttamente o indirettamente, in alcuni film. La sua prima apparizione risale al 2006, nel cartone animato Cars - Motori ruggenti della Pixar, in cui viene raffigurato con l'aspetto di una Ferrari F430. Lo stesso Schumacher ha poi doppiato la voce del personaggio in tutte le lingue; nella versione italiana pronuncia anche una frase in dialetto modenese. Nel 2008 è apparso nel film Asterix alle Olimpiadi nel ruolo del conduttore di bighe Schumix, insieme a Jean Todt. Schumacher è inoltre apparso nella prima puntata della 13ª stagione del programma Top Gear, nelle vesti del pilota misterioso Stig, ruolo ricoperto invece usualmente dal pilota Ben Collins.
Schumacher è uno sportivo molto attivo nel campo della beneficenza; dal 2002 è ambasciatore speciale dell'UNESCO, alla quale ha donato un milione e cinquecentomila euro.
Nel 2004 ha elargito una cospicua donazione alle vittime dello tsunami nell'oceano Indiano.
Per molti anni ha giocato a calcio con la nazionale piloti e ha partecipato a varie partite il cui ricavato era devoluto in beneficenza: ad esempio, nel 2009 partecipa all'incontro tenutosi a Coriano contro la squadra del San Patrignano per raccogliere fondi da destinare alle vittime del terremoto in Abruzzo.
Il 29 dicembre 2013, poco dopo le ore 11, durante una discesa con gli sci in un fuori pista sulle nevi di Méribel in Savoia (Francia), Michael Schumacher cade e batte violentemente la testa contro una roccia, urto aggravato dalla presenza di una videocamera sportiva la cui asta di supporto perfora il casco andando poi a impattare contro il cranio. Ricoverato d'urgenza al Centro Ospedaliero Universitario di Grenoble, in stato semicomatoso, viene sottoposto a operazione neurochirurgica per grave trauma cranico e per emorragia cerebrale; dopodiché viene mantenuto in coma farmacologico.Il 16 giugno 2014, dopo circa sei mesi, la portavoce e manager Sabine Kehm dichiara che Schumacher, uscito dal coma, ha lasciato l'ospedale di Grenoble per iniziare un percorso riabilitativo in una clinica privata. Già ad aprile erano stati annunciati periodi di risveglio, ripresa della coscienza e interazione con l'ambiente circostante. Viene infine deciso un percorso riabilitativo al centro di neuroscienze dell'ospedale universitario di Losanna, non lontano dalla sua villa di Gland.Il 9 settembre 2014 Schumacher viene dimesso dall'ospedale per proseguire la riabilitazione a casa, a Gland. Da allora la famiglia ha mantenuto il totale riserbo sulle condizioni di salute del pilota.
Schumacher iniziò la carriera all'età di quattro anni, alla guida di un kart sul circuito di Kerpen, gestito dal padre. Nel 1984 venne contattato da un imprenditore della zona, Jürgen Dilk, rimasto impressionato dal ragazzino, che decise di aiutare economicamente; negli anni seguenti vinse il titolo junior tedesco e il campionato europeo a Göteborg, in Svezia. Nell'ultima gara avvenne un episodio singolare: proprio all'ultima curva dell'ultimo giro, Zanardi e Massimiliano Orsini presero male la curva, facendo così un fuoripista e regalando a Schumacher non solo la vittoria della gara, ma anche il campionato.Nel 1988 passò dai kart alle monoposto delle classi superiori. Sempre grazie a Dilk, partecipò sia al Campionato tedesco di Formula Ford che a quello europeo: si piazzò rispettivamente sesto e secondo, in quest'ultimo alle spalle di Mika Salo. Ma nello stesso anno venne aiutato anche da Gustav Hoecker, concessionario del marchio Lamborghini, a gareggiare in Formula König, serie addestrativa che utilizzava telai e motori della Formula Panda italiana: vinse nove gare su dieci laureandosi facilmente campione. Il passaggio scontato per Schumacher sarebbe stato la Formula 3, ma Dilk gli fece capire di non potersela permettere. Nel 1989, Willi Weber, proprietario di un team, stupito dalle capacità del giovane pilota tedesco, decise di fargli siglare un contratto biennale per gareggiare in Formula 3.
Schumacher chiuse il campionato tedesco al secondo posto, battuto di un solo punto da Karl Wendlinger. Nel 1990 continuò a gareggiare nella categoria, laureandosi campione; vinse inoltre due prestigiose gare internazionali della medesima serie: il Gran Premio di Macao e quello del Monte Fuji. Verso la fine della stagione, come i suoi rivali Heinz-Harald Frentzen e Karl Wendlinger, siglò un contratto con la Mercedes per pilotare le vetture della casa di Stoccarda impegnate nel Campionato del mondo sportprototipi di Gruppo C, sotto la direzione di Peter Sauber; venne così creato un junior team Mercedes, vivaio di giovani talenti dell'automobilismo tedesco. Schumacher partecipò all'ultima prova stagionale del mondiale prototipi, la 480 km di Città del Messico, alla guida della Mercedes-Benz C11 e vinse subito al debutto in coppia con Jochen Mass.
La Mercedes meditava un ritorno alle gare di Formula 1 con una propria monoposto, dopo l'abbandono del 1955, affidandosi a Jochen Neerpasch come responsabile del reparto corse; in quest'ottica Schumacher sarebbe stato scelto come primo pilota della squadra. Il progetto non si realizzò per gli eccessivi costi e la casa tedesca si limitò a fornire il motore alla Sauber a partire dal 1993. Nel 1991, il tedesco gareggiò nel Campionato del mondo sportprototipi, ottenendo una vittoria e concludendo nono; nell'appuntamento più importante della stagione, la 24 Ore di Le Mans, giunse quinto (insieme a Wendlinger e Kreutzpointner), marcando il giro più veloce in gara. Prese poi parte anche a una gara di Formula Nippon, arrivando secondo.
Schumacher debuttò in Formula 1 nel 1991 al volante della Jordan. La squadra irlandese, rivelazione della stagione, ebbe necessità di sostituire nel Gran Premio del Belgio, a Spa-Francorchamps, Bertrand Gachot, in stato di arresto a Londra. La Mercedes lo girò quindi al team di Eddie Jordan per 150 000 dollari. Il manager di Michael, Willi Weber, affinché la Jordan approvasse tale candidatura, assicurò che il pilota conosceva già il difficile tracciato belga, anche se in realtà, come rivelato dallo stesso manager in occasione dell'anniversario dei 20 anni di Formula 1 di Schumacher, non vi aveva mai girato prima.Nonostante il tedesco affrontasse per la prima volta il difficile circuito, stupì gli addetti ai lavori, qualificandosi al settimo posto durante le qualifiche, ma sfortunatamente, non riuscì a ripetersi in gara visto il ritiro dopo poche centinaia di metri, a causa della rottura della frizione. La prestazione in Belgio attirò l'attenzione di Flavio Briatore, direttore della Benetton, che gli offrì subito un contratto, che portò Schumacher ad affiancare Nelson Piquet. La questione contrattuale con il team Jordan venne chiusa con il trasferimento alla squadra irlandese della seconda guida della Benetton, Roberto Moreno.
1991Nella successiva gara a Monza Schumacher andò subito a punti davanti al suo compagno di squadra. Nelle rimanenti gare della stagione andò altre due volte a punti, imponendosi come futura promessa dell'automobilismo.
Al termine della stagione, Piquet lasciò la Formula 1 e venne sostituito alla Benetton da Martin Brundle. Durante la stagione 1992 Schumacher cominciò ad inserirsi stabilmente nelle posizioni di testa, ottenendo alcuni podi, fino alla prima vittoria nel Gran Premio del Belgio. A tre gare dal termine, con il mondiale già assegnato a Nigel Mansell, l'attenzione si spostò sulla lotta per la seconda posizione in classifica che vedeva coinvolti Schumacher, che precedeva Senna e Patrese distanti solo una lunghezza. Alla fine la spuntò il padovano con Schumacher terzo in classifica mondiale, davanti a Senna, tradito in diverse occasioni da una McLaren spesso inaffidabile.
La rivalità tra il fuoriclasse brasiliano e l'emergente pilota tedesco cominciò a delinearsi in Brasile già durante i primi gran premi dell'anno: Schumacher accusò pubblicamente Senna di averlo ostacolato in gara con comportamenti poco corretti, mentre in realtà era stata l'elettronica della McLaren la causa dei suoi improvvisi rallentamenti. In Francia, il tedesco tamponò il brasiliano al primo giro: dopo l'interruzione della gara per la pioggia, Senna, dismessa già la tuta da gara, discusse animatamente con Schumacher tenendo a distanza le telecamere, rimproverandolo per il suo comportamento in Brasile, quando il tedesco lo aveva accusato di rallentarlo volutamente e chiedendogli spiegazioni sull'accaduto. La rivalità proseguì a Hockenheim, in Germania, durante una sessione di test in cui i due si sfiorarono più volte con le ruote e ai box arrivarono quasi alle mani.
Nella stagione 1993 la Benetton ottenne una fornitura esclusiva di motori Ford, superiori a quelli versione clienti forniti alla McLaren, che invece ne beneficiò dal Gran Premio di Gran Bretagna. I nuovi sistemi di controllo della trazione (introdotti però solo a metà stagione) e di sterzata sulle quattro ruote contribuirono a rendere competitiva la vettura del pilota tedesco. La Benetton sostituì Brundle con Riccardo Patrese che nella stagione precedente aveva fatto la seconda guida alla Williams. Nel corso della stagione, segnata sempre dal dominio della casa inglese (questa volta con Prost tornato alle corse, al posto di Mansell), il tedesco ottenne diversi podi e un'ulteriore vittoria in Portogallo. A inizio settembre, inoltre, ufficializzò il rinnovo del contratto con la Benetton anche per la stagione seguente, rivelando di aver fatto inserire una clausola in cui stabiliva di non voler come compagno di squadra né Senna né Mansell, onde evitare episodi di competizione interna. A fine stagione, con il titolo mondiale assegnato a Prost, arrivò quarto in classifica. La continuità dei risultati che ebbe la Benetton durante questa stagione, spesso sul podio, fece ben sperare per una futura competitività della vettura in modo tale da inserirsi tra i pretendenti per il titolo.
In vista della stagione 1994 il presidente della FIA Max Mosley promosse una decisa riforma del regolamento tecnico della Formula 1: vennero vietati gran parte degli ausili elettronici liberamente impiegati fino ad allora (ivi compresi sospensioni attive, controllo di trazione e meccanismi di partenza automatici) e vennero autorizzati i rifornimenti di carburante in gara. La speranza della Federazione era quella di ridurre le prestazioni delle monoposto e di aumentare lo spettacolo e la competizione, dopo due annate dominate da un solo team.
La Benetton si presentò come una delle squadre candidate alla lotta per il titolo mondiale, nonostante il pronostico fosse tutto dalla parte della Williams, che oltre a essere dotata del Motore V10 Renault (più performante del V8 Ford della Benetton) aveva ingaggiato Ayrton Senna al posto del ritirato Alain Prost.
Le prime due gare del campionato furono vinte da Schumacher, la cui competitività alla guida della B194 risultò a tratti sorprendente: per contro il campione brasiliano patì due ritiri, a causa di un suo errore in Brasile e tamponato da Mika Häkkinen alla partenza nel Gran Premio del Pacifico.
Il successivo fine settimana di Imola ebbe esiti tragici, con il ferimento di Rubens Barrichello durante le prove libere, la morte di Roland Ratzenberger durante le qualifiche e quella di Ayrton Senna durante la gara, a cui si sommarono i gravi incidenti in partenza e corsia box che coinvolsero anche spettatori e meccanici; i rovesci segnarono un punto di svolta per la Formula 1, che procedette a una riforma profonda. La FIA introdusse una serie di misure correttive per migliorare la sicurezza, in successivi interventi regolamentari. Nel frattempo Schumacher, dopo aver vinto le prime tre gare, continuò con ottime prestazioni cogliendo vittorie a Monaco, Canada e Francia, oltre a un secondo posto in Spagna conquistato con il cambio bloccato in quinta marcia. Al termine del Gran Premio di Francia, il vantaggio del tedesco sul suo immediato inseguitore, Damon Hill, era di trentasette punti (66 punti contro i 29 del pilota inglese).
Inoltre il pilota tedesco, dopo i fatti di Imola, divenne il presidente della Grand Prix Drivers' Association, riformatasi dopo 12 anni.
Le settimane successive videro accadere più cose nelle aule dei tribunali che in pista: a Silverstone infatti Schumacher superò Hill nel giro di ricognizione e non scontò (su consiglio del muretto del suo team) la penalità comminatagli, venendo infine squalificato. La scuderia tentò di giustificare l'accaduto adducendo un errore di comunicazione tra i commissari di gara e la squadra, ma i giudici sportivi, ravvisando il dolo, comminarono al tedesco ulteriori due gare di squalifica. La Benetton fece appello per permettere al pilota di correre almeno la gara di casa (ove dovette comunque ritirarsi) e il Gran Premio del Belgio (che il pilota tedesco vinse, ma si vide revocare per l'eccessivo consumo del fondo in legno della monoposto, complice un testacoda su un cordolo in gara). Schumacher quindi saltò i due gran premi successivi: quando tornò in pista il suo vantaggio su Damon Hill si era ridotto a un solo punto. A Jerez de la Frontera Schumacher vinse, ma Hill lo precedette ancora in Giappone, ove si corse in condizioni di bagnato intenso. Fu così che i due rivali si presentarono alla gara finale divisi da un solo punto.
Schumacher dominò la prima parte del Gran Premio d'Australia: al 35º giro tuttavia uscì di pista e andò a sbattere contro un muretto, danneggiando irrimediabilmente la sospensione destra della Benetton. Nello stesso momento sopraggiungeva proprio Hill, che tentò di superarlo già alla curva successiva: il tedesco tuttavia non diede spazio e anzi tagliò la strada alla Williams, causando un contatto. L'inglese tentò di proseguire, ma anche la sua vettura n'era uscita danneggiata: dopo un infruttuoso tentativo di ripararla ai box, dovette a sua volta ritirarsi.
La manovra fu molto contestata e il pubblico si divise. Una parte degli appassionati sosteneva che la mossa del tedesco fosse stata volontaria, mentre un'altra non ravvisò alcuna predeterminazione da parte del tedesco. La collisione venne valutata come un normale incidente di gara e Schumacher non venne sanzionato. Il titolo di campione del mondo andò per la prima volta al pilota tedesco, che divenne il primo campione mondiale della sua nazione.
A fine anno Schumacher eseguì dei test alcuni con la Ligier motorizzata Renault, gli stessi propulsori che sarebbero poi stati utilizzati l'anno seguente dalla sua Benetton. Questo avvenimento fu dovuto al fatto che, dopo che la casa anglo-italiana aveva rescisso unilateralmente il contratto con la Ford, i motoristi americani non fornirono più alcun motore alla Benetton in via immediata. Visto che la Ligier era da poco stata acquisita da Flavio Briatore, team manager della stessa Benetton, in attesa della nuova Benetton B195 il tedesco provò alcuni giorni alla guida della monoposto francese.
Nella stagione 1995 la Benetton montò lo stesso motore Renault V10 utilizzato dalla Williams e Schumacher fu affiancato da Johnny Herbert. La prima fase del mondiale fu controversa: in Brasile il tedesco vinse la gara, grazie anche al ritiro di Hill, ma la vittoria fu inizialmente annullata per non conformità del carburante utilizzato; la decisione finale della FIA fu però quella di confermare il piazzamento dei piloti e di sottrarre i punti alle squadre per il campionato costruttori. Dopo un brutto incidente a Imola, Schumacher tornò alla vittoria nel Gran Premio di Spagna.
A Silverstone (così come accadrà successivamente a Monza) venne tamponato da Hill mentre erano in lotta per il primo posto. Dopo 8 gare Schumacher era in testa alla classifica con undici punti di vantaggio sul rivale inglese. Schumacher diede l'allungo decisivo in classifica a Spa-Francorchamps in una gara rocambolesca: vinse partendo dal sedicesimo posto e duellando per diversi giri su pista bagnata con gomme d'asciutto contro Hill, munito invece di pneumatici da pioggia. A fine settembre, rimase coinvolto in un incidente sull'autostrada per Colonia senza conseguenze. Dopo un secondo posto e una vittoria nel Gran Premio d'Europa, il tedesco conquistò il suo secondo titolo con due gare di anticipo, sul Circuito di Aida nel Gran Premio del Pacifico. Con la successiva gara in Giappone, la squadra conquistò il titolo costruttori, sfuggitole l'anno precedente. Fu l'ultima stagione di Schumacher con la Benetton; difatti, già a campionato inoltrato, Schumacher aveva preso la decisione di accettare l'offerta della Ferrari, impegnata nella propria ricostruzione per tornare a vincere dopo circa 17 anni di digiuno, e in estate firmò un contratto biennale per il team di Maranello.
Nel 1996, Schumacher passò alla Ferrari, scuderia con la quale sarebbe divenuto il pilota più titolato della storia della Formula 1. Ricopriva il ruolo di prima guida al fianco di Eddie Irvine. L'esordio fu difficile: la squadra non vinceva un titolo mondiale piloti dal 1979 e un titolo costruttori dal 1983, il clima non era ottimale e il divario tecnico con le scuderie inglesi sembrava incolmabile. La stagione fu dominata dalle Williams-Renault di Damon Hill e Jacques Villeneuve. Dopo cinque gare, con una vettura inaffidabile e di scarsa competitività, conquistò 3 podi, ma il distacco in classifica dal leader Hill era già di 26 punti.
A Montecarlo, sotto pressione e costretto alla rimonta in classifica, vanificò un possibile successo. Partito dalla pole position, fu subito sorpassato da Hill e successivamente già nel corso del primo giro, fu costretto al ritiro, dopo essere scivolato su un cordolo bagnato che lo catapultò contro le barriere dalla parte opposta. La prima vittoria arrivò durante la gara successiva al Gran Premio di Spagna sotto il diluvio: dopo essere partito male facendo pattinare le gomme sulla pista allagata, fu protagonista di una incredibile rimonta guadagnando fino a 5 secondi al giro sui piloti di testa, superandoli e arrivando al traguardo con un minuto scarso di vantaggio sul secondo in classifica finale Jean Alesi.
A questo successo seguirono cinque gare con tre punti conquistati sempre a causa della scarsa affidabilità della F310: in Canada si staccò un semiasse all'uscita da un pit stop, mentre in Francia al tedesco si ruppe il motore addirittura nel giro di ricognizione, unitamente a vari problemi al cambio. Schumacher tornò alla vittoria al Gran Premio del Belgio grazie anche alle condizioni meteo mutevoli. Il divario tecnico tra la Ferrari e la Williams, seppur ancora notevole, si stava lievemente assottigliando; ciò fu in parte confermato dai buoni risultati ottenuti nella parte finale della stagione con la vittoria a Monza, nella gara più attesa davanti al proprio pubblico, e ai podi conquistati nelle ultime due gare della stagione. La prima stagione del pilota alla Ferrari si concluse con tre vittorie, cinque piazzamenti a podio e una serie di ritiri soprattutto per problemi meccanici. Il tedesco concluse comunque il mondiale al terzo posto dietro ai piloti Williams.
1997Durante il 1997, il divario tecnico con la Williams, seppur sempre elevato, si ridusse grazie anche alla nuova vettura, la F310B, che risultò molto affidabile e all'arrivo di altri tecnici come Ross Brawn e Rory Byrne, che già avevano lavorato con Schumacher negli anni precedenti. Nonostante ciò, a inizio stagione la Williams si dimostrò, come da pronostico, più veloce vincendo in Brasile e Argentina con Villeneuve e a Imola con Frentzen. Dopo 4 gare il distacco in classifica era di 6 punti. Il tedesco iniziò la sua rimonta a partire dal Gran Premio di Monaco, andando così a comandare la classifica. Durante la stagione il distacco fu sempre costante tra i due piloti, difatti non superò mai i 14 punti (situazione che si ebbe al termine del Gran Premio di Francia in favore del tedesco).
A cinque gare dal termine con la vittoria ottenuta a Spa-Francorchamps Schumacher portò a undici le lunghezze di vantaggio sul rivale canadese, ma dal Gran Premio d'Italia, anche a grazie a episodi favorevoli come l'errore di Schumacher in Austria, che non si accorse di aver sorpassato Heinz-Harald Frentzen in regime di bandiere gialle, e di altri piloti, come al Gran Premio del Lussemburgo, quando il tedesco venne tamponato dal fratello Ralf poco dopo il via, ridusse progressivamente il suo svantaggio fino a portarsi in testa alla graduatoria. Nel penultimo appuntamento a Suzuka Villeneuve avrebbe potuto laurearsi già campione del mondo, ma a causa della sua squalifica dopo la gara (recidivo al sorpasso in presenza di bandiere gialle durante le prove), e alla vittoria di Schumacher, si riaprirono i giochi. Si giunse quindi alla gara decisiva per l'assegnazione del titolo mondiale a Jerez de la Frontera con Schumacher in testa alla classifica con 1 punto di vantaggio sul rivale. In qualifica Villeneuve, Schumacher e Frentzen ottennero lo stesso identico tempo, 1'21"072, ma dalla pole position partì il canadese perché l'aveva ottenuto per primo.
Dopo essere scattato meglio e aver condotto la maggior parte della gara in testa, Schumacher accusò problemi sulla sua Ferrari e venne così raggiunto da Villeneuve che all'uscita dai box dopo il cambio gomme recuperò nettamente il distacco accumulato e lo attaccò alla curva "Dry Sec" nel corso del 48º giro; Schumacher, sorpreso dall'attacco, tentò di difendersi frenando al centro della pista ma venne ugualmente affiancato dalla Williams dell'avversario. In questa manovra di difesa, in un ultimo disperato tentativo di resistenza, tentò di stringerlo sul cordolo interno colpendo la vettura del rivale sulla fiancata sinistra; Villeneuve ebbe la meglio, il tedesco lo colpì a sorpasso quasi completato danneggiando la sospensione anteriore destra della F310B e uscendo conseguentemente di pista, pregiudicando ogni possibilità di vittoria. L'episodio, giudicato volontario e di conseguenza scorretto, gli costò anche il secondo posto in classifica finale, in quanto la FIA, l'11 novembre 1997 lo escluse dalla classifica piloti, riconoscendogli però, nello specifico, i risultati ottenuti durante la stagione che difatti non vennero cancellati dal suo ruolino personale. In questa occasione la manovra di Schumacher venne condannata anche dai media italiani e tedeschi.Durante la stagione il pilota effettuò anche alcuni test con la Sauber in virtù della partnership tra la Ferrari e la scuderia svizzera, che portò a quest'ultima i propulsori italiani.
Nel 1998 la Williams affrontò un periodo di transizione dovuto all'addio dei propulsori Renault. Fu così la McLaren a rivelarsi il team da battere con una macchina altamente competitiva progettata da Adrian Newey. Durante i primi 2 gran premi il dominio delle McLaren fu incontrastabile. Häkkinen e Coulthard furono protagonisti di due doppiette, nella prima addirittura arrivarono a doppiare tutti gli altri piloti. Tale superiorità fu rivelata in parte dall'utilizzo di un terzo pedale che permetteva di variare la forza frenante fra lato destro e sinistro. Questo fu dichiarato illegale dalla FIA.
Gli uomini di Woking introdussero nel Gran Premio del Brasile successivo lo stesso dispositivo ma questa volta veniva azionato, come si vedeva nella camera-car dei piloti, tramite un pulsante verde sul volante. Per la Ferrari la stagione iniziò male, il divario tecnico con la McLaren parve incolmabile, ma il ferrarista fu protagonista di una rimonta che partì dal Gran Premio del Canada fino all'ultima gara. Dopo una rimonta durata tutta l'estate, a Schumacher sfuggì il clamoroso sorpasso in classifica ai danni di Häkkinen quando mancavano 3 gare alla fine: a Spa-Francorchamps non approfittò del ritiro del pilota finlandese, a causa del tamponamento occorso con David Coulthard. A primo impatto sembrò un errore di Schumacher quello di andare a sbattere contro Coulthard, ma non fu così: lo stesso pilota scozzese anni dopo, quando ormai correva per la Red Bull, ammise di aver rallentato volontariamente in un tratto con poca visibilità (viste le condizioni meteo).
La Ferrari era dietro al compagno di Häkkinen già al tornantino della "Source" ma la McLaren, prossima al doppiaggio, non dava strada nonostante lo sventolio delle bandiere blu da parte dei commissari di gara. Arrivati a metà circuito Coulthard in un tratto di accelerazione non apri il gas e Schumacher che era subito dietro non vide la macchina dello scozzese davanti a sé rallentare. L'incidente fu inevitabile. Dopo la collisione che lasciò la macchina di Schumacher su tre ruote, il tedesco andò a cercare Coulthard nel box McLaren e venne sfiorata la rissa. E il 13 settembre a Monza ci fu la pace tra i due. Nel circuito brianzolo il tedesco vinse davanti al suo compagno di squadra Eddie Irvine e ci fu la terza volta doppietta Ferrari (come quella di Gerhard Berger e Michele Alboreto nel 1988). Si arrivò il 1º novembre a Suzuka, ultima gara del campionato, con il finlandese in vantaggio di 4 punti sul rivale. Schumacher conquistò la pole position, ma alla partenza della gara gli si spense il motore e fu costretto a prendere il via dall'ultima posizione. Dopo una lunga rimonta che lo aveva portato fino al terzo posto fu infine costretto al ritiro per lo scoppio di una gomma. Häkkinen vinse la gara agevolmente e diventò campione del mondo eguagliando le 8 vittorie conquistate da Ayrton Senna con lo stesso team britannico nel 1988.
1999Il 1999 partì con buone prospettive. La nuova F399 non era al livello della McLaren in termini di prestazioni, ma si dimostrò molto più affidabile e il gap con la scuderia inglese venne colmato nel corso della stagione sfruttando la galleria del vento per migliorare la vettura. Schumacher dopo le prime cinque gare era in testa alla classifica mondiale, ma a causa di un errore al Gran Premio del Canada, in cui perse il controllo della vettura, andando a sbattere nell'ultima curva prima del traguardo (nel cosiddetto "Muro dei Campioni") mentre era al comando, Häkkinen riprese il comando della classifica.
L'11 luglio 1999, nel Gran Premio di Gran Bretagna, a Silverstone, Schumacher fu vittima di quello che si rivelò il più grave incidente della sua carriera, attribuito dai tecnici di Maranello a un problema allo spurgo di un freno, in cui si procurò la frattura della gamba destra e dovette rinunciare a gareggiare, sostituito dal finlandese Mika Salo, fino al penultimo Gran Premio, quello della Malesia, dove conquistò la pole position, e dopo essere stato tutta la gara in testa alla corsa, lasciò la vittoria a pochi giri dalla fine al compagno di scuderia Eddie Irvine, in lotta per il titolo mondiale. Nell'ultima gara, invece, il tedesco, scattato dalla prima posizione, terminò la gara al secondo posto alle spalle di Häkkinen che riuscì così a vincere il mondiale. Schumacher concluse il campionato quinto con 44 punti. Ogni situazione venutasi a creare è comunque sempre stata contraddistinta da stima e rispetto tra il finlandese, vincitore del titolo, e il tedesco infortunato; qualche anno più tardi Schumacher avrebbe dichiarato di considerare Häkkinen il rivale che più rispettò durante la carriera in Formula 1.Irvine, intanto, che era stato finora l'unico compagno avuto da Schumacher in Ferrari, nel corso della stagione aveva reclamato il ruolo di prima guida all'interno del team, dopo la situazione seguita all'incidente del tedesco. Già prima dell'autunno vi fu così la rottura tra la Ferrari e l'irlandese: Irvine trovò un sedile alla Jaguar (che aveva rilevato la Stewart) mentre a fianco di Schumacher sarebbe arrivato il promettente brasiliano di origini italiane Rubens Barrichello proveniente proprio dalla Stewart.. La Ferrari tornò a vincere il titolo Mondiale Costruttori.
La stagione iniziò con una lunga serie di vittorie: la F1-2000 fu estremamente competitiva e affidabile riuscendo quasi a colmare il gap dalla McLaren, tanto che Schumacher, dopo 5 vittorie in 8 gare, si ritrovò ad avere al Gran Premio del Canada 58 punti contro i 32 del campione in carica Mika Häkkinen. La lotta per il titolo si era, però, già ristretta come nella stagione 1998, tra il ferrarista e il duo McLaren. A partire dal Gran Premio di Francia, il tedesco non riuscì a terminare le tre gare successive, consentendo così il recupero in classifica dei rivali, grazie a due doppiette e a un piazzamento a podio da parte di entrambi i piloti. Häkkinen, vittorioso anche nel Gran Premio d'Ungheria, riuscì a superare Schumacher in classifica piloti (64 punti contro i 62 del tedesco), mentre Coulthard si portò subito dietro a 58 punti.
Il vantaggio di Häkkinen toccò l'apice nel Gran Premio del Belgio, dove il finlandese conquistò un'altra vittoria mettendo sei punti di distacco tra lui e Schumacher. Ma già dal Gran Premio d'Italia, il ferrarista cominciò a rimontare e vinse due gare di fila riportandosi così nuovamente in testa in classifica e tagliando definitivamente fuori dalla lotta per il titolo Coulthard. Il campionato si decise, con una gara di anticipo, a Suzuka: Schumacher dopo una gara in rimonta sul rivale Häkkinen, che al via era andato in testa, vinse la gara, conquistando così il suo terzo campionato mondiale a distanza di cinque anni dal precedente e riportando il titolo piloti a Maranello dopo 21 anni di attesa: l'ultimo a vincerlo era stato il sudafricano Jody Scheckter nel 1979.
In Malesia, ultima gara dell'anno, grazie alla nona vittoria stagionale e al terzo posto di Barrichello, Schumacher assicurò alla Ferrari anche il titolo costruttori, bissando la vittoria dell'anno precedente.
Nel 2001 la Ferrari F2001 si dimostrò, sin dai primi Gran Premi, più competitiva sia della McLaren che della Williams. Nei primi quattro appuntamenti del calendario, la lotta fra Schumacher e David Coulthard fu serrata, difatti i due piloti si trovavano appaiati in testa alla classifica con 26 punti; dopodiché il tedesco mise a segno 8 podi consecutivi prendendo le distanze dal resto del gruppo, mentre la McLaren dovette fare i conti con numerosi problemi di affidabilità e competitività. Da segnalare la stagione negativa di Häkkinen, ormai sull'onda del ritiro che avverrà a fine anno. Schumacher vinse agevolmente il suo quarto titolo in Ungheria con 4 gare d'anticipo, raggiungendo il record di vittorie nella storia della Formula 1 detenuto da Alain Prost e battendone alcuni, come quello di Nigel Mansell riguardante i punti conquistati in una stagione (123 contro i 112 dell'inglese). Inoltre, per la prima volta, due fratelli (Michael e Ralf Schumacher) conclusero ai primi due posti di un Gran Premio, in quello del Canada. In classifica Coulthard arrivò secondo a ben 58 punti di distanza da Schumacher, mentre l'altro ferrarista Rubens Barrichello concluse terzo.
Si giunse così al 2002. Già dalla prima gara, come nelle due stagioni precedenti, la Ferrari dominò il campionato; l'unica scuderia che provò a opporsi fu la Williams, con Ralf Schumacher e Juan Pablo Montoya. La McLaren ebbe un inizio difficile, così come Barrichello. Fino al Gran Premio di Monaco, le scuderie rivali si mantennero vicine alla Ferrari solo nel campionato costruttori. Ma dopo di esso, grazie all'apporto di un ritrovato Barrichello, si mise la parola fine anche a questa competizione.
Il tedesco vinse quindi il suo quinto titolo mondiale con 144 punti, dominando l'intero campionato. Vinse infatti 11 gare su 17, e finì sempre sul podio (il peggior risultato della stagione fu il terzo posto in Malesia), confermandosi campione già il 21 luglio al Gran Premio di Francia con 6 gare d'anticipo, ed eguagliando dopo 45 anni il record di Fangio rimasto fino a quel momento inavvicinabile per chiunque. Secondo fu Barrichello con 77 punti, mentre Montoya terminò la stagione terzo a 27 lunghezze dal brasiliano.
In questa stagione avvenne anche un contestato episodio al Gran Premio d'Austria, nel quale Barrichello, a pochi metri dall'arrivo, cedette la vittoria al tedesco per ordini di scuderia. Sul podio Schumacher, turbato dai fischi con cui il pubblico aveva accolto i piloti alla premiazione, cedette il gradino più alto del podio, e il trofeo del vincitore, al compagno di squadra e lo fece anche sedere nella postazione del vincitore in occasione della conferenza stampa. In seguito a questi fatti, la FIA multò il team di Maranello con un milione di dollari, per aver violato le norme di comportamento sul podio e in conferenza stampa, e varò una norma che vietava gli ordini di scuderia.
Il mondiale 2003 iniziò con alcune modifiche apportate al regolamento volte a contenere lo strapotere della Ferrari, inerenti in particolar modo le qualifiche e l'assegnazione dei punteggi, dove lo scarto tra il primo e il secondo classificato venne assottigliato a due soli punti. La scuderia di Maranello iniziò l'annata in maniera conservativa, schierando ancora la macchina dell'anno precedente, ma per Michael l'avvio di stagione fu negativo: David Coulthard si aggiudicò il primo Gran Premio in Australia, mentre Schumacher si dovette accontentare del 4º posto, a causa di un suo errore che portò alla rottura di un deflettore. Nelle due gare seguenti, in Malesia e in Brasile, i risultati non furono migliori (un sesto posto e un ritiro) e il tedesco si trovò distanziato dal leader del mondiale, Kimi Räikkönen, di ben 16 punti.Dal quarto appuntamento stagionale, l'introduzione della nuova e più competitiva F2003GA permise a Schumacher di tornare a vincere per tre volte di fila. A questo punto, Räikkönen (che aveva realizzato una serie di podi corredati anche da una vittoria in Malesia) si trovava ancora in vantaggio di due punti rispetto al ferrarista, ma dopo il Gran Premio del Canada Schumacher prevalse (54 punti, contro i 51 del finlandese). La Ferrari si dimostrò in seguito poco competitiva sia in Germania che in Ungheria (l'8º posto del tedesco all'Hungaroring permise a Räikkönen di portarsi a 1 punto dalla testa della classifica). La causa di questo improvviso calo di prestazioni era dovuta alle gomme Bridgestone, che con le alte temperature non riuscivano a essere competitive e, in parte, per l'aerodinamica troppo rigida. Anche Juan Pablo Montoya si riavvicinò al tedesco, con una serie di sette podi di fila.
A partire dal Gran Premio d'Italia, dove i tre piloti arrivarono racchiusi in due punti, il tedesco ritornò alla vittoria, ripetendosi anche negli Stati Uniti. Si giunse quindi a Suzuka con una situazione molto tesa: 92 punti per Schumacher, Räikkönen con 83 e a seguire Montoya con 82, che però non poteva più aggiudicarsi il titolo in quanto aveva vinto soltanto due Gran Premi contro i sei di Schumacher. Vinse Rubens Barrichello seguito da Räikkönen e Coulthard. Al tedesco bastò un ottavo posto per essere ancora campione del mondo. Schumacher con la conquista del sesto titolo mondiale batté il record di Fangio che resisteva da 46 anni.
Nel 2004, la Ferrari ripeté il copione del 2002, vincendo il primo appuntamento stagionale in Australia. Schumacher vinse anche le quattro gare seguenti. Gli attesi Montoya e Räikkönen, a dispetto dei pronostici, non ripeterono l'exploit della stagione precedente, cedendo il passo al ritrovato Barrichello e al pilota della BAR Jenson Button. Dopo le prime otto gare, Schumacher conduceva con sette vittorie ed era in testa con 70 punti, seguito dal suo compagno di squadra e da Button. La serie di successi del tedesco venne interrotta solamente a Monaco, quando venne tamponato da Montoya in regime di safety-car, in una gara molto concitata vinta da Jarno Trulli. Dopodiché, Schumacher vinse altri sette Gran Premi, laureandosi per la settima volta campione del mondo a Spa-Francorchamps, a quattro gare dal termine della stagione.
Anche questa fu una stagione carica di successi: il tedesco ottenne 13 vittorie su 18 gare e batté vari record: vittorie, podi, giri veloci, punti e chilometri al comando delle gare. A fine stagione Schumacher, con 148 punti, staccò nettamente il compagno di squadra Rubens Barrichello e Button, rispettivamente secondo e terzo. In classifica costruttori la Ferrari vinse agevolmente, mentre le rivali McLaren e Williams non riuscirono a ottenere risultati simili agli anni precedenti e arrivarono rispettivamente al quinto e al quarto posto, tanto che a seguire la Ferrari furono la rivelazione BAR motorizzata Honda, anche se distaccata di ben 143 punti, più del doppio, e la Renault, che divenne campione l'anno successivo.
2005La stagione 2005 iniziò alquanto male per Schumacher, a causa della scarsa competitività della Ferrari: dopo un ritiro al Gran Premio d'Australia per i danni riportati nel contatto con Heidfeld, non gli riuscì la rimonta nei confronti delle più competitive Renault e McLaren che presero velocemente il largo.
L'unica vittoria avvenne a metà stagione, al Gran Premio degli Stati Uniti di Indianapolis, in una gara piuttosto insolita: durante le qualifiche il fratello Ralf ebbe un terribile incidente sulla sopraelevata, dovuto all'inaffidabilità delle gomme Michelin su quel tracciato. Le proposte di inserire una chicane furono vane: la FIA non accettò modifiche al percorso o l'invalidamento dei punti ottenuti in gara, per cui i piloti con gomme Michelin percorsero solamente il giro di ricognizione prima di rientrare nei box. Alla partenza, si schierarono quindi solo sei vetture: le Minardi, le Jordan e le Ferrari. La vittoria andò quindi a Schumacher, seguito da Barrichello e da Tiago Monteiro. Oltre a questo controverso successo, il tedesco ottenne come migliori risultati solo quattro podi, frutto di tre secondi (San Marino, Canada e Ungheria) e un terzo posto (Francia).
Al termine della stagione Schumacher si classificò al terzo posto, mentre il campionato piloti fu vinto facilmente da Fernando Alonso grazie alla sorprendente competitività e affidabilità della Renault che si aggiudicò anche il titolo costruttori. Ugualmente deludente fu il risultato della classifica costruttori: la Ferrari fu terza alle spalle di Renault e McLaren, risultando l'annata più negativa per Schumacher e la squadra di Maranello per quanto riguarda le ultime 9 stagioni.
2006Si giunse così alla stagione 2006, l'ultima per Schumacher (prima del ritorno targato 2010). Barrichello, stanco di fare la seconda guida, decise di rompere il contratto con la Ferrari per cercare nuove glorie con il nuovo team Honda. Al suo posto arrivò Felipe Massa (già collaudatore della casa di Maranello nel 2003). Il Gran Premio inaugurale vide un buon 2º posto di Schumacher, partito dalla pole position, ma beffato da Alonso con la strategia dei pit stop, mentre Massa arrivò nono dopo un testacoda. Proprio in questa gara il tedesco eguagliò il record di pole fino ad allora appartenuto ad Ayrton Senna. La Ferrari, però, presentava ancora problemi, difatti dopo 3 gare Schumacher era distanziato dal leader Alonso di ben 17 punti. Il tedesco vinse la quarta gara del mondiale, il Gran Premio di Imola, dando così un'ottima impressione della vettura e riuscì a battere il record di pole di Senna.
Seguirono un'altra vittoria del tedesco e quattro di Alonso, tra cui quella a Montecarlo, dove Schumacher venne retrocesso in fondo allo schieramento dopo le qualifiche per il discusso parcheggio alla curva della "Rascasse" negli ultimi minuti delle prove ufficiali. Il tedesco dopo una lunga rimonta concluse la gara al 5º posto. Dopo 9 gare Alonso era al comando della classifica con 84 punti, mentre Schumacher inseguiva a 59.
Dal Gran Premio degli Stati Uniti, il ferrarista mise a segno una serie di vittorie consecutive che gli consentirono di riaprire la pratica mondiale, che sembrava già chiusa. In Ungheria Schumacher fu invece protagonista di un weekend complicato: difatti nelle prove libere del sabato mattina, durante il rientro ai box, superò Alonso e Kubica dopo l'esposizione della bandiera rossa, causata dalla rottura del motore di Jenson Button, e dovette partire dalla dodicesima piazza a causa della penalità di 2 secondi per ogni giro di qualifica compiuto. La gara inizò male per lui tantoché il rivale Alonso, in testa alla gara, riuscì anche a doppiarlo. Lo spagnolo però sarà costretto al ritiro al 53º giro, dopo che due giri prima al suo pitstop una gomma era stata avvitata male. Il tedesco si involò verso un secondo posto inaspettato, grazie alla strategia Ferrari azzeccata basata su 2 soste anziché 3 come gli avversari. Ma fu proprio al suo secondo pit stop che la gara precipitò: Schumacher infatti decise di non sostituire le gomme intermedie, ma la scelta si rivelò sbagliata, dato che la pista si era ormai asciugata; nei giri successivi subì quindi il ritorno della McLaren di de la Rosa, al quale resistette solo per alcuni giri. Poi venne attaccato anche da Heidfeld e, nel tentativo di resistergli, ruppe il braccetto dello sterzo dovendo così rientrare ai box, per ritirarsi a soli 2 giri dalla fine. Venne comunque classificato 8° prendendo così un punto. Dopo il vittorioso Gran Premio di Monza, gara nella quale il rivale spagnolo ruppe il motore quando si trovava in terza posizione con il tedesco al comando, Schumacher aveva solo due punti di svantaggio da recuperare, e la Ferrari era in testa al campionato costruttori quando mancavano 3 gare alla fine. Dopo la vittoria in quest'ultima gara, il 10 settembre 2006 annunciò ufficialmente il suo primo ritiro dalle competizioni al termine della stagione, anche se la notizia era già nell'aria da qualche mese.
Il 1º ottobre 2006 in Cina, dopo la pole position di Alonso, Schumacher, penalizzato nella prima parte di gara dalle performance delle gomme Bridgestone sotto la pioggia battente, rimontò con il cessare di questa e il conseguente progressivo asciugamento della pista e vinse la gara, passando al primo posto in classifica piloti per il maggior numero di Gran Premi vinti, essendo a pari punti con il rivale spagnolo. Con ancora due eventi stagionali da disputare, il pilota tedesco aveva la concreta possibilità di vincere il mondiale, mentre la Renault era per un punto in testa alla classifica costruttori.
Al Gran Premio del Giappone, a Suzuka, le Ferrari partirono in prima fila mentre le Renault in terza. Schumacher, al comando sin dai primi giri con Alonso secondo, subì la rottura del motore al 37º giro e fu costretto al ritiro, regalando così la vittoria al rivale. Visto il distacco accumulatosi nei confronti dello spagnolo, Schumacher dichiarò che la Ferrari avrebbe puntato al titolo costruttori, visto che ormai quello piloti era perso; infatti per vincere l'ottavo titolo mondiale sarebbe servita una vittoria nell'ultimo Gran Premio in Brasile e un ritiro o un arrivo fuori dai punti di Alonso. Disputò l'ultima gara prima del ritiro il 22 ottobre 2006, sul Circuito di Interlagos. Prima della gara, durante la cerimonia, l'ex calciatore brasiliano Pelé gli donò un trofeo alla carriera. Inoltre la BMW-Sauber, come tributo nei suoi confronti, presentò sull'alettone posteriore la scritta "Thanks Michael" ("Grazie Michael") in omaggio al pilota tedesco.
Il fine settimana, però, non fu molto fortunato per il tedesco che arrivò quarto dopo una gara in rimonta: partito decimo, a causa della rottura della pompa della benzina avvenuta il giorno precedente, rimontò subito quattro posizioni, e dopo aver sorpassato Fisichella sul rettilineo del traguardo, per un contatto con lo stesso, forò uno pneumatico e fu costretto a percorrere quasi un giro intero, molto lentamente, prima di raggiungere la corsia dei box. Dopo la sosta, Schumacher si trovava all'ultimo posto a circa 38" dal penultimo, e prossimo al doppiaggio, difatti era poco davanti al leader della corsa Massa. Il tedesco, però, riuscì a rimontare abbassando più volte il tempo sul giro, compiendo 13 sorpassi in poco più di 40 giri rimasti. Dopo una rimonta incredibile terminò la sua gara al quarto posto (distanziato di meno di 5" dal terzo e meno di 6" dal secondo) con un distacco di 24" dal vincitore.
A pochi giri dalla fine, compì il suo ultimo sorpasso ai danni di Räikkönen, suo successore in Ferrari l'anno successivo. Il mondiale così terminò con la seconda vittoria consecutiva di Alonso, seguito al secondo posto da Schumacher a 13 punti di distanza. Il titolo costruttori andò di nuovo alla Renault, che superò la casa di Maranello di soli 5 punti.
2007Schumacher non abbandonò definitivamente la Ferrari, prendendo parte ad alcune gare del campionato 2007 come superconsulente, notizia anticipata a gennaio dal quotidiano tedesco Die Welt. Il tedesco fece la sua prima uscita in tale veste al Gran Premio di Spagna, riproponendosi in quello di Monaco e dopo ancora in quello del Canada, come assistente di Jean Todt. Annunciò poi che dal Gran Premio d'Ungheria in avanti, non sarebbe più stato presente al muretto Ferrari fino alla fine della stagione, volendosi dedicare maggiormente alla sua famiglia.
Schumacher ha anche presentato la cerimonia per la vittoria del team tedesco nell'A1 Grand Prix, venendo acclamato dal pubblico presente. Il 13 novembre 2007 tornò in pista a Barcellona in veste di collaudatore, effettuando 64 giri con una Ferrari F2007 senza dispositivi elettronici e segnando il miglior tempo delle due giornate di test; successivamente partecipò ai test tenutisi a Jerez de la Frontera il 6 e 7 dicembre 2007 realizzando anche ottimi tempi su giro, pur confermando di non voler prendere parte a nessun campionato automobilistico.
2008A gennaio 2008 il presidente della Ferrari Luca Cordero di Montezemolo confermò l'impiego di Schumacher come terzo pilota della scuderia e come addetto allo sviluppo della vettura. Sempre nel 2008, partecipò al campionato tedesco di Superbike, ma senza mai andare a punti. Nonostante ciò il tedesco affermò di non voler intraprendere una seconda carriera sportiva. Successivamente divenne membro per la Germania della Commission for Global Road Safety della FIA e delle Nazioni Unite. L'11 febbraio 2009 Schumacher, durante un allenamento privato sul circuito di Cartagena, perse il controllo della sua Honda CBR 1000 e cadde malamente: subito soccorso, rimase qualche minuto privo di conoscenza. Trasportato in ospedale venne subito dichiarato fuori pericolo.
2009Il 29 luglio 2009, in seguito all'infortunio di Massa durante le qualificazioni del Gran Premio d'Ungheria, la Ferrari annunciò il ritorno alle corse in Formula 1 di Schumacher. Sarebbe stato il tedesco a correre per le restanti gare della stagione 2009, a partire dal Gran Premio d'Europa a Valencia, al fianco di Räikkönen. L'11 agosto 2009, tuttavia, Schumacher, dopo alcuni test effettuati in pista, comunicò di dover rinunciare all'incarico a causa di alcuni problemi al collo risalenti all'incidente avvenuto sei mesi prima.A fine stagione si susseguirono una serie di voci circa un incontro tra lo stesso Schumacher e Ross Brawn, in quel momento proprietario della Brawn GP, team neo-campione del mondo, che avevano vissuto insieme le esperienze in Benetton e Ferrari; i due avrebbero parlato di un possibile ritorno in Formula 1 del sette volte campione del mondo, al volante della Mercedes, a sua volta rientrante nella massima serie dopo ben 55 anni di assenza. Difatti la Mercedes era in procinto di rilevare le quote di maggioranza del team di Ross Brawn, che sarebbe rimasto nelle vesti di direttore sportivo. Dopo più di un mese venne dato l'annuncio ufficiale del ritorno alle corse di Michael Schumacher.
Il 23 dicembre 2009 la scuderia Mercedes, appena costituitasi con l'acquisto da parte della casa tedesca del team neo-campione del mondo Brawn GP, ufficializzò l'ingaggio, per le tre stagioni successive, del pilota tedesco, che avrebbe affiancato il suo connazionale Nico Rosberg. Nonostante le aspettative nel precampionato fossero piuttosto elevate, i risultati delle prime gare furono piuttosto deludenti per il team di Brackley: Schumacher colse un sesto posto al suo esordio in Bahrain e due decimi posti nei successivi tre gran premi. Nel Gran Premio di Spagna come nel Gran Premio di Turchia arrivò quarto.
Nel prosieguo della stagione Schumacher continuò a deludere le aspettative, anche per via della scarsa competitività della vettura rispetto alle monoposto di vertice; nella parte centrale del campionato il pilota tedesco ottenne solo qualche piazzamento a punti. Nel Gran Premio d'Ungheria, chiuso in undicesima posizione, Schumacher venne penalizzato dai commissari per una manovra ai limiti del regolamento nei confronti di Rubens Barrichello, con il quale era in lotta per il decimo posto, venendo arretrato di dieci posizioni in griglia nel successivo Gran Premio del Belgio. Qui il pilota tedesco fu protagonista di una buona rimonta, chiudendo al settimo posto dopo aver preso il via dalla ventunesima posizione. Nel Gran Premio del Giappone, a Suzuka, Schumacher giunse al traguardo al sesto posto, mentre nell'inedito Gran Premio di Corea ripeté il miglior risultato stagionale, conquistando il quarto posto finale in una gara disputata sul bagnato. Dopo aver ottenuto un settimo posto e un ritiro per incidente nelle ultime due gare della stagione, Schumacher chiuse il campionato in nona posizione assoluta con 72 punti. Per la prima volta in carriera il pilota tedesco non ottenne né vittorie né podi in una stagione completa.
Tra le novità regolamentari più importanti introdotte in questa stagione figurarono il ritorno del Kers (il dispositivo in realtà non era mai stato bandito dal 2009 ma per la stagione 2010 le squadre si erano accordate per non usarlo) e della regola del 107%; venne inoltre introdotto, per la prima volta in Formula 1, il dispositivo dell'ala posteriore mobile per agevolare i sorpassi (Drag Reduction System o DRS). Cambiò anche il fornitore unico delle gomme: Pirelli e non più Bridgestone. La Mercedes iniziò la stagione con l'obiettivo di riscattare un deludente 2010 e inserirsi definitivamente tra i top team.
Nonostante i risultati deludenti della stagione precedente e continue voci su un nuovo possibile ritiro, Schumacher confermò il proprio impegno con la scuderia tedesca anche per le stagioni 2011 e 2012. In seguito si diffuse l'indiscrezione, poi confermata prima dalla scuderia e in seguito anche dallo stesso Schumacher, di un suo problema nell'affrontare le sessioni al simulatore per anticipare l'assetto delle corse.Nella gara inaugurale della stagione, il Gran Premio d'Australia, Schumacher non si qualificò tra i primi dieci e si dovette poi ritirare per i danni riportati dalla vettura in seguito a un tamponamento subito dopo la partenza. Escluso nuovamente dalla top ten nel successivo Gran Premio della Malesia, chiuse la gara in nona posizione, portando i primi punti stagionali alla Mercedes. Dopo aver ottenuto altri due piazzamenti a punti in Cina e in Spagna, nel rocambolesco Gran Premio del Canada Schumacher lottò a lungo per una posizione sul podio, dovendo cedere nel finale a Jenson Button e Mark Webber, alla guida di vetture più competitive, e chiudendo la gara in quarta posizione. Nelle quattro gare successive Schumacher non ottenne risultati di rilievo.
Nel Gran Premio di Germania sul circuito del Nürburgring, diventò il primo pilota a gareggiare su un circuito nel quale gli è stata dedicata una curva, la "S Schumacher" collocata tra la "Shell Curve" e la "Dunlop Curve" (curve 9 e 10 del circuito). Nel Gran Premio d'Ungheria tornò brevemente in testa a un Gran Premio per la prima volta in quattro anni. Nel successivo Gran Premio del Belgio il pilota tedesco celebrò i 20 anni dal suo esordio ufficiale in Formula 1, avvenuto sullo stesso circuito Partito ultimo sulla griglia a causa di un incidente nelle prime fasi della qualifica, Schumacher compì una rimonta che lo portò al traguardo al quinto posto, risultato che ripeté nel successivo weekend di Monza, in una gara caratterizzata da un lungo duello con Lewis Hamilton.
Nelle ultime sei gare della stagione Schumacher ottenne altri tre piazzamenti a punti, che gli consentirono di migliorare il suo totale rispetto all'anno precedente. Il pilota tedesco conquistò l'ottava posizione nella classifica finale, per la seconda volta consecutiva in carriera con la Mercedes dal suo ritorno nel 2010, chiudendo la stagione senza ottenere vittorie o podi, né pole o giri veloci. In questa stessa stagione Schumacher ottenne un nuovo primato, ovvero quello del maggior numero di sorpassi (116) in una sola stagione.
Nelle prime tre gare della stagione 2012 Schumacher ottenne delle buone prestazioni in qualifica, piazzandosi sempre nelle prime due file. Tuttavia, in Australia e in Malesia il pilota tedesco non riuscì a confermare i buoni risultati la domenica, per problemi di consumo degli pneumatici nella prima occasione e per un incidente con Romain Grosjean nella seconda. In Cina, invece, fu costretto al ritiro a causa di un bullone non fissato alla ruota anteriore destra mentre era in seconda posizione alle spalle del compagno di squadra Nico Rosberg. Nel Gran Premio di Spagna Schumacher tamponò Bruno Senna, mettendo fuori gara se stesso e il brasiliano della Williams. L'incidente gli costò cinque posizioni di penalità sulla griglia di partenza nel successivo Gran Premio di Monaco, nel quale il pilota tedesco fece segnare il miglior tempo in qualifica, dovendo però scattare dal sesto posto.
In gara Schumacher si ritirò per problemi tecnici. Dopo un altro ritiro, sempre per problemi tecnici, nel Gran Premio del Canada, a Valencia il pilota tedesco, partito dalla dodicesima posizione, riuscì a conquistare il terzo posto, giungendo per la prima volta sul podio dopo il rientro in Formula 1. In Gran Bretagna Schumacher ottenne la terza posizione nelle qualifiche, svoltesi sul bagnato, mentre in gara scivolò al settimo posto, risultato che ripeté nel seguente Gran premio di Germania; in questa occasione il tedesco fece segnare anche il giro più veloce, il primo dal suo ritorno in Formula 1. Nell'appuntamento successivo in Ungheria spense il motore durante la procedura di partenza, retrocedendo così all'ultimo posto e, dopo aver subito una penalità per aver superato il limite di velocità in corsia box, interruppe la sua corsa per problemi meccanici.
Al rientro dalla sosta estiva, durante l'evento disputato in Belgio, il pilota tedesco, 21 anni esatti dopo il suo esordio in Formula 1, festeggiò i suoi 300 gran premi in carriera (secondo pilota più presente di sempre dietro a Rubens Barrichello) con un casco celebrativo; chiuse la corsa al settimo posto. Dopo aver conquistato un sesto posto nel Gran Premio d'Italia, a Singapore Schumacher registrò un nuovo ritiro, dopo aver sbagliato una frenata e tamponato il francese Vergne, provocandone al contempo il ritiro. La manovra gli costò una penalizzazione di 10 posizioni in griglia nel successivo Gran Premio del Giappone. Il 4 ottobre 2012, a seguito dell'ingaggio di Lewis Hamilton da parte della Mercedes per la stagione 2013, annunciò ufficialmente il secondo ritiro dalle competizioni al termine della stagione 2012.
Nelle gare successive all'annuncio Schumacher non ottenne risultati degni di nota, classificandosi sempre fuori dalla zona punti anche per via della scarsa competitività della vettura. Nel Gran Premio degli Stati Uniti il pilota tedesco ottenne il sesto tempo in qualifica, ma in gara non fu in grado di confermarsi, chiudendo sedicesimo. In quell'occasione il pilota tedesco divenne il pilota con più chilometri percorsi nei Gran Premi di Formula 1, battendo un record che apparteneva a Rubens Barrichello. Nel Gran Premio del Brasile, ultima gara della carriera, Schumacher ritornò a punti tagliando il traguardo in settima posizione al termine di una gara piuttosto rocambolesca disputatasi sul bagnato. Il tedesco chiuse la sua ultima stagione in Formula 1 in tredicesima posizione in classifica generale con 49 punti.
Il casco originale di Schumacher era principalmente bianco con i colori della bandiera tedesca nella parte posteriore. Nella parte superiore invece era caratterizzato da un cerchio blu con degli asteroidi bianchi. Michael, con l'arrivo di Jos Verstappen alla Benetton, applicò tre bande orizzontali rosse nella parte frontale (sopra la visiera) del suo casco per una maggiore distinzione tra i caschi dei due piloti. Una volta approdato alla Ferrari aggiunse sul retro del casco (dove era presente la bandiera tedesca, precisamente sul colore giallo) un cavallino rampante. Dal Gran Premio di Monaco 2000, per differenziare il suo casco, che aveva colori molto simili a quelli del suo compagno di squadra Rubens Barrichello, Schumacher cambiò completamente colore, sfoggiando un casco principalmente tutto rosso con la bandiera della Germania nella parte posteriore.
Con il ritorno all'attività alla guida della Mercedes, è stato aggiunto nella parte frontale del casco (al centro sopra la visiera) il simbolo della Mercedes; la bandiera tedesca, presente nella parte posteriore, è stata rimossa così come il cavallino rampante (che simboleggiava il precedente team di appartenenza). Al loro posto sono stati applicati due dragoni cinesi. In prossimità della parte superiore è stata applicata una banda nera (contenente il nome di uno sponsor) disposta a semicerchio (dalla parte sinistra ruota intorno al casco fino alla parte destra). Nella parte superiore del casco sono presenti sette stelle che stanno a simboleggiare i sette titoli mondiali vinti dal pilota tedesco.
In occasione dell'anniversario per i vent'anni di Formula 1, celebrato nel Gran Premio del Belgio 2011, è stato prodotto un casco inedito con il quale Schumacher ha corso per l'intero evento. Il casco era dorato placcato da un sottile strato di 100 lamine d'oro. Nella parte superiore così come in quella posteriore, è stato confermato il design del casco usuale: sempre con la banda nera disposta a semicerchio, le sette stelle dei campionati vinti (questa volta colorate di nero), e i due dragoni sul retro. Nella parte laterale del casco invece è stata applicata una banda verticale nera, che scende dal semicerchio posizionato nella parte superiore, disposta diagonalmente che scende fino alla parte inferiore del casco. La banda viene interrotta centralmente dalla targa che celebra i vent'anni di Formula 1, difatti vi sono raffigurate le sette stelline tra la data dell'anno d'esordio in Formula 1 (posizionata sopra di esse) e quella della stagione in corso (posizionata sotto).
Il 2 settembre 2012, in occasione del Gran Premio del Belgio a Spa-Francorchamps, Michael Schumacher ha sfoggiato un altro casco celebrativo di color platino, in occasione della partecipazione del pilota tedesco al 300º gran premio di Formula 1. Le motivazioni della scelta del metallo stanno nella preziosità, nella sua rarità e nella sua particolare resistenza. Il casco è di produzione tedesca, della ditta Schuberth di Magdeburgo, e presenta di fronte, sopra la visiera, la scritta dello sponsor di carburante Petronas e il simbolo della stella Mercedes. Ai lati si vedono i simboli dello sponsor di una nota ditta di bevande energetiche, Monster Energy e il logo MS del suo marchio personale, mentre sopra c'è un disegno tribale rosso. Sui lati si trova anche la scritta celebrativa che ricorda appunto le trecento partenze in Formula 1. Sul retro, infine, i due draghi rossi cinesi, ormai cari a Schumacher, dal giorno del suo rientro in Formula 1.
Inserito nella FIA Hall of Fame di Parigi dal 2017.È stato inoltre candidato altre quattro volte per il premio sportivo dell'anno.
In italiano Beppe Donazzan, Michael Schumacher, oltre il mito, Limina, 2006, ISBN 88-6041-096-7.
 Leo Turrini, Schumacher - La leggenda di un uomo normale, Mondadori, 2005, ISBN 88-04-54660-3.
 Pino Casamassima, Michael Schumacher. Un cannibale in F.1, Bevivino, 2004, ISBN 88-88764-32-1.
Pino Casamassima, Il Campione. Storia di Michael Schumacher, Sperling&Kupfer, 2014, ISBN 8820056674
 Luca Dal Monte, Il Tedesco Volante e la Leggenda Ferrari, Baldini Castoldi Dalai, 2004, ISBN 88-8490-670-9.
 Beppe Donazzan, Oltre il mito. Michael Schumacher dalla A alla Z, Limina, 2004, ISBN 88-88551-61-1.
 Alessandro Secchi, Il mio Michael. Io, Schumi, la Formula 1, CreateSpace, 2016, ISBN 1-5303-3684-8.In inglese James Allen, Michael Schumacher:Driven to Extremes, Bantam Books, 1999, ISBN 0-553-81214-9.
 Luc Domenjoz, Michael Schumacher:Rise of a genius, Parragon, 2002, ISBN 0-7525-9228-9.
 Alan Henry, Wheel to Wheel:Great Duels of Formula One Racing, Weidenfeld Nicolson Illustrated, 1996, ISBN 0-7538-0522-7.
 Christopher Hilton, Michael Schumacher:The greatest of all, Haynes, 2003, ISBN 1-84425-044-X.
 Christopher Hilton, Michael Schumacher:The Whole Story, Haynes, 2006, ISBN 1-84425-008-3.
 Sabine Kehm, Michael Schumacher. Driving Force, Random House, 2003, ISBN 0-09-189435-2.In tedesco Elmar Brümmer, Bodo Kräling; Ferdi Kräling, Mensch Schumi. Michael Schumacher, Bielefeld, Delius Klasing, 2006, ISBN 3-7688-1899-3.
 Pino Casamassima, Die Geschichte der Scuderia Ferrari, Heel, 1999, ISBN 3-89365-745-2.
 Sabine Kehm, Michel Comte, Michael Schumacher. Die offizielle und autorisierte Inside Story zum Karriere-Ende, München, Süddeutsche Zeitung, 2006, ISBN 3-86615-403-8.
 Willy Knupp, Red Magic. Michael Schumacher und Ferrari, Hart am Limit, 2002, ISBN 3-613-30377-9.
 Willy Knupp, Danke, Schumi! Die Michael Schumacher-Story, Düsseldorf, Zeitgeist Media, 2006, ISBN 3-926224-59-2.
 Ferdi Kräling, Helmut Zwickl, Michael Schumacher – SCHUMI. Simply the Best, Heel, 2001, ISBN 3-89880-015-6.
 Achim Schlang, Michael Schumacher. Alle Siege des Rekordchampions, Stoccarda, Motorbuch, 2006, ISBN 3-613-02762-3.
 Rainer W. Schlegelmilch, Michael Schumacher – Eine Weltkarriere, Heel, Königswinter, 2006, ISBN 3-89880-701-0.
 Karin Sturm, Michael Schumacher. Der erste deutsche Formel-1-Weltmeister, Ullstein, 1994.
 Karin Sturm, Michael Schumacher. Mensch und Mythos. Mit einem Vorwort von Christian Danner, Herbig, 2001, ISBN 3-7766-2326-8.
 Karin Sturm, Michael Schumacher – Eine Ära geht zu Ende. Die Geschichte einer Weltkarriere, München, Herbig, 2006, ISBN 3-7766-2502-3.
 Mary Thürmer, Markus Götting, Michael Schumacher. Die Erfolgsstory des 1. Deutschen Formel-1-Weltmeisters, Heyne, 1994, ISBN 3-453-08951-0.
 Helmut Uhl, König Schumi. Sein Leben – Seine Siege – Seine Tränen, Augsburg, Weltbild, 2006, ISBN 3-89897-598-3.
Leo Turrini, F1'92 L'anno di Mansell, Vallardi & Associati, 1992, ISBN 88-85202-30-6.
 Tom Roberts, F1 93. Il Campionato mondiale di Formula 1 nelle foto a colori più spettacolari, Vallardi & Associati, 1993, ISBN 88-85202-27-6.
 Colin McMaster, F1 95. World Championship photographic review, Vallardi & Associati, 1995, ISBN 9783928562904.
 Colin McMaster, Roberto Boccafogli, F1 96. Dietro le quinte, Vallardi & Associati, 1996, ISBN 88-86869-02-9.
 Roberto Boccafogli, F1 1998 La prima volta di Hakkinen, SEP Editrice, 1998, ISBN 88-87110-03-4.
 Paolo D'Alessio, F1 2002. La cronaca e le foto più belle del campionato, SEP Editrice, 2002, ISBN 88-87110-26-3.
 Paolo D'Alessio, F1 2003. La cronaca e le foto più belle del campionato, SEP Editrice, 2003, ISBN 88-87110-41-7.
 Enrico Mapelli, I dati della Formula 1, Giorgio Nada Editore, 2000, ISBN 88-7911-217-1.
 Wikimedia Commons contiene immagini o altri file su Michael Schumacher Wikinotizie contiene l'articolo Schumacher è in coma,"situazione critica", 30 dicembre 2013
(EN) Michael Schumacher, su Enciclopedia Britannica, Encyclopædia Britannica, Inc. 
(DE, EN) Michael Schumacher Kart & Event Center, su ms-Kartcenter.de. URL consultato il 30-7-2013.
(EN) Scheda su Notable Names Database, su nndb.com. URL consultato il 30-7-2013.
