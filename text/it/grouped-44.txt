
Il castello di Verrès è uno dei più famosi manieri medievali valdostani. Costruito come fortezza militare da Ibleto di Challant nel XIV secolo, fu uno dei primi esempi di castello monoblocco, costituito cioè da un unico edificio a differenza dei manieri più antichi formati da una serie di corpi di fabbrica racchiusi da una cinta muraria.
Si erge su un promontorio roccioso che domina l'abitato di Verrès e la strada della Val d'Ayas, dalla parte opposta della Dora Baltea rispetto al castello di Issogne, ed esternamente appare come un austero cubo di trenta metri di lato, praticamente privo di elementi decorativi.
I primi documenti che attestano l'esistenza a Verrès di un castello, di proprietà della famiglia De Verretio, risalgono al 1287. Allora il controllo della zona era conteso tra il vescovo di Aosta e alcune famiglie nobili, feudatarie dei conti di Savoia: i De Turrilia, i De Arnado ed i De Verretio. Questi ultimi in particolare ebbero, nel corso degli anni, aspri dissidi con il prelato, che culminarono con l'assalto alla casaforte vescovile di Issogne nel 1333.
Verso la metà del XIV secolo i De Verretio si estinsero senza lasciare possibili eredi: in tal modo le loro terre tornarono nelle mani dei conti di Savoia, i quali le concedettero nel 1372 a Ibleto di Challant, essendosi costui distinto nel ricoprire diverse cariche al loro servizio.
Ibleto ricostruì integralmente il castello, realizzando una fortezza militare praticamente inespugnabile e diversa dalla maggior parte dei castelli valdostani coevi, che consistevano in un insieme di edifici racchiusi da una cinta muraria.
Un'iscrizione in latino sull'architrave della prima porta, che si incontra salendo dal piano terra, ricorda come i lavori di Ibleto terminarono nel 1390:
Alla morte di Ibleto nel 1409 il castello e gli altri suoi beni passarono al figlio Francesco, che il 15 agosto 1424 ricevette dai Savoia il titolo di primo conte di Challant. Verrès rimase uno dei suoi feudi più importanti, ma egli non modificò in maniera sostanziale l'aspetto del castello.
Francesco morì nel 1442 senza eredi maschi e lasciò i suoi beni alle figlie Margherita e Caterina. Il castello di Verrès si trovò così al centro di una disputa ereditaria tra Caterina, che, brandendo il testamento del padre, lo rivendicava per sé, e alcuni cugini maschi tra cui Giacomo di Challant Aymavilles, che contestavano l'eredità sulla base della legge salica, che non permetteva la successione femminile.
La fortezza di Verrès divenne così una delle roccaforti di Caterina e di suo marito Pietro Sarriod d'Introd durante la sua lotta con Giacomo. Secondo la tradizione, il giorno della SS. Trinità del 1449 Caterina e Pietro uscirono dal castello e scesero sulla piazza del paese, dove danzarono con i giovani del borgo. Questo episodio accrebbe notevolmente il sostegno degli abitanti verso Caterina ed è ogni anno ricordato nel carnevale storico di Verrès.
Nel 1456, morto il marito in un'imboscata, Caterina dovette arrendersi e i suoi beni, tra cui il feudo e il castello di Verrès, passarono al cugino Giacomo di Challant Aymavilles, che divenne così secondo conte di Challant.
Il castello seguì quindi le vicende dei discendenti di Giacomo, passando prima a suo figlio Luigi, poi a suo nipote Filiberto e quindi al figlio di quest'ultimo Renato di Challant, che adibirono però a residenza il vicino e più comodo castello di Issogne.
Dai tempi della sua costruzione da parte di Ibleto, circa centocinquanta anni prima, il castello non aveva subito particolari lavori di modifica o manutenzione. Nel 1536 Renato, con l'aiuto del capitano spagnolo Pietro de Valle, famoso architetto militare, ingrandì la fortezza adattandola alle armi da fuoco dell'epoca. Fece così costruire alla base dell'edificio cubico una cinta muraria munita di contrafforti e di torrette poligonali, adatte all'uso dei cannoni, che munì di pezzi di artiglieria provenienti dal suo feudo di Valangin in Svizzera. A Renato si devono anche l'attuale antiporta accessibile tramite un ponte levatoio, nuove finestre cinquecentesche a crociera e nuove porte ad arco moresco.
I lavori sono ricordati da una lapide in pietra situata sopra l'ingresso dell'antiporta, affiancata dagli stemmi di Renato di Challant (alla sinistra del testo) e della sua seconda moglie Mencia di Braganza (alla destra del testo):
Alla morte di Renato di Challant, senza eredi maschi, nel 1565, i suoi beni passarono al genero Giovanni Federico Madruzzo, marito della figlia Isabella, ma nacque una lunga contesa legale con altri parenti maschi della famiglia Challant, nuovamente a causa della legge salica, che non prevedeva Isabella potesse ereditare i beni del padre.
I Savoia ripresero quindi il controllo diretto sul castello di Verrès, adibendolo a vedetta e presidio militare, ma nel 1661 il duca di Savoia Carlo Emanuele II fece smantellare gli armamenti del castello per trasferirli, insieme a quelli del castello di Montjovet, al forte di Bard, in una posizione più strategica per il controllo della Valle, ed il maniero fu abbandonato.
Nel 1696 terminarono infine le dispute legali tra gli eredi di Isabella di Challant e Giovanni Federico Madruzzo e la famiglia Challant, e il castello tornò di proprietà di questi ultimi. Il castello rimase di proprietà della famiglia Challant fino all'estinzione della casata nel XIX secolo, ma non fu più abitato ed andò in rovina. La robusta muratura esterna resistette bene ma il tetto in legno venne abbattuto per non pagare il canone erariale, lasciando i piani superiori esposti alle intemperie.
Dopo una serie di passaggi di proprietà fu infine acquistato per conto dello Stato italiano nel 1894 da Alfredo d'Andrade, allora sovrintendente ai monumenti del Piemonte e della Liguria, che ne curò un primo restauro. 
Nel secondo dopoguerra il castello, dichiarato monumento nazionale, passò alla Regione Valle d'Aosta, che negli anni ottanta ricostruì la copertura in lastre di pietra. Un ulteriore restauro ha avuto luogo nel 1994.
Nel 2004 il castello è stato chiuso per permettere lavori di adeguamento e potenziamento degli impianti. In seguito alla riapertura nel 2007 è visitabile tramite visite guidate.
Il castello, costruito per essere una fortezza militare, sorge su un promontorio roccioso a picco sul torrente Evançon che domina l'abitato di Verrès. Oltre ad essere di difficile accesso e facilmente difendibile, la sua posizione gli consentiva di controllare il paese sottostante, la valle centrale e la strada che sale lungo la Val d'Ayas, all'epoca importante via di comunicazione.
Nel XVIII secolo lo storico valdostano Jean-Baptiste de Tillier nella sua Historique de la Vallée d'Aoste descrisse il castello di Verrès come «Et l'on peut dire sans exagération que c'est un des plus solides et plus fameux batiments qu'un vassal ait pu faire construire dans le domaine d'un prince souverain où celluy-cy tient le rang d'un des plus renommés», definendolo uno dei più solidi e più famosi edifici che un vassallo abbia potuto costruite nel dominio di un principe sovrano.
Esternamente si presenta come un austero monoblocco cubico di 30 metri di lato, circondato alla base da una cinta muraria che racchiude tutta la sommità del picco di roccia. Le pareti, dello spessore di più di 2,5 metri, sono sormontate da una fila continua di beccatelli, che nascondono una caditoia, e su di esse si aprono bifore medievali e finestre a crociera rinascimentali.
Ogni elemento del castello sembra essere stato studiato per rendere la fortezza meglio difendibile. Vi si accede a piedi tramite una mulattiera che sale lungo la montagna fino a raggiungere l'ingresso della cinta muraria, una volta accessibile tramite un ponte levatoio. Questo ingresso, così come la cinta muraria esterna, fu realizzato da Renato di Challant nel XVI secolo, come indicato nell'iscrizione posta sopra il portone di ingresso.
Chi percorre il sentiero per salire al castello offre sempre alla fortezza il fianco destro. Questo era un ulteriore accorgimento per la difesa, dal momento che i soldati del tempo erano soliti portare lo scudo con la mano sinistra e quindi il destro era il fianco più esposto.
Oltrepassato il portone ci si ritrova in un'antiporta, in salita e in curva per rendere difficoltoso l'eventuale uso di un ariete. Su questo spazio si apre il portone che conduce al parco interno e ai bastioni, un tempo occupato dalle scuderie, non accessibile ai visitatori.
Superata l'antiporta si raggiunge il corpo di guardia, sotto il quale si trovavano le prigioni, adibito a biglietteria per le visite al maniero. Di fronte vi è l'ingresso vero e proprio del castello, chiuso da un portale in legno ricostruzione di quello originale, rinforzato da chiodi di ferro e racchiuso da un doppio arco a tutto sesto e a sesto acuto.
Entrati nel castello ci si ritrova in un androne quadrato ricoperto da una volta a sesto acuto, ulteriore elemento di difesa del castello. Su di esso si aprono infatti diverse feritoie ed una botola sul soffitto, dalle quali sarebbe stato possibile bersagliare eventuali invasori intrappolati all'interno.
Per entrare veramente nel corpo centrale del maniero bisogna ancora oltrepassare un doppio portale sormontato da un arco a tutto sesto dal lato verso l'androne e da un arco a sesto acuto dal lato che dà sul cortile interno, un tempo protetto da una saracinesca che scorreva tra i due portali.
Il cortile interno del castello è semplicemente uno spazio quadrato dal quale si accede ai due grandi saloni, posti ai lati orientale e occidentale del maniero. L'apertura del tetto in corrispondenza del cortile permetteva una migliore illuminazione dei locali e la raccolta dell'acqua piovana nella grande cisterna posta sotto di esso. Lo stesso pavimento del cortile è stato realizzato in pendenza in modo da convogliare tutta l'acqua verso il suo centro, dove si trova l'apertura della cisterna, in modo da poter disporre di una riserva d'acqua, preziosa in caso di assedio.
La divisione interna del castello è semplice ed essenziale come il suo aspetto esteriore. Il piano terreno, oltre che dall'androne di ingresso, è composto da tre locali che circondano il cortile interno.
L'intero lato orientale del castello è occupato da una grande stanza rettangolare coperta da una volta a botte a tutto sesto. Questo era l'unico salone non riscaldato del castello e doveva probabilmente servire come magazzino ed armeria. È utilizzato come sala da ballo durante le celebrazioni del carnevale storico.
Sul lato opposto si trova il grande salone occidentale, accessibile tramite un portale e coperto da una volta, entrambi a sesto acuto. Questo salone, probabilmente adibito ad alloggi e sala da pranzo per i soldati e per il personale di servizio, era riscaldato da due monumentali camini e collegato tramite un passavivande alla cucina posta sul lato sud del piano terreno e, tramite una scala, con la cucina a nord ovest del piano superiore.
Da questo salone si apre inoltre una feritoia che punta sull'androne di ingresso. In alcuni punti emerge qui la roccia: il castello è infatti fondato sulla nuda roccia e sarebbe stato impossibile rimuovere gli affioramenti senza comprometterne la stabilità.
Il primo piano era riservato ai signori del maniero. Vi si accede salendo lungo il monumentale scalone ad archi rampanti della larghezza di circa due metri che, partendo dal cortile interno, si arrampica lungo le pareti interne dell'edificio.
L'architrave della prima porta che si incontra salendo lo scalone riporta l'incisione che ricorda Ibleto di Challant come costruttore del castello nel 1390. La porta immette in una stanza adibita a corpo di guardia, che si trova al di sopra dell'androne di ingresso. Sul pavimento della stanza si trova la botola dalla quale era possibile bersagliare i nemici sottostanti. La stanza è illuminata sul lato a nord da una finestra dalla quale è possibile vedere il castello di Villa a Challand-Saint-Victor.
Da questa stanza si accede alla seconda cucina della guarnigione, un tempo collegata al salone al piano terreno da una scala. Il locale è provvisto, come il sottostante ed il soprastante, di una porticina che si apre sul vuoto nella parete settentrionale del castello, forse una sorta di uscita di sicurezza. La stanza comprende anche una dispensa a muro, con un foro atto a conservare meglio i cibi, grazie al freddo esterno, ed un camino sulla parete che confina con la sala da pranzo nobiliare, con la doppia funzione di cuocere i cibi e scaldare la stanza adiacente.
Dalla cucina si accede a quella che era la sala da pranzo padronale, accessibile anche dallo scalone, che occupa il resto del lato occidentale del piano. La sala era riscaldata da due grandi bracieri posti ai suoi angoli ed era collegata tramite un passavivande alla cucina sul lato sud del castello. La stanza è illuminata da bifore gotiche che danno sull'esterno e da una quadrifora trecentesca che si apre sul cortile interno.
La cucina padronale, posta sul lato meridionale del piano, è dotata di tre grandi camini, di cui quello sul lato verso lo scalone di dimensioni eccezionali ed originariamente destinato alla cottura di animali interi. La stanza è coperta da una volta a vele multiple risalente ai tempi di Renato di Challant e che ne riporta al centro lo stemma insieme alle lettere R e M, iniziali di Renato e della moglie Mencia, unica copertura originale del castello, a differenza delle altre, rifatte durante i restauri del XX secolo. Il lato orientale della cucina è occupato da alcuni armadi a muro e da una grande dispensa ricavata nell'intercapedine del muro.
Il lato orientale del castello è occupato da quelle che erano le camere da letto dei signori, riscaldate da grandi camini in pietra e coperte da soffitti di legno a cassettoni, e dotate di complessivamente cinque latrine a muro che scaricavano verso l'esterno sulle rocce sottostanti.
Il secondo piano del maniero, non visitabile durante le visite guidate, rispecchia la divisione del primo piano ed era probabilmente usato dai funzionari e dagli ospiti del castello. Al di sopra della sala da pranzo padronale si trova un salone, probabilmente un tempo adibito a sala del consiglio. Il soffitto in legno e il camino in pietra di questa sala, così come quelli degli altri locali del piano, sono stati ricostruiti e restaurati negli ultimi decenni. Essi si erano infatti deteriorati a causa delle intemperie a cui erano stati esposti in seguito alla demolizione del tetto del maniero. Le stanze del lato orientale disponevano di due latrine a muro analoghe a quelle del primo piano. La stanza al di sopra della cucina nell'angolo nord ovest presenta come la sottostante una porticina a strapiombo sull'esterno, forse usata come uscita di servizio o forse per le segnalazioni.
Una scala in legno, completamente ricostruita, collega questo piano al sottotetto. La suddivisione delle stanze è uguale a quella dei piani sottostanti ed era probabilmente utilizzato dagli armigeri e dal personale di servizio del castello, oltre che come deposito pietre. Dal sottotetto è possibile accedere, verso l'esterno, al cammino di ronda che corre lungo i quattro lati dell'edificio per una lunghezza di circa 120 metri e che disponeva di 148 caditoie, e verso l'interno ad un ballatoio in legno che si affaccia sul cortile interno e la cui copertura aveva la funzione di compluvio per l'acqua piovana. Il tetto in pietra è stato completamente ricostruito negli anni ottanta.
Il castello di Verrès è uno dei monumenti più visitati della Valle d'Aosta e nel triennio 2007-2009 ha contato circa 20 000 ingressi ogni anno.
Nel 1884 il maniero venne utilizzato da Alfredo d'Andrade come uno dei modelli per la Rocca del Borgo Medievale di Torino, realizzata in occasione dell'Esposizione Generale Italiana Artistica e Industriale di quell'anno.
A partire dal 1949, ogni anno, a Verrès, in occasione del carnevale, viene rievocato l'episodio durante il quale, il 31 maggio del 1449, Caterina di Challant e suo marito Pietro d'Introd scesero sulla piazza del paese e iniziarono a ballare con gli abitanti del borgo. Durante i quattro giorni del carnevale il castello ospita cene e balli in maschera e la rappresentazione dell'opera "Una partita a scacchi" di Giuseppe Giacosa.
(FR) François-Gabriel Frutaz, Le château de Verrès et l'inventaire de son mobilier en 1565, Torino, Stamperia Reale della Ditta G. B. Paravia e C., 1900.
 Giuseppe Giacosa, I Castelli Valdostani, Casa editrice L.F. Cogliati Milano, 1905.
 Giuseppe Giacosa, Castelli Valdostani e Canavesani, Edizione Piemonte in Bancarella, Torino Fiorni, Corso Siccardi 4, 1972.
 Enrico D. Bona, Paola Costa Calcagno, Castelli della Valle d'Aosta, Istituto geografico De Agostini-Serie Görlich, 1979.
 AA.VV., Verrès et son château : sei secoli di storia, 1390-1990 : atti della tavola rotonda, Verrès 15 giugno 1991, Issogne, imprimerie paroissiale, 1993.
 Tersilla Gatto Chanu, Augusta Vittoria Cerutti, Guida insolita ai misteri, ai segreti, alle leggende e alle curiosità della Valle d'Aosta, Newton & Compton Editori, 2001, ISBN 88-8289-564-5.
 Andrea Zanotto, Castelli Valdostani, Musumeci Editore, 2002, ISBN 88-7032-049-9.
 Francesco Corni, Segni di pietra. Torri, castelli, manieri e residenze della Valle d'Aosta, Associazione Forte di Bard, 2008, ISBN 88-87677-33-6.
 Mauro Minola, Beppe Ronco, Valle d'Aosta. Castelli e fortificazioni, Varese, Macchione ed., 2002,  p. 22, ISBN 88-8340-116-6.
 Carlo Nigra, Torri e castelli e case forti del Piemonte dal 1000 al secolo XVI. La Valle d'Aosta, Quart (AO), Musumeci, 1974,  pp. 62-68.
 Il castello di Verrès sul sito della Regione Autonoma Valle d'Aosta, su regione.vda.it.

Il castello reale di Racconigi (in piemontese ël castel ëd Racunìs) è situato a Racconigi, in provincia di Cuneo ma poco distante da Torino.
Nel corso della sua quasi millenaria storia ha visto numerosi rimaneggiamenti e divenne di proprietà dei Savoia a partire dalla seconda metà del XIV secolo. In seguito fu residenza ufficiale del ramo dei Savoia-Carignano e successivamente fu eletto sede delle «Reali Villeggiature» della famiglia reale dei re di Sardegna (e poi d'Italia) nei mesi estivi e autunnali.Divenuto un polo culturale e museale altamente frequentato, il castello fa parte del circuito delle Residenze Sabaude del Piemonte, del sistema Castelli Aperti del Basso Piemonte e dal 1997 è parte del sito seriale residenze sabaude compreso nella lista dei Patrimoni dell'Umanità dell'UNESCO.Nel 2016 ha fatto registrare 127 368  visitatori.
Le prime notizie di una fortificazione presente a Racconigi risalgono all'XI secolo, epoca in cui il territorio era parte della Marca di Torino e dove Bernardino di Susa edificò o riadattò un'antica casaforte, sui resti di un precedente monastero.Nel 1091, alla morte della marchesa Adelaide di Susa, i territori furono occupati dal nipote Bonifacio del Vasto e il feudo di Racconigi entrò quindi a far parte dei possedimenti dei marchesi di Saluzzo.
Successivamente, il nipote Manfredo II di Saluzzo ampliò la struttura esistente facendo innalzare un primo castello a pianta quadrata con cortile interno, destinandolo a difesa strategica per i territori del marchesato.
Nel 1372 il marchese Federico II di Saluzzo cedette in pegno il castello ai conti Falletti ma dopo alcuni anni ritornò di proprietà dei Marchesi di Saluzzo. Infine, nella seconda metà del XIV secolo, un figlio illegittimo di Ludovico, ultimo principe di Savoia-Acaia, ottenne il feudo e il castello di Racconigi, dando inizio alla linea dinastica dei Savoia-Racconigi estintasi nel 1605.Nel 1620 il duca Carlo Emanuele I di Savoia ne fece dono a suo figlio Tommaso Francesco di Savoia, capostipite della dinastia Savoia-Carignano. A quel tempo la struttura appariva come un classico castello medievale: una massiccia fortezza in mattoni nudi a pianta quadrata, con quattro grandi torri angolari, il fossato, il ponte levatoio e un alto mastio laterale. 
L'impianto della struttura, rimasto pressoché invariato fino alla metà del XVII secolo, venne sottoposto ad un primo rimaneggiamento su volere del figlio di Tommaso, Emanuele Filiberto, che commissionò nel 1676 a Guarino Guarini la prima, completa trasformazione della fortezza in «delizia». Egli innalzò, sfruttando l'ampio spazio interno della corte, un grande corpo centrale con copertura «a pagoda»; inoltre, sulla base delle due torri angolari della facciata settentrionale, sviluppò i due padiglioni di quattro piani, sormontati da un tetto a cupola quadrangolare con lanterne in marmo bianco. Tuttavia, il grandioso progetto del Guarini non coinvolse soltanto l'edificio, ma vide anche l'affiancamento del noto architetto francese André Le Nôtre, che si occupò della risistemazione del vasto parco. A lavori ultimati, il 7 novembre 1684 Emanuele Filiberto sposò a Racconigi Maria Caterina D'Este.
A partire dal 1757 Ludovico Luigi Vittorio di Carignano commissionò all'architetto Giovanni Battista Borra un notevole rimaneggiamento secondo il gusto neoclassico tipico dell'epoca, a cui si deve il rifacimento della facciata meridionale con l'aggiunta del pròtiro tetrastilo con colonne corinzie sormontate dal frontone triangolare dentellato di ispirazione palladiana e l'antistante scalone monumentale. Gli interventi interni, invece, interessarono il Salone d'Ercole, l'attigua Sala di Diana e l'allestimento delle stanze dell'Appartamento Cinese, decorate con preziose carte da parati in carta di riso.
L'attuale aspetto dell'edificio è in gran parte frutto del rimaneggiamento voluto nel 1832 dall'ultimo principe di Carignano, nonché neo re di Sardegna, Carlo Alberto. Egli ritenne necessario ampliare e abbellire ulteriormente la residenza, che da quel momento in poi cessò di appartenere alla famiglia Savoia-Carignano per passare alla corona di Sardegna, assumendo così lo status di «residenza reale», nonché eletta sede delle «Reali Villeggiature».Il sovrano affidò i lavori all'ingegner Ernesto Melano, che innalzò ulteriormente l'antica struttura quadrangolare attorno al corpo centrale e sviluppò le due grandi maniche laterali del prospetto meridionale, riproponendo il tema della cupola «a pagoda» come copertura delle due torrette angolari. Inoltre, la sistemazione comprese il rifacimento del piazzale e l'edificazione dei fabbricati a "C" che raccordano le nuove ali del prospetto sud ai retrostanti padiglioni della facciata settentrionale. Contestualmente a quest'intervento, vennero anche demoliti un mulino e alcune abitazioni antistanti che nascondevano alla vista il castello, dando luogo all'ampia piazza davanti all'ingresso principale, in asse con il lungo viale alberato antistante.
Gli interni furono invece riallestiti alle esigenze dell'epoca affidando l'opera a Pelagio Palagi, che riarredò i nuovi ambienti mantenendo la coerenza con il gusto neoclassico. Con lui operò anche l'ebanista astigiano Gabriele Capello, detto «il Moncalvo» di cui si ricordano, tra le numerose opere conservate nel castello, i preziosi intarsi che ornano gli arredi e le ante delle porte del Gabinetto Etrusco, studio personale di re Carlo Alberto.
A partire dal 1834, la Galleria di ponente fu oggetto del lavoro del pittore Marco Antonio Trefogli, che la ornò con raffinate grottesche, raffiguranti frutta e volatili. Insieme a Luigi Cinnati, Trefogli inoltre realizzò ornati e arabeschi per la Sala di ricevimento e la Sala da pranzo. Per il bagno di Carlo Alberto, dipinse nelle fasce ornamentali dei motivi floreali, oltre a grottesche, anfore, conchiglie, cigni e grifoni, mentre nel fregio sopra il cornicione sono state inserite delle figure di draghi alternate a girali.La sistemazione del parco, invece, fu affidata al paesaggista tedesco Xavier Kurten, che trasformò la precedente opera di Le Nôtre a favore di un'impostazione romantica. 
È di questi anni anche il progetto e la costruzione della Margarìa, la cascina in stile neogotico collocata al fondo del parco, nuovamente frutto della collaborazione di Ernesto Melano e Pelagio Palagi. Proprio nei viali di questo parco il 19 agosto del 1840 avvenne il primo incontro, organizzato dalle rispettive famiglie, tra il principe Vittorio Emanuele, futuro primo re d'Italia e la sua prima moglie, nonché cugina Maria Adelaide d'Asburgo-Lorena. I due convolarono a nozze due anni dopo (1842) presso la Palazzina di caccia di Stupinigi e dal matrimonio nacque, tra gli altri figli, il principe ereditario Umberto I.
Negli anni successivi, i successori di Carlo Alberto frequentarono meno assiduamente la dimora, tuttavia, con l'avvento al trono di Vittorio Emanuele III nel luglio del 1900, la residenza tornò ad essere sede delle «Reali Villeggiature» nei mesi estivi e autunnali. Nel 1901 il castello venne dotato di impianti idrici e di energia elettrica, con un nuovo sistema d'illuminazione lungo tutta la cinta muraria del parco, e nel 1902 fu installato un ascensore Stigler. Sempre a Vittorio Emanuele III si deve la decorazione delle pareti interne dello Scalone d'Onore, in una delle quali è riportata una delle più complete raffigurazioni genealogiche della famiglia reale, opera di Adolfo Dalbesio, autore anche delle altre quattro grandi tele raffiguranti stemmi di Casa Savoia..
In base alle nuove esigenze della famiglia reale, vennero ammodernati molti locali del castello tra cui l'appartamento dei sovrani al secondo piano. Qui, nel 1904, nacque l'ultimo re d'Italia Umberto II e una serie di importanti eventi si susseguirono: nel 1909 la residenza fu sede della visita dello zar Nicola II, mentre nel 1925 si svolsero le nozze della principessa Mafalda.
Nel 1930 il principe Umberto ricevette in dono la residenza, in occasione delle sue nozze con la principessa Maria José del Belgio, celebratesi a Roma. A lui si deve il minuzioso reperimento presso le altre residenze sabaude di numerosi dipinti di famiglia, oggi conservati nelle varie gallerie e nei numerosi corridoi e una raccolta di documentazione sulla Sindone di Torino. Vennero inoltre ristrutturati alcuni blocchi di appartamenti del secondo piano, tra cui le sale da bagno dei principi di Piemonte e il salotto della musica, con soffitti e pareti decorati in stile futurista da Fiore Martelli, allievo dell'illustre Giò Ponti.In seguito ai risultati del referendum istituzionale del 2 giugno 1946, il castello venne chiuso e avocato allo Stato italiano. Le principesse Jolanda, Giovanna e Maria e gli eredi della già scomparsa Mafalda intentarono una causa sull'illegittimità della donazione del 1930 a Umberto II. Difatti la Corte di cassazione nel 1972 decretò che solo un quinto del palazzo fosse confiscabile, cioè quello di proprietà di Umberto II, ma che allo Stato italiano doveva essere garantito il diritto di prelazione, in caso di vendita a privato.
Nel 1980, dopo trentaquattro anni di esilio, Umberto II decise di vendere l'intera proprietà allo Stato, ponendo un'unica clausola: che la residenza e tutte le proprietà ad essa annesse, fossero correlati al tema della «conoscenza» e quindi, che ciò determinasse un utilizzo destinato ad attività culturali di tipo divulgativo.
Riaperta nel 1994, la residenza è in gran parte visitabile ed è oggetto di costanti restauri di natura conservativa volti a preservare la struttura e a riportare agli antichi splendori i piani nobili dell'edificio. Il castello rappresenta una delle residenze sabaude meglio conservate, vantando un'apprezzabile dotazione di arredi, dipinti e suppellettili ed è costantemente sede di eventi ed attività culturali.
Il castello custodisce ambienti realizzati nel Settecento, altri neoclassici, fino a comprendere sale di gusto déco risalenti alla prima metà del Novecento. Accuratamente restaurati, essi mantengono le decorazioni e gli allestimenti originali conservati nel corso dei secoli.
Tra di essi i più rilevanti sono, in ordine cronologico: il salone d'Ercole, la sala di Diana, l'appartamento cinese, la sala da pranzo, la sala da ricevimento, il celebre gabinetto etrusco, la biblioteca di Carlo Alberto, il gabinetto di Apollo, e la cappella reale, dedicata alla Madonna della Neve. Al secondo piano nobile invece trovano luogo gli appartamenti rimodernati nei primi tre decenni del Novecento comprendenti: la camera da letto della regina Elena, il bagno di Umberto II e il salotto della Musica di Maria José.
Dedicato al mito di Ercole, questo ambiente è frutto dell'intervento del 1757 ad opera dell'architetto Giovanni Battista Borra. Il salone, in stile neoclassico, corrisponde all'antico cortile interno della struttura medievale precedente e fungeva come atrio per accogliere gli ospiti ma, data la capienza e l'ottima acustica, veniva utilizzato anche come sala da ballo, posizionando l'orchestra sulla «Loggia dei Musici», che sormonta le tre coppie di colonne ioniche e l'accesso all'attigua Sala di Diana. Nella porzione inferiore, le pareti ospitano sei nicchie con frontone, che contengono altrettante sculture di Giuseppe Bolina rappresentanti le fatiche di Ercole; nel registro superiore sono presenti altri stucchi del Bolina e del Lombardi, che raffigurano scene di caccia con animali e armi. La volta della cupola, invece, è dipinta a trompe-l'œil e raffigura una realistica copertura a lacunari.
Insieme al salone d'Ercole e all'Appartamento Cinese, rappresenta l'insieme dei rimaneggiamenti settecenteschi dell'architetto Giovanni Battista Borra. Utilizzata come atrio di ingresso alla residenza, la sala di Diana è caratterizzata dai quattro grandi medaglioni che raffigurano il mito della dea della caccia. Le ampie finestre consentono di ammirare lo scorcio sul vasto parco sul quale si affaccia la terrazza e lo scalone della facciata settentrionale. Tra i quattro grandi lampadari di Murano che pendono dal soffitto si può inoltre ammirare un bassorilievo raffigurante Apollo sul carro del Sole. Di notevole pregio infine sono i due caminetti marmorei, opera del celebre Guarino Guarini.
Realizzate intorno alla metà del Settecento su volere di Ludovico Luigi Vittorio di Carignano, le sale dell'Appartamento Cinese facevano parte di un più ampio spazio nominato foresteria reale, comprendente almeno altri sei ambienti di gusto orientaleggiante, secondo la diffusa moda dell'epoca. Le cinque sale rimaste sono caratterizzate dalle pregiate carte da parati dipinte a mano su carta di riso, acquistate a Londra dal principe Ludovico e perfettamente conservate grazie all'applicazione su appositi telai di legno. A completare le stanze sono gli arredi, i vasi cloisonné, le antiche porcellane, i due paraventi con decorazioni cinesi del pittore Carlo Cussetti e una portantina giapponese. Queste sale, dedicate ad ospiti di riguardo, ospitarono Vittorio Emanuele II e Umberto I durante le loro brevi villeggiature, ma anche ospiti illustri come lo zar Nicola II giunto in visita a Racconigi nel 1909.
Concepito come studio privato di Carlo Alberto è, insieme alla sala del ricevimento, al gabinetto di Apollo e alla biblioteca Albertina, il nucleo di ambienti nei quali il sovrano svolgeva le mansioni amministrative e politiche durante le reali villeggiature. 
Il Gabinetto Etrusco, posto al secondo piano, è uno dei punti di maggior rilievo di questa residenza, con opere di Pelagio Palagi e dell'ebanista Gabriele Capello detto «il Moncalvo». Il fascino delle coeve scoperte archeologiche è riproposto abbondantemente in tutto il ricco apparato decorativo dello studio, che riproduce stilemi tipici della pittura vascolare etrusca e greca.
Realizzato negli anni trenta del XIX secolo, esso comprende pitture parietali scandite in ampi riquadri e un fregio continuo nel registro superiore. Il pavimento è realizzato a mosaico, mentre sulla volta a vela sono riprodotti gli affreschi della Tomba del Barone, situata nella necropoli etrusca dei Monterozzi (vicino Tarquinia), scoperta nel 1827.Le ante delle due porte d'accesso, le poltrone, il tavolo da centro e i basamenti lignei su cui poggiano i vasi etruschi riportano un complesso intarsio raffigurante i dodici dèi dell'Olimpo ad opera dell'ebanista Gabriele Capello, su disegno di Pelagio Palagi.
Nel 1851, il tavolo da centro, un basamento a colonna e un pannello della porta destra furono presentati alla Great Exhibition tenutasi al Crystal Palace di Londra; oltre al premio del settore «Arredamento», ricevettero una speciale menzione sul catalogo della mostra che li definì «oggetti degni di occupare un posto nel palazzo di ogni sovrano».
È l'ambiente del castello più sontuoso, ove la profusione di dorature evocava il prestigio e la potenza del sovrano. Qui Carlo Alberto e i suoi successori ospitarono personaggi importanti quali ambasciatori, consiglieri e dignitari. Il soffitto, fittamente decorato da motivi neoclassici in foglia d'oro, riporta il monogramma di Carlo Alberto, ripetuto anche negli arredi e sulle pareti damascate. I divani e le poltrone con leoni monopodi sono rivestiti del tipico blu Savoia; di notevole pregio sono infine il grande lampadario in cristallo di Boemia e la parure di candelabri neogotici accostati all'orologio da camino raffigurante la cattedrale di Reims.
Accessibili dal primo tratto del corridoio F, oggi meglio noto come galleria dei ritratti, questi appartamenti furono rimodernati nei primi anni del Novecento. Si tratta di un'infilata di ambienti di dimensioni modeste, cinque dei quali sono preceduti da un'anticamera con annessi servizi e una scala di collegamento con il piano ammezzato sovrastante. È stato sostenuto che avrebbero ospitato dopo il 1901 i figli di Vittorio Emanuele III, cioè il principe ereditario Umberto con le sorelle Jolanda, Mafalda, Giovanna e Maria. Su queste basi le stanze sono state riallestite nel 2007 dalla Direzione del Castello, che, pur in mancanza di fonti archivistiche, ha scelto di attribuire alle principesse Jolanda, Mafalda e Giovanna le prime tre camere e al principe Umberto l'appartamento d'angolo, più grande e spazioso. Curiosamente l'allestimento non ha previsto di ricreare la camera della principessa Maria, anche se l'ultimogenita di Vittorio Emanuele III, nata a Roma nel 1914, ebbe comunque modo di soggiornare più volte a Racconigi.
Ricerche recenti hanno permesso di formulare nuove ipotesi sull'effettiva localizzazione dell'appartamento dei piccoli principi sabaudi nei primi decenni del Novecento. Il loro appartamento era, infatti, stato allestito non al primo piano (come è erroneamente sostenuto in alcune guide pubblicate recentemente), ma al secondo piano, in prossimità delle stanze della regina Elena, più precisamente nel padiglione guariniano di levante (attuale appartamento detto di Umberto II). Si è anche potuto appurare che le stanze situate lungo la galleria dei ritratti erano in realtà destinate a vari membri della corte, tra cui la Dama e il Gentiluomo di corte della regina Elena. Ogni appartamento, comodamente disimpegnato, poteva comunicare tramite una stretta scala a pozzo con le stanze riservate al personale di servizio dei personaggi di corte, personale che negli elenchi del Ministero della Real Casa era definito "Livrea Privata".Durante gli anni Trenta questi appartamenti ospitarono, invece, certamente, i figli di Umberto II e Maria José del Belgio, mentre nell'ammezzato sovrastante fu alloggiato il personale a loro addetto. Da tale fatto deriva probabilmente la consuetudine di definire tali stanze "appartamento dei principini".
Il lungo corridoio che dà l'accesso a vari appartamenti, per lo più destinati agli ospiti o a membri della corte, prende il nome dalla raccolta iconografica pazientemente allestita dal principe ereditario Umberto II a partire dagli anni venti del Novecento. Di grande valore storico ed artistico, i numerosi ritratti qui esposti costituiscono un percorso dinastico abbastanza completo, comprendendo anche dipinti di membri di altre casate nobili italiane ed europee. Secondo alcune fonti l'ambiente sarebbe privo di decorazioni poiché questa manica avrebbe ospitato, su volere della regina Margherita, i malati affetti dalla febbre tifoidea che colpì Racconigi verso la fine dell'Ottocento.
Per sanare i locali sarebbe stato necessario applicare alcuni strati di calce prima e dopo la degenza dei pazienti, a discapito delle decorazioni preesistenti. Tuttavia è da notarsi che ancora nel 1901 e nel 1902 alcuni restauratori furono pagati per il restauro delle pitture esistenti nella galleria e che, solo nel 1903, ne sarebbe stato deciso il cambio "della decorazione parietale a dipinto, con altra in stucco e riquadrature per applicare nelle medesime, ritratti di famiglia".
Già occupato nell'Ottocento dal re Carlo Alberto e dalla regina Maria Teresa, dai duchi di Savoia (il futuro Vittorio Emanuele II e Maria Adelaide d'Asburgo), dai loro figli e dal cavaliere d'onore della regina Maria Teresa, il secondo piano nobile della residenza venne completamente ristrutturato a partire dai primi anni del Novecento. Il gusto déco di questo periodo caratterizzò fortemente gli ambienti, conferendogli una sobrietà ed un'eleganza più simile alla vita borghese, piuttosto che all'ostentato sfarzo tipico di una residenza reale.
La regina Elena scelse, per la propria camera da letto, un'impostazione moderna sottolineata dall'elegante letto matrimoniale a due piazze in stile déco da condividere con il marito, cosa inusuale fino ad allora in contesti analoghi. La stanza presenta, inoltre, un arredo laccato di bianco in stile edoardiano, realizzato dalla celebre azienda inglese Warings&Gillow, che pare ricordasse l'arredo nautico della camera da letto del panfilo reale che ospitò i futuri sovrani durante il loro viaggio di nozze all'isola di Montecristo. In questa stanza, il 15 settembre 1904, Elena del Montenegro diede alla luce l'ultimo re d'Italia, Umberto II.
Realizzato nello spazio che precedentemente ospitava l'anticamera dell'appartamento di Vittorio Emanuele II, la sala da bagno fu realizzata nel 1930 su volere del principe Umberto II incaricando Fiore Martelli, allievo presso l'ISIA di Monza, per la realizzazione delle carte da parati; del suo maestro Gio Ponti, invece, sono gli arredi e i sanitari in stile déco. Come già nella sala da bagno della regina Elena, anche qui sono presenti le maggiori innovazioni tecnologiche dell'epoca come l'impianto di acqua corrente, il riscaldamento e il pavimento in linoleum.
L'appartamento della principessa Maria José è stato realizzato in corrispondenza delle stanze ottocentesche riservate alla dama di palazzo. Tra l'insieme dei locali spicca il salotto della Musica ove ella amava intrattenere i propri ospiti e ascoltare musica. Completato nell'estate del 1931, la stanza presenta un soffitto decorato da Fiore Martelli con motivi stilizzati raffigurante strumenti musicali. Fra gli arredi è da notare una poltrona Frau, un grammofono, il lampadario Venini in vetro di Murano e un dipinto della giovane principessa di Gregorio Calvi di Bergolo, facente parte della sua collezione privata che vanta anche la presenza di quadri di Casorati e Severini, ammirabili nell'adiacente salotto.
Realizzate contestualmente all'ampliamento di levante, queste caratteristiche cucine furono un vero e proprio esempio di modernità: provviste di una vasta gamma di stoviglie, stampi, attrezzi, acquai in marmo, due grandi cucine a legna (le cosiddette «potaggiere»), col tempo furono dotate anche di altre cucine "economiche" e dell'ingegnoso girarrosto ad ingranaggi presente nel grande camino al centro della sala. Nel 1903, con l'avvento dell'energia elettrica, fu installata l'illuminazione e un nuovo sistema idraulico con un boiler per l'acqua calda. A coordinare gli uffici di bocca vi era un ispettore incaricato, che aveva il suo ufficio accanto al salone principale che ospita le cucine. Nelle sale attigue si può inoltre notare la ghiacciaia e la macelleria, caratterizzata dal rivestimento in marmo alle pareti e dal pavimento inclinato per facilitare lo scolo e le relative operazioni di lavaggio.
Ulteriori locali dedicati alla provvisoneria, agli uffici di frutteria, someglieria, credenza, vassella e lingeria sono invece ubicati al pian terreno, negli ambienti precedentemente destinati all'antica cucina seicentesca; essi, da come suggeriscono i nomi, erano gli i locali preposti alla conservazione e gestione delle provviste alimentari, della frutta, dei vini, delle bevande e del ricco corredo di tovaglie e stoviglie.
Il castello si affaccia a nord verso un imponente parco alla francese di circa 170 ettari, delimitati da un muro di cinta lungo in totale 6 km. Alla fine del Seicento il parco appariva secondo il rigore geometrico conferitogli dall'architetto francese André Le Nôtre, medesimo autore dei giardini della Reggia di Versailles.Circa un secolo dopo, su volere della principessa Giuseppina di Lorena-Armagnac, il parco vide una trasformazione ad opera di Giacomo Pregliasco, che ne riprogettò una parte offrendo nuovi percorsi immersi in una natura rigogliosa ed apparentemente selvaggia. 
Il completamento del parco in stile romantico, come appare oggi, lo si deve a Carlo Alberto, che nel 1836 affidò i lavori al paesaggista prussiano Xavier Kurten. Questi si dedicò alla risistemazione del lago, dei viali e dei corsi d'acqua e, con l'aggiunta di ponticelli, colline e nuovi filari d'alberi, ne fece un tipico parco del XIX secolo.Al Kurten successero nella direzione del parco i fratelli Roda: Marcellino dal 1843 al 1859 e Pietro Giuseppe dal 1860 al 1870. Sotto la loro conduzione il parco reale acquistò fama a livello europeo per la vasta produzione di fiori rari e piante da frutto esotiche che i due fratelli coltivavano nei giardini a fiori e a frutta e nella nuova serra riscaldata voluta da Carlo Alberto.Tra l'Ottocento e il Novecento il parco fu utilizzato prevalentemente come riserva di caccia e tenuta agricola, tanto da riservarne alcune piccole porzioni a coltivazioni di mais e cereali. Tuttavia, dal secondo conflitto mondiale in avanti si verificò una certa carenza di manutenzione e un progressivo stato di abbandono.
Dalla riapertura del castello nel 1994 in poi, anche il parco è stato oggetto di una serie di attenti interventi di recupero, volti a riportarlo all'aspetto conferitogli da Kurten nell'Ottocento. Nuovamente visitabile, il parco offre una grande varietà di specie vegetali e di animali protetti, una rete di viali e sentieri dallo sviluppo complessivo di 25 km, bacini d'acqua (tra cui il lago di 18 ettari di superficie), grandi aiuole fiorite e, come il castello, è abituale luogo di attività ed eventi culturali.
Nel 2010 il parco è stato scelto tra i primi dieci finalisti e poi decretato vincitore nel concorso I parchi più belli di Italia 2010;
sempre nel medesimo anno il parco ha ospitato la Biennale di Scultura Internazionale nell'ambito dell'iniziativa Scultura Internazionale a Racconigi, 2010. Presente ed esperienza del passato.
Il parco contiene oltre 2 000 alberi, alcuni dei quali raggiungono altezze superiori ai trenta metri. I più diffusi sono i frassini e gli aceri ma non mancano ippocastani, querce, olmi, carpini, ailanti, platani, tigli e cedri. Sono pure presenti sporadici alberi da frutta quali il melo, il ciliegio e il nocciolo.
Gli alberi più grandi presenti nel parco sono un platano orientale alto 42 metri, il cui fusto a sezione circolare possiede uno sviluppo di circa 6 metri e una zelkova alta 35 metri, di circa duecento anni. Quest'ultima specie botanica, con il suo fusto di 8,45 metri di circonferenza, è l'esemplare più grande del Piemonte.La parte più interna del parco è popolata di varie specie di uccelli: aironi cinerini, garzette, anatre, nibbi bruni, poiane e picchi. Le ormai rinomate cicogne di Racconigi, invece, nidificano soprattutto sulle cuspidi della Margarìa e sui comignoli del castello. Oltre agli uccelli è segnalata la presenza di scoiattoli e persino di tassi e volpi.
Come detto, il parco è attraversato da una rete di canali che convergono consentendo il costante ricambio idrico del lago, altrimenti destinato all'evaporazione o all'impaludamento. Tale sistema di canalizzazioni attinge l'acqua dal vicino torrente Maira per mezzo del canale della Brunetta, che poi provvede a smistarla ai vari canali secondari che solcano il parco.
In riva al lago fu anche allestita una piccola darsena, non più fruibile, per l'ormeggio di piccole barche per le gite sul lago e nei canali.
Nella seconda metà del Settecento l'architetto scenografo Giacomo Pregliasco, contestualmente alla risistemazione di parte del parco in stile romantico, realizzò piccole ma significative costruzioni come l'eremitaggio e una piccola chiesa gotica poi divenuta Fagianaia, per l'allevamento di fagiani e colombi.
Altro edificio di spicco è il Tempietto dorico, volutamente incompleto per dare un effetto di rovina sopravvissuta fino ai nostri giorni, posto su una collinetta in riva al lago. Questo luogo tipicamente romantico era caro alla nonna di Carlo Alberto, Giuseppina di Lorena-Armagnac ed ospita la cosiddetta Grotta del Mago Merlino, ovvero un piccolo tunnel artificiale rivestito di intonaco impastato a pietre luccicanti e contestuali installazioni di stalattiti, stalagmiti provenienti dalle grotte di Bossea, nelle valli del Monregalese. La grotta è dedicata alla leggendaria figura di Merlino, il quale sarebbe stato sedotto da una donna, la Dama del Lago, che gli avrebbe fatto perdere i propri poteri; la grotta aveva perciò la funzione simbolica di evocare la leggenda ai sovrani sabaudi, per preservarli da controproducenti passioni amorose.
Degna di attenzione nel parco è pure la dacia russa, una precedente costruzione riadattata. La struttura è sede della biblioteca del parco. Anche notevole la Palazzina Svizzera presso l'ingresso orientale del castello.
Di grande pregio è il complesso rurale cosiddetto della Margarìa, cascina in stile neogotico progettata dal Palagi e precursore delle moderne aziende biologiche. Ubicata all'estremità nordoccidentale del parco, essa è caratterizzata dall'integrale rivestimento in mattoni e l'ampio portico interno. Nella torre di destra del prospetto principale della Margarìa è conservato il Reposoir della Regina, contenente arredi in stile neogotico di Gabriele Capello. All'interno del complesso della Margarìa sorge anche l'elegante struttura delle Serre Reali, opera di Carlo Sada, con un sistema di riscaldamento all'avanguardia per l'epoca.
"Azienda Savoia Carignano" (Cat. 38, mazzo 21, n. 11, Inventario di mobili esistenti nel Castello di Racconigi), 1753, ISBN non esistente.
 Alberi monumentali del Piemonte, L'Artistica Savigliano, 2004, ISBN 978-88-7320-095-6.
 Marziano Bernardi, Castelli del Piemonte, Torino, Istituto Bancario San Paolo di Torino, 1961, ISBN non esistente.
 Beatrice Bolandrini, Artisti della "Val di Lugano" a Torino. Un primo repertorio dei ticinesi nell'Ottocento, a cura di Giorgio Mollisi, Lugano, Edizioni Ticino Management, 2011, ISBN non esistente.
 Giuseppe Casale, Guida del Real Castello e Parco di Racconigi, Savigliano, Tipografia Racca e Bressa, 1873, ISBN non esistente.
 Goffredo Casalis, Dizionario geografico storico-statistico-commerciale degli stati di S.M. il re di Sardegna, G. Maspero librajo e Cassone, Marzorati, Vercellotti tipografi, 1833-1856, ISBN non esistente.
 Valerio Castronovo, Storia delle regioni dall'unità a oggi, Torino, Giulio Einaudi Editore, 1977, ISBN non esistente.
 Gustavo Chiesi, La patria; geografia dell'Italia, Torino, unione tipografico-editrice, 1890, ISBN non esistente.
 Bruno Ciliento, Mirella Macera, Il Castello di Racconigi. La collezione sindonica e la Cappella Reale., Torino, Celid, 1998, ISBN 978-88-7661-326-5.
 Francesco Cognasso, I Savoia, Milano, Editrice Corbaccio, 2002, ISBN 88-7972-135-6.
 Piemonte, L'Italia, vol. 18, Milano, Touring Club Editore, 2005, ISBN non esistente.
 Luca Dal Pozzolo, Racconigi. Cura e gestione di una dimora reale, Allemandi, 2010, ISBN 978-88-422-1890-6.
 Luigi De Bartolomeis, Notizie topografiche e statistiche sugli stati sardi, Torino, tipografia Chirio e Mina, 1847, ISBN non esistente.
 Direzione Regionale per i Beni Culturali e Paesaggistici del Piemonte, Castello di Racconigi, Edizioni "Le Terre dei Savoia", 2010, ISBN non esistente.
 Mirella Macera e C. Bertana, Racconigi: il castello, il parco, il territorio, Torino, 1986, ISBN non esistente.
 Mirella Macera (a cura di), Real parco di Racconigi. Il sistema delle acque, Castello di Racconigi, 2006, ISBN non esistente, OCLC 744783832.
 Mirella Macera (a cura di), Un giardino per Josephine, paesaggi di una principessa del Settecento, Castello di Racconigi, 2006, ISBN non esistente.
 Mirella Macera (a cura di), Catalogo della mostra "Piccoli principi, memorie e sogni in real villeggiatura", Castello di Racconigi, 2008, ISBN non esistente.
 Venanzio Malfatto, Asti antiche e nobili casate., Cuneo, AGA Editrice - Il Portichetto, 1982, ISBN non esistente, OCLC 859655892.
 R. Perez Martinez, Guida al Castello di Racconigi, Cuneo, Gribaudo Editore, 1997, ISBN non esistente.
Simone Milan, Gli appartamenti reali del castello di Racconigi agli inizi del '900: nuove considerazioni sull'appartamento dei principini, in «Studi Piemontesi», XLIII (giugno 2014), pp. 91–98.
 Aldo A. Mola, Declino e crollo della monarchia in Italia, Milano, Mondadori, 2008, ISBN 978-88-04-57988-5.
 Maria Gabriella di Savoia, Romano Brancalini, Casa Savoia. Diario di una monarchia. 1861-1946: cronaca e storia nelle fotografie inedite della Fondazione Umberto II, Milano, Mondadori, 2001, ISBN 88-04-48653-8.
 Giuseppe Sugana, Notizie storico-artistiche sui primari palazzi principeschi d'Italia, Firenze, Tipografia Cenniniana, 1871, ISBN non esistente, OCLC 026372899.
 Enrico Thovez, Il parco del Castello di Racconigi, in La Stampa, 22 ottobre 1909.
Wikimedia Commons contiene immagini o altri file su Castello Reale di Racconigi
Residenze Sabaude patrimonio UNESCO Sito ufficiale "Associazione Beni Italiani Patrimonio Mondiale Unesco".
 Scheda su Castello Reale di Racconigi, su CulturaItalia, Istituto centrale per il catalogo unico.
Castiglion del Torto è un castello situato a Castiglioncello Bandini, frazione del comune di Cinigiano (GR).
Il castello fu costruito in epoca medievale, più precisamente nel corso del Duecento, quando era denominato anche Castiglioncello di Stribugliano, vista la relativa vicinanza alla località di Stribugliano, attuale frazione del comune di Arcidosso.
Originariamente era un possedimento della famiglia Aldobrandeschi, che lo cedettero a Ranieri Giamboni, prima di entrare in possesso nel 1232 dei monaci dell'abbazia di San Salvatore al Monte Amiata. Dopo ulteriori passaggi di proprietà, fu ceduto alla famiglia senese Piccolomini-Bandini: proprio quest'ultima casata ha conferito la denominazione al borgo in cui sorge il castello.
Nel corso dei secoli il complesso è stato più volte ristrutturato, comportando così varie modifiche all'originario aspetto duecentesco: tra esse, sono da ricordare la costruzione nel corso del Cinquecento del cortile interno in stile rinascimentale e alcune ricostruzioni a fine Ottocento in stile neomedievale.
Castiglion del Torto è un imponente edificio costituito da una serie di corpi di fabbrica e da due strutture turriformi, con pareti murarie esterne interamente rivestite in pietra. Nell'insieme, lo sviluppo planimetrico è a sezione quadrangolare.
Mentre il torrione a sezione rotonda con basamento a scarpa cordonato ha conservato gran parte degli originari elementi stilistici di epoca tardomedievale, la torre più imponente a sezione quadrangolare è il frutto dei rifacimenti ottocenteschi in stile neomedievale, con bifore e merlatura sommitale. Il rimanente complesso è frutto dei lavori di rifacimento eseguiti in epoca cinquecentesca, ove i vari corpi di fabbrica addossati tra di loro racchiudono un pregevole cortile interno in stile rinascimentale.
Il lato nord-orientale e quello sud-orientale si affacciano su un ampio cortile esterno, mentre il lato sud-occidentale e quello nord-occidentale sono rivolti verso il borgo circostante: in particolare, il lato nord-occidentale presenta una porta di accesso ad arco tondo che immette direttamente verso la parte del borgo in cui si apre la piazza in cui sorge la chiesa di San Nicola. Il medesimo lato è preceduto da una cortina muraria su cui si addossa parte della struttura per adattarsi all'orografia del poggio su cui sorge.
Giuseppe Guerrini (a cura di). Torri e castelli della provincia di Grosseto (Amministrazione Provinciale di Grosseto). Siena, Nuova Immagine Editrice, 1999.
 Castiglion del Torto sul sito della Soprintendenza di Siena e Grosseto: comune di Cinigiano -> cataloghi n. 00361745 e 00361746, su sbap-soprintendenza-siena-catalogo.it.
 Veduta del cortile cinquecentesco interno del castello (foto sul sito della Soprintendenza di Siena e Grosseto) (JPG), su sbap-soprintendenza-siena-catalogo.it.
Creata da Andrew W. Marlowe, la serie è interpretata da Nathan Fillion e Stana Katic, e narra le vicende di Richard Castle, un famoso scrittore di romanzi gialli che collabora alle indagini della detective di polizia Kate Beckett.
In Italia è trasmessa in prima visione satellitare dai canali di Fox Italia dal 16 ottobre 2009 (con il titolo Castle - Detective tra le righe per le prime due stagioni, poi con il titolo originale Castle), e successivamente in chiaro da Rai 2 dal 10 gennaio 2010 (con il solo titolo originale).
New York. Richard Castle, famoso e acclamato scrittore di libri gialli, viene contattato dal New York City Police Department per aiutare la detective della Squadra Omicidi Kate Beckett a risolvere un caso che sembra copiato dalla trama di un suo romanzo. Collaborando, i due riescono a risolvere l'omicidio e, galvanizzato dall'esperienza, Castle – che ha deciso di chiudere con Derrick Storm, uno dei suoi personaggi più riusciti, ed è quindi in cerca di nuove ispirazioni – ha l'idea di chiedere all'amico sindaco il permesso di affiancare la detective Beckett in pianta stabile come consulente della polizia, e di seguire i suoi casi, rendendosi spesso decisivo per la loro soluzione.
La collaborazione forzata tra i due non è delle più tranquille: Castle è una persona fuori dagli schemi, entusiasta di questa nuova esperienza lavorativa, mentre Kate è una donna più tranquilla e riservata, che intraprese anni prima la carriera di poliziotta per risolvere l'omicidio della madre, rimasto ancora insoluto. Allo stesso tempo, Castle decide di prendere a modello proprio la detective per creare la nuova protagonista dei suoi romanzi, Nikki Heat. Col tempo, Castle e Kate da semplici colleghi diventano presto amici, e pur negando reciprocamente la cosa, la loro relazione è sempre sul punto di sfociare in qualcosa di più profondo.
Richard Castle (stagioni 1-8), interpretato da Nathan Fillion, doppiato da Andrea Lavagnino.È un famoso scrittore di gialli, che, dopo aver appena ucciso il suo più famoso personaggio, concludendo così brutalmente la serie di libri che l'ha reso ricco e famoso, si trova ora in una crisi creativa. Contemporaneamente, viene chiamato in aiuto del detective Kate Beckett del NYPD per indagare su un serial killer, il quale sembra uccidere le sue vittime con lo stesso modus operandi descritto nei suoi romanzi. Dopo aver aiutato il dipartimento nella caccia all'assassino, Castle chiede e ottiene il permesso di affiancare l'agente Beckett nelle indagini della squadra omicidi, per avere nuovi spunti narrativi. Ha un'ottima preparazione in medicina forense, psicopatologia criminale e procedure di polizia utili alle sue storie. Prima di scrivere i suoi libri ha intervistato molti criminali e serial killer, e ha conoscenze negli strati sociali più disparati, da un mafioso fan dei suoi libri al sindaco, fino ad agenti della CIA.
Kate Beckett (stagioni 1-8), interpretata da Stana Katic, doppiata da Francesca Fiorentini.È una detective di prima classe nel NYPD, che ha la reputazione di interessarsi solo ai casi più strani. È diventata poliziotto in seguito all'omicidio irrisolto della madre. Anche se inizialmente è stata sua l'idea di coinvolgere Castle nelle indagini sul serial killer, successivamente le viene "imposto" (controvoglia) di lavorare costantemente con lo scrittore. La loro "convivenza forzata" agli inizi non è delle più facili, ma col tempo tra i due si sviluppa una forte amicizia, che è sempre in procinto di sfociare in qualcosa di più profondo.
Javier Esposito (stagioni 1-8), interpretato da Jon Huertas, doppiato da Roberto Certomà.È un detective della sezione omicidi dal carattere tranquillo e posato, al servizio di Beckett insieme al suo partner Kevin Ryan, prima della polizia ha servito nelle forze speciali. Per una probabile svista che non è stata corretta nel doppiaggio italiano il cognome viene pronunciato Espòsito anziché Esposìto come nell'originale e come più verosimile con l'origine cubana o portoricana.
Kevin Ryan (stagioni 1-8), interpretato da Seamus Dever, doppiato da Gabriele Lopez.È un agente della sezione omicidi, al servizio di Beckett, dal carattere allegro e un po' stravagante. Nella quarta stagione sposa la sua fidanzata Jenny O'Malley (interpretata da Juliana Dever, moglie di Seamus anche nella vita reale) da cui nella sesta stagione avrà una figlia.
Lanie Parish (stagioni 1-8), interpretata da Tamala Jones, doppiata da Laura Latini (stagioni 1-4) e da Ilaria Latini e Roberta De Roberto (stagioni 5-8).È un medico patologo del dipartimento di polizia, decisamente socievole per il lavoro che svolge. È forse l'unica vera amica di Kate. Durante la terza stagione intraprende una relazione sentimentale con il detective Javier Esposito.
Roy Montgomery (stagioni 1-3, guest 6), interpretato da Ruben Santiago-Hudson, doppiato da Roberto Draghetti.È il capitano della squadra di detective guidata da Beckett; a differenza di quest'ultima, è favorevole alla presenza di Castle nelle loro indagini. Molto stimato da Kate, viene ucciso sacrificandosi al suo posto, dopo averle confessato di essere uno dei responsabili della morte della madre.
Alexis Castle (stagioni 1-8), interpretata da Molly Quinn, doppiata da Giulia Tarquini.È la figlia adolescente di Castle, che sembra stare più a suo agio tra gli adulti che con i ragazzi della sua età. Al contrario del padre, con cui ha un ottimo rapporto, è matura e obbediente.
Martha Rodgers (stagioni 1-8), interpretata da Susan Sullivan, doppiata da Lorenza Biella.È la eccentrica madre di Castle, un'ex attrice di Broadway che vive e si atteggia ancora come una ragazzina. Vive con il figlio e la nipote Alexis.
Victoria Gates (stagioni 4-7), interpretata da Penny Johnson Jerald, doppiata da Isabella Pasanisi.È il nuovo capo di Beckett dopo la morte di Montgomery. In precedenza facente parte della sezione Affari interni, il nuovo superiore è chiamato scherzosamente, per il suo carattere duro e ferreo, "Iron Gates". Risulta essere interessata praticamente solo alla propria carriera e non vede di buon occhio la presenza di Castle e il suo rapporto con Beckett.
Hayley Shipton (stagione 8), interpretata da Toks Olagundoye, doppiata da Emanuela Baroni.Agente della Metropolitan Police Service, che lavora attualmente in una compagnia di agenti di sicurezza. Si definisce uno spirito libero e indipendente.
Jackson Hunt (stagioni 5-6), interpretato da James Brolin, doppiato da Elio Zamuto.Incontrandolo in circostanze drammatiche, Castle scopre che si tratta di suo padre nonché di un agente operativo dei servizi segreti e che, pur evitando di rivelarsi per non esporlo a ritorsioni, ne ha seguito da lontano la vita e la carriera. Era lui lo sconosciuto che a dieci anni, fingendo un incontro casuale, gli regalò il romanzo Casino Royale alla cui lettura attribuisce la spinta a diventare scrittore, e in seguito sfruttò i suoi contatti per facilitargli l'accesso agli ambienti della CIA.
Gina Cowell (stagioni 1-3), interpretata da Monet Mazur.È l'editore di Richard Castle, nonché la sua seconda ex moglie.
Jim Beckett (stagioni 1-8), interpretato da Scott Paulin, doppiato da Luigi La Monica.È il padre di Kate Beckett.
Sidney Perlmutter (stagioni 2-8), interpretato da Arye Gross, doppiato da Marco Mete.È un medico legale che assiste Beckett in alcuni casi.
Jenny O'Malley-Ryan (stagioni 2-8), interpretata da Juliana Dever.È la fidanzata del detective Ryan. I due in seguito si sposeranno e avranno due figli, Sara Grace e Nicholas Javier Ryan.
Tom Demming (stagione 2), interpretato da Michael Trucco, doppiato da Francesco Pezzulli.È un detective che si occupa di furti e rapine, che conosce inizialmente Beckett e Castle collaborando a un caso. Successivamente si fidanzerà brevemente con Kate.
Mike Royce (stagione 3), interpretato da Jason Beghe, doppiato da Pasquale Anselmo.È stato l'addestratore di Beckett quando lei frequentava l'accademia di polizia. Viene ucciso da Russell Ganz.
Hal Lockwood (stagione 3) interpretato da Max Martini, doppiato da Luca Ward.È un killer professionista al soldo di William Bracken. Verrà ucciso da Roy Montgomery, non prima di aver ferito mortalmente il poliziotto.
Vulcan Simmons (stagioni 3 e 6), interpretato da Jonathan Adams, doppiato da Paolo Marchese.È uno spacciatore di droga a Washington Heights. È una delle persone coinvolte nella morte di Johanna Beckett. Nella sesta stagione viene ucciso da uomini assoldati da Bracken.
Josh Davidson (stagioni 3-4), interpretato da Victor Webster.È un cardiochirurgo, che ha avuto in passato una relazione con Beckett.
Jerry Tyson (stagioni 3-7), interpretato da Michael Mosley, doppiato da Alessandro Quarta.È un serial killer che torna a terrorizzare la città di New York. Durante la sesta stagione si scopre che ha un complice, la dottoressa Kelly Nieman, con cui tenterà di uccidere Beckett nella settima stagione. Durante la settima stagione viene ucciso da Esposito, durante un piano architettato da Castle, Esposito e Ryan per salvare Beckett da Tyson e Nieman.
Carver Burke (stagione 4), interpretato da Michael Dorn, doppiato da Raffaele Palmieri.È lo psichiatra di Beckett, che la aiuta a superare la sua situazione e anche trattare con le sue varie emozioni nascoste.
Michael Smith (stagione 4-8), interpretato da Geoff Pierson, doppiato da Gianni Giuliano.È un facoltoso avvocato e un vecchio amico di Roy Montgomery. Alla morte di quest'ultimo riceve il dossier contenente i documenti che incastrerebbe l'assassino della madre di Kate.
William H. Bracken (stagione 5-8), interpretato da Jack Coleman, doppiato da Angelo Maggi.È un senatore, colui che ha commissionato l'omicidio della madre di Beckett. Viene arrestato e, in seguito, trova la morte in prigione.
Kelly Nieman (stagioni 6-7), interpretata da Annie Wersching.È una dottoressa, collaboratrice di Jerry Tyson. Viene uccisa da Beckett.
Come affermato dal protagonista Nathan Fillion in un'intervista, spesso le riprese della serie (che iniziano ogni anno intorno al mese di luglio) si protraggono fino a 14 ore al giorno, e capita che si lavori sul set anche il sabato. Inoltre, nonostante la serie sia ambientata a New York, le riprese avvengono a Los Angeles; lo stesso Fillion si è meravigliato di quanti luoghi della città californiana siano simili alla grande mela. A New York è stato girato, nel 2009, solamente l'episodio pilota della serie.Dopo i 10 episodi della prima stagione, la serie è stata confermata per una seconda stagione di 13 episodi, poi portata a 24 episodi. In seguito anche la terza e la quinta stagione, inizialmente composte da 22 e 23 episodi rispettivamente, hanno visto aumentare a 24 episodi la loro durata.Il 18 aprile 2016 la ABC ha comunicato l'uscita dal cast di Stana Katic e Tamala Jones in vista dell'eventuale rinnovo per una nona stagione; ciò nonostante, il 13 maggio 2016 la serie è stata ufficialmente cancellata.
Nel secondo episodio della terza stagione si scopre che il vero nome del protagonista è Richard Alexander Rodgers. Tuttavia, lo scrittore gli ha preferito lo pseudonimo Richard Edgar Castle (in onore di Edgar Allan Poe); comunemente, però, si fa chiamare più semplicemente Richard Castle.
Nel sesto episodio della prima stagione, Diffidate delle imitazioni, la prima moglie di Richard Castle (e madre di Alexis), Meredith, è interpretata dall'attrice Darby Stanchfield; la Stanchfield aveva già interpretato il ruolo della moglie di Nathan Fillion nel film Waitress - Ricette d'amore del 2007.
Nel settimo episodio della prima stagione, Topi d'appartamento, una vittima di omicidio si chiama Susan Delgado, proprio come uno dei personaggi della serie di romanzi La torre nera di Stephen King.
Nel primo episodio della seconda stagione, Senza limite, compaiono alcuni "colleghi" di Richard Castle, ovvero gli scrittori di romanzi gialli Stephen J. Cannell, James Patterson e Michael Connelly. Connelly compare anche nel ventiquattresimo e ultimo episodio della seconda stagione, Un'esperienza mortale. Una nuova "serata tra scrittori" si svolge anche nel corso del ventunesimo episodio della terza stagione, Morte in piscina, quando compaiono, nel ruoli di sé stessi, Michael Connelly e Dennis Lehane; nel corso della serata si fa menzione alla morte di Cannell, scomparso nel settembre del 2010.
Il sesto episodio della seconda stagione, Weekend con i vampiri, è tra i più ricchi di citazioni; Castle prova il travestimento per la sua festa di Halloween, che consiste nel "cowboy spaziale". La figlia Alexis gli fa notare che non esistono cowboy spaziali, che ha già usato il vestito cinque anni prima, e che dovrebbe «guardare avanti»; lui ribatte che quel vestito gli piace e ci resta male. La citazione è al ruolo di Nathan Fillion nella serie televisiva Firefly, che Fillion non ha mai nascosto di rimpiangere molto. A fine episodio, il detective Esposito partecipa alla festa travestito da soldato, esattamente come nella foto del profilo Twitter dell'attore Jon Huertas, che è veterano della guerra del Golfo. Altro riferimento alla carriera di Nathan Fillion si ha quando Castle è al cimitero con Beckett, dopo che è stato trovato un cadavere con un paletto conficcato nel petto; Castle dice «sembra che Buffy si aggiri per la grande mela». Proprio nella serie TV Buffy l'ammazzavampiri, Fillion ha interpretato il ruolo di Caleb.
Nel decimo episodio della seconda stagione, Ambientalisti si muore, riferendosi a un litigio tra due donne, Castle dice «sembra Desperate Housewives»; e infatti l'attore Nathan Fillion ha recitato, nel ruolo di Adam Mayfair, in undici episodi della quarta stagione della serie TV da lui citata. Tra l'altro, l'attrice Dana Delany, che in quella serie interpretava sua moglie Katherine Mayfair, è comparsa in due puntate di Castle nel ruolo di un agente FBI.
Nel primo episodio della seconda stagione, Senza limite, Castle si "prenota" per vedere A Christmas Carol con sua figlia Alexis; appunto in A Christmas Carol Molly Quinn, l'attrice che impersona Alexis, ha avuto il ruolo di Belinda Cratchit.
Altro citazione al passato di Nathan Fillion si trova nel quarto episodio della seconda stagione, in cui vengono usati dei guanti blu simili a quelli usati dagli uomini che cercavano River Tam in Firefly.
Nel quinto episodio della terza stagione, Anatomia di un omicidio, Castle fa riferimento a Grey's Anatomy, quando è all'ospedale con Beckett chiama un dottore "Stranamore" e un altro "Bollore"; infatti, nella serie TV Grey's Anatomy ci sono due personaggi, entrambi medici, con gli stessi soprannomi, cioè Derek Shepherd e Mark Sloan.
Un'altra citazione, sempre riferita a Nathan Fillion e a Firefly, si ha nel nono episodio della terza stagione, Incontri ravvicinati di tipo omicida, in cui Castle parla cinese (cosa che faceva in Firefly) e, su richiesta di chiarimenti su come lo abbia imparato, risponde con noncuranza «oh, una serie che amavo molto» (questo riferimento si perde nel doppiaggio italiano, poiché la frase è stata tradotta in «vedevo i film di Bruce Lee»).
Sempre nel nono episodio della terza stagione, Castle e Beckett vengono rapiti da un misterioso uomo che li minaccia, e Castle gli chiede se per torturarli farà arrivare «un dentista ex criminale nazista». Questo è un riferimento al film Il maratoneta.
Nell'episodio Conto alla rovescia della terza stagione ci sono vari riferimenti alla serie televisiva 24; in particolar modo, la combinazione di nomi e cognomi dei due terroristi formano "Jack Bauer", il nome del protagonista della serie.
Nell'episodio Il pugno del capitalismo della quarta stagione, mentre Ryan ed Esposito sono in ascensore, si sente la melodia di The Girl From Ipanema, come accade a Angelina Jolie e Brad Pitt in Mr. & Mrs. Smith e a Dan Aykroyd e John Belushi in The Blues Brothers.
Nell'episodio Demoni della quarta stagione, è stato commesso un omicidio in una casa ritenuta infestata dai fantasmi. Come prova del fatto che non ha paura, Castle costringe il detective Kate Beckett a pronunciare la famosa frase: «I Ain't Afraid A' No Ghosts», riferimento chiaro ed esplicito al film Ghostbusters - Acchiappafantasmi.
Nell'episodio Cani di un'esposizione della quarta stagione, Castle viene scambiato da un gruppo di paparazzi per Jason Bateman; anche nella vita reale l'attore Nathan Fillion è stato spesso paragonato fisicamente a Bateman.
Nell'episodio L'inglese della quarta stagione, Colin Hunt, un detective di Scotland Yard che sta aiutando Beckett e Castle, sceglie come nome di copertura per un'operazione "Jack Bauer", chiaro omaggio alla serie televisiva 24, in cui peraltro Stana Katic ha recitato con un ruolo ricorrente nella quinta stagione.
Nell'episodio L'ultima frontiera della quinta stagione, ci sono diversi riferimenti a serie e personaggi della fantascienza. In particolare, Castle fa riferimento alla «buona fantascienza» parlando di quella realizzata da Joss Whedon, autore della serie Firefly (a cui l'attore Nathan Filion è molto legato). In riferimento alla serie TV oggetto dell'episodio, Castle ricorda che è stata sospesa dopo solo 14 episodi: sorte simile toccata appunto alla serie di Whedon/Fillion; inoltre i "cattivi per eccellenza" della serie fittizia (detti "Crever") sono un chiaro riferimento a quelli di Firefly (Reavers). Oltretutto, in due scene dell'episodio appaiono in dei camei due attori dell'universo di Star Trek: prima compare Jonathan Frakes, nella parte di un fan di Castle che si fa autografare un fumetto tratto da Derrick Storm, interprete del Comandante William Riker in The Next Generation; successivamente appare Armin Shimerman, nella parte di un creatore di effetti speciali e attrezzature di scena, che ha interpretato il personaggio di Quark in Deep Space Nine. Il titolo stesso dell'episodio è infine un richiamo al quinto film per il cinema della famosa saga, intitolato appunto Star Trek V: L'ultima frontiera.
Nell'episodio Spaventata a morte della quinta stagione, appare Wes Craven nei panni di se stesso, contattato telefonicamente da Castle che finge di voler fare una "amichevole concorrenza" scrivendo una sceneggiatura di un film horror (in realtà, chiama per avere un aiuto per cercare di risolvere un caso).
Nell'episodio L'ultimo grande eroe, Castle e Beckett indagano sulla morte di un attore, ex star del cinema d'azione negli anni 1980; il titolo originale è Last Action Hero come l'omonimo film con Arnold Schwarzenegger.
L'episodio Castle Investigazioni si intitola in inglese Castle, P.I., in omaggio alla serie Magnum, P.I..
La trama dell'episodio Le vite degli altri contiene molti riferimenti, spesso espliciti, al film La finestra sul cortile. Nello stesso episodio, Beckett fa notare a Castle come insieme abbiano risolto un centinaio di omicidi; Le vite degli altri è per l'appunto il centesimo episodio della serie.
Heat Wave, lo pseudobiblion scritto dal protagonista Richard Castle nella finzione della prima stagione di Castle, è stato realmente pubblicato: i primi dieci capitoli sono stati resi disponibili sul sito web della ABC, mentre sul mercato è stato distribuito il romanzo completo, che ha raggiunto il sesto posto della classifica "New York Times Best Seller List" del The New York Times.La stessa operazione è stata fatta per il suo secondo pseudobiblion, Naked Heat, i cui primi capitoli sono stati pubblicati sul sito del network, ed è poi stato distribuito sul mercato statunitense il 28 settembre 2010.Il 20 settembre 2011 è uscito negli Stati Uniti il terzo pseudobiblion di Richard Castle, Heat Rises; il romanzo ha debuttato il 9 ottobre successivo al primo posto della "New York Times Best Seller List" e al quinto posto della classifica "Best-Selling Books" di USA Today.Il 18 settembre 2012 è stato pubblicato negli Stati Uniti il quarto pseudobiblion improntato sulla serie televisiva, Frozen Heat, che ha esordito al settimo posto della "New York Times Best Seller List".Tutti gli pseudobiblion di Richard Castle sono tradotti e pubblicati in Italia da Fazi Editore rispettivamente a marzo 2010 ("Heat Wave"), marzo 2011 ("Naked Heat"), aprile 2012 ("Heat Rises"), aprile 2013 ("Frozen Heat") e aprile 2014 ("Deadly Heat").
Nel maggio 2011 la ABC ha siglato una partnership con la Marvel Comics per la realizzazione di un romanzo grafico incentrato sulle avventure di Derrick Storm, ovvero il primo protagonista degli pseudobiblion di Richard Castle. Da questo accordo è nata Deadly Storm, una graphic novel scritta da Brian Michael Bendis (già sceneggiatore dei Nuovi Vendicatori e di Ultimate Spider-Man) e Kelly Sue DeConnick (Capitan America). Il romanzo grafico è stato presentato durante il San Diego Comic-Con International 2011, e pubblicato da Marvel Comics il 28 settembre 2011. In Italia è stato pubblicato da Panini Comics col titolo di Tempesta mortale.
Nell'aprile 2011 la ABC ha lanciato il sito web richardcastle.net. Nel sito è possibile seguire costantemente le avventure di Richard Castle, trovare la bibliografia completa dello scrittore, nonché una sezione apposita dove poter dialogare direttamente con Castle.

I Castra Albana erano un accampamento fortificato stabile della Legio II Parthica in Italia fondato dall'imperatore Settimio Severo (193-211) nel sito dell'attuale centro di Albano Laziale. Attualmente, le rovine delle strutture interne ai castra, delle terme di Caracalla e dell'anfiteatro romano di Albano Laziale rappresentano una delle maggiori concentrazioni urbane di resti archeologici di età romana nel Lazio fuori da Roma.
In età repubblicana l'area dei castra risulta essere stata occupata solo da alcune murature rinvenute in diversi punti del centro di Albano Laziale, e rase al suolo in età severiana durante la costruzione dell'accampamento. In prossimità dello stesso si trovavano comunque diverse ville suburbane del patriziato romano: fra esse, le ville di Publio Clodio Pulcro (identificata presso la località Ercolano in comune di Castel Gandolfo), e di Gneo Pompeo Magno (identificata, a torto od a ragione, con una villa sita nel parco pubblico di villa Doria), una villa anonima rinvenuta presso la stazione ferroviaria di Albano Laziale.La grande abbondanza di ville e fondi rustici nel territorio albano era dovuta alla facilità di comunicazione diretta con Roma attraverso la via Appia Antica, voluta nel 312 a.C. dal censore Appio Claudio Cieco come collegamento diretto tra l'Urbe e Capua, porta della Campania: in seguito la strada, pavimentata in "saxum quadratum" fino a Bovillae nel 293 a.C., fu prolungata fino a Benevento e poi fino a Brindisi, porta della Grecia.
L'erudito settecentesco Giovanni Antonio Ricci, autore delle "Memorie storiche dell'antichissima città di Alba Longa e dell'Albano moderno" (1787), ipotizzò l'esistenza di una cosiddetta "Alba Media", ovvero un municipium che avrebbe occupato il sito dell'attuale centro di Albano: tuttavia formulò questa ipotesi confondendo spesso i documenti riguardanti altre località omonime, come Alba Pompeia (l'attuale Alba) ed Alba Fucens. Il Ricci fu ampiamente confutato nei secoli successivi, ed oggi è appurato che fino all'età domizianea il tratto della via Appia incluso tra Bovillae ed Aricia (le attuali Frattocchie, in comune di Marino, ed Ariccia) era assolutamente sgombro di edifici: lo dimostra Publio Cornelio Tacito in un passo delle "Historiae" (IV 2) riguardante l'anno dei quattro imperatori (69) e l'ultima fase della guerra civile tra Vitellio e Tito Flavio Vespasiano, quando afferma che l'esercito di Vitellio si accampò in parte a Bovillae ed in parte ad Aricia, il che vuol dire che non c'era nulla in mezzo ai due centri abitati, peraltro già abbastanza decaduti.
Tito Flavio Domiziano, figlio secondogenito di Vespasiano, diventò imperatore nell'81, e si dedicò immediatamente al suo ambizioso progetto: realizzare un'imponente villa imperiale sui Colli Albani, in sostituzione di una villa già utilizzata periodicamente da diversi imperatori (a partire da Tiberio), probabilmente identificabile con la stessa villa attribuita a Gneo Pompeo Magno e sita nell'attuale parco pubblico di villa Doria, ormai entrata a far parte del patrimonio imperiale. Sorse così la villa di Domiziano a Castel Gandolfo: se il palazzo vero e proprio sorgeva all'interno dell'attuale villa Barberini presso Castel Gandolfo, nella zona extra-territoriale della Villa Pontificia di Castel Gandolfo, la tenuta includeva una serie di ville, già di proprietà imperiale per diversi motivi, e si estendeva nel territorio di cinque comuni (Albano Laziale, Ariccia, Castel Gandolfo, Marino e Rocca di Papa) su una superficie di 13 o 14 chilometri quadrati attorno al lago Albano e, ma non è chiaro, forse anche al lago di Nemi. La villa fu utilizzata frequentemente da Domiziano, ma in seguito decadde, anche a causa della costruzione della più famosa villa Adriana a Tivoli voluta da Publio Elio Traiano Adriano (117-136): lo stesso imperatore mise in atto anche un programma di vendita del patrimonio imperiale in eccesso mettendo in vendita alcune delle ville poste nel perimetro dell'"Albanum Caesarum".
La villa di Domiziano a Castel Gandolfo era probabilmente presidiata, nei periodi in cui vi risiedeva l'imperatore, da un distaccamento della guardia pretoriana, anche se di questa permanenza non restano né documenti né resti archeologici o epigrafici: l'archeologo Giuseppe Lugli ha del resto confutato ogni datazione posteriore delle strutture dei castra attualmente visibili nel centro storico di Albano. Infatti se il summenzionato Giovanni Antonio Ricci aveva datato l'accampamento addirittura alla seconda guerra punica (219 a.C.-202 a.C.), il padre gesuita Giuseppe Rocco Volpi aveva pensato risalisse ad Augusto, ed il Tocco nientemeno lo aveva interpretato come l'acropoli di Alba Longa.La datazione ad oggi considerata corretta per i castra è quella che li fa risalire a Settimio Severo (193-211), che non appena divenuto imperatore dopo un secondo "anno dei quattro imperatori" ed una violenta guerra civile, pensò bene di sciogliere temporaneamente la guardia pretoriana e di chiamare vicino a Roma per la sua sicurezza personale e politica la Legio II Parthica, legione romana creata nel 197 per la (vittoriosa) campagna contro i Parti, terminata nel 198 con il saccheggio della capitale partica Ctesifonte, nell'attuale Iraq.
Il sito scelto per la fondazione dei castra, se apparentemente può sembrare inopportuno per la forte pendenza del terreno, in realtà è in buona posizione panoramica, idoneo per un punto di osservazione sull'Agro Romano come doveva essere l'accampamento.Un'interessante memoria storica riguardante i castra risale al principato di Caracalla (211-217), il quale salì al potere dopo aver assassinato il fratello co-imperatore Geta: questo fratricidio indignò la legione partica, che sostenne di aver giurato fedeltà ad entrambi i figli di Settimio Severo e si rifiutò di accogliere come imperatore solo Caracalla. Questi si recò personalmente presso i Castra Albana e dopo un lungo parlamentare con i legionari li convinse a restargli fedeli, non senza promettere un aumento di stipendio del cinquanta per cento e beneficare l'accampamento albano facendo erigere le imponenti terme di Caracalla.Altre citazioni della legione nella storiografia antica si hanno nel III secolo sotto i regni di Macrino (217-218), Eliogabalo (218-222), Alessandro Severo (222-235), Massimino Trace (235-238), Filippo l'Arabo (244-249). Alla metà di questo secolo è databile la costruzione dell'anfiteatro romano di Albano Laziale, costruzione che chiude il periodo di massimo splendore della Legio II Parthica.
La Legio II Parthica viene citata per l'ultima volta all'inizio del V secolo presso l'accampamento di Cepha, oggi Hasankeyf, in Turchia: poi scompare dalla storia. Già dall'inizio del IV secolo comunque la legione aveva abbandonato i Castra Albana, per stanziarsi nella strategica città di Bezabde, oggi Cizre, sul fiume Tigri, confine orientale sempre più traballante dell'Impero romano.
Nel "Liber Pontificalis" si afferma che l'imperatore Costantino I (306-337) avrebbe fondato la basilica cattedrale di San Giovanni Battista ad Albano Laziale sotto il pontificato di papa Silvestro I (314-335), dotando la cattedrale di arredi e di ingenti proprietà sui Colli Albani, tra cui anche le "sceneca deserta vel domos civitatis", ovvero le caserme abbandonate dai legionari e le case lasciate dalle loro famiglie. Se ne deduce così che sui resti dei castra nacque l'attuale Albano Laziale, circostanza che viene emblematicamente spiegata analizzando il centro di Albano Laziale, sorto letteralmente sopra all'antico accampamento, i cui resti si trovano per lo più tra gli 0.50 ed i 2 metri dall'attuale piano di calpestìo.
Come tutti i castra romani, i Castra Albana seguono uno schema urbanistico rigoroso: si presentano come un grande rettangolo fortificato, dotato di quattro porte (praetoria, decumana, principalis sinixtra e principalis dextra), con gli angolo arrotondati e rinforzati da torrette circolari (caratteristica anomala, simile ai castra del Vallo di Adriano nel Regno Unito). La tecnica di costruzione è l'opus quadratum, in una delle sue più tarde comparse nell'Agro Romano (sarà sostituita dall'opus latericium). Il materiale da costruzione è il peperino, estratto in situ dal suolo vulcanico su cui sorgono i castra, con notevole risparmio di tempo e denaro: la costruzione fu resa difficile dall'infelice posizione dell'accampamento, posto su un declivio con pendenza all'11%, situazione che richiese alcune soluzioni tecniche come una diversa disposizione dei blocchi secondo la pendenza dei vari punti delle mura. Il perimetro della cerchia è di 1334 metri: il lato nord-ovest misura 434 metri, mentre il parallelo lato sud-est misura 437 metri, ed i lati corti misurano 224 metri quello a nord-est e 239 quello a sud-ovest. L'area complessiva si aggira di conseguenza sui 95.000 metri quadrati.
All'inizio del lato nord-est della cerchia muraria si trova subito traccia di una probabile torretta circolare di rafforzamento, inglobata nell'edificio della Società del Sacro Cuore di Gesù presso la chiesa di San Paolo fino alla completa distruzione dello stesso in un bombardamento aereo anglo-americano durante la seconda guerra mondiale: oggi l'edificio ricostruito ospita il seminario vescovile ed un centro di formazione professionale. La stanza rotonda all'interno del convento, descritta prima della guerra, misurava 3.63 metri di diametro ed era coperta da una cupola bassa in opera a sacco di cattiva fattura, probabilmente un rifacimento moderno.Andando oltre il muro romano è nel suo tratto meglio conservato per una cinquantina di metri, poiché funge da divisione tra le proprietà del seminario vescovile e dei Missionari del Preziosissimo Sangue che reggono la chiesa di San Paolo. Questo tratto fu costruito con la massima cura, poiché doveva fungere anche da muro di sostruzione del terrapieno esterno, alto fino a quattro metri: per questo è anche il più monumentale e robusto. Non rimane traccia della porta decumana che si doveva aprire circa alla metà di questo tratto, e che probabilmente aveva accesso attraverso una scala o un piano inclinato.Oltrepassata via San Francesco d'Assisi, sulla quale fino alla seconda metà dell'Ottocento si apriva la medioevale porta dei Cappuccini, il muro prosegue lungo via Tacito, nella proprietà delle Figlie di Maria Immacolata: all'angolo della proprietà coincide l'angolo arrotondato del muro antico, ancora visibile, che non presenta segni della presenza di una torretta circolare, ma solo di una disposizione dei blocchi di peperino più accurata e più forte.Lato sud-est
Questo è il lato meglio conservato, sul quale rimangono anche i resti di una torretta di guardia rettangolare e della porta principalis sinixtra, oltre al tratto più lungo di muro, conservato per ben 142 metri su via Castro Partico.Ancora nella proprietà delle Figlie di Maria Immacolata, stavolta su via Castro Partico, ad una sessantina di metri dall'angolo arrotondato il muro ingloba una torretta di guardia rettangolare adibita attualmente ad uso colonico: il vano misura all'interno 5.90 metri per 3.85, lo spessore dei muri è di 0.90 metri (tranne quello esterno, spesso inspiegabilmente 0.59) e l'ingresso è rimasto lo stesso antico, verso l'interno dei castra, largo 1.78 metri. Oltre, il muro continua nella recinzione moderna del cortile del Liceo classico statale Ugo Foscolo, e circa duecento metri più a valle si trovano i resti della porta principalis sinixtra, l'unica delle due portae principales di cui ad oggi siano visibili resti.
La porta, considerata dall'archeologo Giuseppe Lugli uno degli avanzi più belli dei castra, consta di un unico fornice dove i conci si riuniscono ad incastro con i blocchi orizzontali del muro: è larga 3.85 metri e non si trovano tracce di torrette di guardia ai suoi lati. A valle della porta, situata accanto all'edificio del vecchio ospedale civico, attuale caserma dei vigili urbani, non è possibile riconoscere alcuna traccia del muro: non rimane traccia neppure dell'angolo arrotondato rinforzato con una torretta circolare che doveva essere situato all'imbocco dell'attuale via San Francesco d'Assisi.
Alcuni resti del muro in questo lato furono rinvenuti nel 1913 durante dei lavori nell'attuale piazza Giosuè Carducci, ed altri sono inglobati nelle fondazioni delle case moderne: gli avanzi più sostanziosi del lato sono tuttavia quelli della porta praetoria, proprio davanti palazzo Savelli. Situata al centro del muro, la porta era inglobata in un edificio moderno fino a che il devastante bombardamento aereo anglo-americano del 1º febbraio 1944 non permise la "liberazione" del monumento romano: esso consta di tre fornici e due ambienti laterali, supposti come torrette di guardia. Il fornice centrale misura circa 3 metri per 5 ed è alto 14 metri, mentre i due fornici laterali misurano poco più di 1 metro per 5. I due ambienti laterali misurano 5.40 metri per 5 ciascuno.Più oltre verso nord, il muro è visibile a tratti nei locali terreni con affaccio su via San Pancrazio: dalla stessa strada, parallela al "corso di sopra", si accede ai resti dell'unica torretta di guardia circolare ben conservata, situata 3.40 metri sotto l'attuale piano di calpestìo di via Alcide de Gasperi. In realtà l'edificio si presenta di problematica decifrazione: la volta dell'unica stanza è situata solo 1.60 metri sopra il piano dell'intervallum, ed anche ammettendo che esistesse un secondo piano per Giuseppe Lugli, la torre non avrebbe raggiunto un'altezza plausibile per essere una torre di guardia. La conclusione è pertanto che questa sia una costruzione speciale, simmetrica forse solo alla torre dell'angolo sud-est oggi perduta. Ad ogni modo il locale misura 1.20 metri di diametro e 2.10 di altezza, e lo spessore dei muri è di 0.90 metri.Lato nord-ovest
La maggior parte del muro di questo lato dopo la summenzionata torretta circolare è interrata sotto alla case moderne: si può intuire il sito della porta principalis dextra, situato in un cortile interno su via don Giovanni Minzoni. Il muro poi procedeva a filo delle facciate delle case sul lato sinistro dell'attuale via san Gaspare del Bufalo, braccio di mezzo del "tridente di strade" seicentesco, ed arrivava nel sito dell'attuale piazza San Paolo, dove durante alcuni lavori idrici nel 1904 furono rinvenuti alcuni resti, disposti a strati orizzontali per vincere la fortissima pendenza del terreno. Quindi, il muro si ricollega con l'angolo descritto nel lato nord-est.
La viabilità dei castra romani era estremamente schematica e razionale, e prevedeva un sistema basato su due assi ortogonali e sulle loro strade parallele. Gli assi erano la via praetoria e la via principalis: la prima attraversava per tutta la lunghezza il castra congiungendo la porta praetoria alla porta decumana, passando anche per il praetorium, mentre la seconda lo attraversava per tutta la larghezza congiungendo le portae principales.
Ad Albano sono stati scavati tratti di entrambe queste strade: della via praetoria solo un breve tratto, presso la porta omonima in via Alcide De Gasperi, mentre della via principalis restano due tratti, uno prossimo alla porta principalis sinixtra, l'altro in via San Francesco d'Assisi, rinvenuto durante gli scavi archeologici del 1915-1916 a 1.10 metri sotto il piano di calpestìo attuale: è questo il tratto più importante, perché dotato tanto di crepidini laterali che di canaletti di scolo. Negli anni ottanta alcuni scavi eseguiti dal museo civico di Albano Laziale e dalla ditta Ramacci nel sito del demolito seminario in via Castro Pretorio hanno portato alla luce l'incrocio tra la via principalis ed una parallela della via praetoria: interessante il particolare che in età medioevale la strada era stata ostruita con alcuni pilastri in peperino, segno del restringimento dell'area abitata.Oltre alle tre strade menzionate, è stato possibile individuare l'ubicazione solo di un'altra strada interna ai castra, la via quintana, che collegava le torri di guardia rettangolari: dato il sito di una di queste in via Castro Partico, i resti di una strada sono stati rinvenuti perpendicolarmente alla stessa in via San Francesco d'Assisi, poco più a monte del liceo ginnasio statale Ugo Foscolo.
Resti abbastanza abbondanti appartengono alla circumductio, la strada che girava attorno alle mura all'esterno, e all'intervallum, la strada che invece girava attorno alle mura all'interno.
Per quanto riguarda la circumductio, i tratti affiorati si trovano: lungo il lato nord-est sull'attuale via Tacito; lungo il lato sud-ovest presso la summenzionata torre di guardia rettangolare in via Castro Partico, presso la porta principalis sinixtra, a 18 metri dalla porta ed a 1.50 sotto al piano di calpestìo, e più a valle nel parcheggio pubblico a pagamento; lungo il lato sud-est in via San Pancrazio a 0.50 metri sottoterra; lungo il lato nord-ovest in piazza della Rotonda, in via San Gaspare del Bufalo ed in piazza San Paolo. Dell'intervallum restano un terrapieno sul lato nord-est, un buon tratto presso la porta praetoria e all'inizio di via Aurelio Saffi sul lato sud-est, poi alcuni tratti in piazza San Paolo sul lato nord-ovest.All'esterno dei castra, sotto l'attuale corso Giacomo Matteotti, sono stati rinvenuti ampi tratti del basolato della via Appia Antica, ed alcuni tratti alla fine di viale Risorgimento ed in viale Europa.Ignoto è in che modo venisse superato il dislivello (sei metri di differenza su una distanza di venti metri) tra la via Appia Antica e la porta praetoria: si suppone che esistesse una gradinata per i pedoni assieme ad una o due strade carrabili che dalla porta raggiungevano la regina viarum con una curva, come fa pensare un tratto di strada rinvenuto negli anni ottanta sotto palazzo Savelli, durante la realizzazione dei bagni pubblici, orientato in direzione nord-sud.
L'"edificio rotondo" oggi noto come santuario di Santa Maria della Rotonda è la struttura romana meglio conservata di Albano: l'interno, circolare, della circonferenza massima di 49.10 metri, imita in scala ridotta, il Pantheon di Roma. Tuttavia, l'edificio non venne edificato contemporaneamente ai castra, ma precedentemente, in età domizianea, probabilmente come ninfeo della villa di Domiziano a Castel Gandolfo. In seguito fu restaurato ed inglobato nel complesso severiano, ed adibito o ad uso termale, o a luogo di culto: la prima ipotesi sarebbe indotta dal pavimento a tessere musive bianche e nere con figure mitologiche, oggi collocato nel portico del santuario, la seconda da un'ara pagana di peperino e da alcune sepolture rinvenute durante gli scavi archeologici del 1935-1938. Dopo l'età severiana, la struttura fu usata come granaio o luogo di culto, prima della conversione ad uso cristiano databile all'VIII secolo circa.
Alcuni avanzi individuati nel sottosuolo presso piazza della Rotonda e via don Giovanni Minzoni sono stati chiamati in alcune ricostruzioni dei castra "thermae parvae", "terme piccole", per distinguerle dalle "thermae magnae", le "terme grandi" ovvero le terme di Caracalla. Questi resti termali si hanno sotto alcune case in via don Giovanni Minzoni: si tratta di due corridoi alti circa due metri, e larghi 2.70 metri il primo e 3.29 il secondo, sui quali si aprono una serie di nicchie. La costruzione è stata completamente realizzata in opera reticolata in peperino durante l'età severiana, ed è una delle ultime costruzioni realizzate con questa tecnica nell'Agro Romano: probabilmente è un criptoportico termale, collegato ad altri locali ad uso termale siti in piazza della Rotonda, presso il moderno palazzo Vescovile.
Degli edifici interni ai castra non resta granché: alcuni terrazzamenti, probabilmente appartenenti ad alcune caserme o alloggiamenti dei soldati, sono state scoperte nell'area della retentura (la parte dei castra situata tra il praetorium e la porta decumana), all'interno delle proprietà del seminario vescovile e delle Figlie di Maria Immacolata in via San Francesco d'Assisi. Questi ultimi avanzi constano di cinque muri sostruttivi disposti su livelli, ed il secondo di essi conserva ancora tracce di una tramezzatura che originava stanze ampie circa 6 metri.Durante gli scavi archeologici del 1915-1916 vennero alla luce lungo tutta via San Francesco d'Assisi dalla torretta rettangolare fino alla porta principalis sinixtra muri di stanze larghe 4.50 metri per 4.50, in varie tecniche costruttive, soprastanti a muri anteriori risalenti circa al I secolo a.C.Altri resti indecifrabili di muri paralleli tra loro furono rinvenuti nel 1914 presso il lato nord-ovest, in piazza della Rotonda: dalla loro posizione non allineata con i castra e da un bollo di età adrianea si suppone che siano degli edifici anteriori ai castra rasi al suolo per costruire le mura e gli alloggiamenti. "Un complicato intrico di muri" è quanto si trova sotto piazza della Rotonda, dove nel 1915-1916 gli scavi misero in luce resti di stanze misti a blocchi di peperino caduti dalle vicine mura del lato nord-ovest. Altre stanze furono individuate in piazza San Paolo nello stesso periodo. In generale, gli alloggiamenti erano realizzati in opus latericium della fine del II secolo intercalata da blocchetti di peperino. Negli anni ottanta sono stati individuati nuovi resti di alloggiamenti, ed anche un edificio porticato, scavando il sito archeologico di via Castro Pretorio.
La cisterna più monumentale dei castra si trova sotto la proprietà del seminario vescovile, con accesso sia da piazza San Paolo che da via San Francesco d'Assisi: viene confidenzialmente chiamata dagli albanensi "i Cisternoni". I lati lunghi misurano 45.50 e 47.90 metri, mentre i lati corti sono di 29.62 e 31.90: la superficie è di 1436.50 metri quadrati, con una capacità di 10.132 metri cubi d'acqua. La struttura, a cinque navate, è scavata il più possibile nel peperino, per una profondità tra i 3 ed i 4 metri: l'altezza oscilla intorno ai 6.50 metri. Da alcuni elementi ornamentali rinvenuti nel 1830 e nel 1884 si suppone che almeno il fronte della monumentale struttura fosse ornata. Fino agli anni venti si conosceva un solo cunicolo di alimentazione per la cisterna, situato nel lato nord-est: l'archeologo albanense Giuseppe Lugli, ne scoprì un secondo, più antico, sullo stesso lato, che serviva la cisterna attraverso un complesso sistema a caduta. L'acqua arrivava ai "Cisternoni" dalle sorgenti di Malafitto e Palazzolo, presso il lago Albano. La cisterna fu rimessa in uso nel 1884 dal Comune di Albano, ma per motivi di igiene ridotta ad uso di irrigamento nel 1912: attualmente l'interno è visitabile.
Una particolare cisterna dalla forma allungata (lunghezza 30 metri circa, larghezza 4.16 metri) con volta a botte fu rinvenuta sotto via Aurelio Saffi: probabilmente è una parte di una cisterna più vasta, non ancora individuata. Della cisterna, resta ancora un buon tratto del cunicolo di alimentazione, orientato in direzione nord-est.
La rete fognaria dei castra doveva essere capillare, e scaricava secondo il pendio della collina verso la fogna principale che correva sotto l'intervallum in via Alcide De Gasperi: il primo tratto della fogna principale, larga 0.90 metri, fu rinvenuto nel 1915-1916 all'incrocio con via San Francesco d'Assisi.
Purtroppo non si conosce nulla del praetorium, l'edificio principale dei castra: è noto solo che, dovendo trovarsi all'incrocio tra la via praetoria e la via principalis, doveva trovarsi sotto un isolato di case all'inizio di via Aurelio Saffi.
L'anfiteatro romano di Albano Laziale è uno dei monumenti più interessanti dei castra: per lungo tempo creduto parte della villa di Domiziano a Castel Gandolfo, fu l'archeologo Giuseppe Lugli a datarlo alla metà del III secolo, quindi in una fase successiva alla costruzione dei castra ed anche delle terme. L'impianto, della lunghezza massima di 113 metri, poteva ospitare 14.850 posti a sedere fino a raggiungere un totale di 16.000 persone. Attualmente è visibile tutto l'emisfero meridionale dell'anfiteatro, mentre la parte settentrionale è interrata dai muri di sostruzione di via San Francesco d'Assisi e di via dell'Anfiteatro Romano. Tra gli altri avanzi, in parte scavati nella roccia viva di peperino in parte costruiti in opus quadratum della stessa pietra, ci sono il pulvinar, ovvero il palco imperiale, i particolarissimi e "bizzarri" fornici sostruttivi, gli altrettanto particolari vomitoria, ovvero i corridoi d'accesso all'arena.Attorno all'impianto, sono stati rinvenuti resti di una strada basolata che probabilmente si ricollegava da una parte alla via Appia Antica ricalcando l'attuale via dell'Anfiteatro Romano, dall'altra raggiungeva la villa di Domiziano a Castel Gandolfo ricalcando l'attuale "galleria di sopra": ulteriori scavi potrebbero chiarire se esisteva un collegamento anche con la porta decumana dei castra.
Le terme di Caracalla o di Cellomaio sono ancora oggi una delle testimonianze più vistose dei castra nel loro periodo di massimo splendore: fondate dall'imperatore Caracalla ad uso della legione in età successiva alla costruzione dei castra ma anteriore alla costruzione dell'anfiteatro, oggi ospitano al loro interno un intero quartiere medioevale: il locale meglio conservato delle terme è l'aula rettangolare di 37 metri per 12 che ospita la chiesa di San Pietro.Nel sottosuolo della sagrestia della chiesa e della vicina via Cellomaio si trova un pavimento a tessere musive bianche e nere: altri cospicui resti si trovano nel giardino delle Suore di Gesù e Maria, sotto al cui convento si trova probabilmente l'ipocausto di riscaldamento delle acque.La struttura dell'edificio è costituita da un nucleo cementizio di scaglie di peperino, interrotto a tratti da laterizi, rivestito da mattoni.
I primi ritrovamenti presso la Selvotta, una località situata ai confini comunali tra Albano Laziale ed Ariccia, furono effettuati nel 1866 da un contadino, tale Lorenzo Fortunato, ed analizzati dal giovane archeologo russo Nicola Wendt. L'archeologo tedesco Wilhelm Henzen fu il primo ad ipotizzare che i frequenti riferimenti alla Legio II Parthica trovati nelle epigrafi rinvenute alla Selvotta dovessero ricollegarsi ad un sepolcreto della stessa legione, situato a poca distanza dai castra. Campagne di scavo e di ricognizione nella zona furono promosse alla fine dell'Ottocento dallo stesso Henzen, da Hermann Dessau, da Rodolfo Lanciani, e poi nel Novecento da Giuseppe Lugli nel 1908, nel 1910, nel 1913, nel 1945 e nel 1960-1962 e da Maria Marchetti Longhi nel 1916.Negli anni sessanta si erano rinvenute così una cinquantina di tombe, di cui due terzi provviste di iscrizione sepolcrale: tutte presentavano la stessa tipologia di realizzazione, con le casse scavate nella roccia viva di peperino ed i coperchi realizzati in un blocco monolitico della stessa pietra, in genere a forma di tetto o di coperchio. Nella campagna di scavi del 1960-1962 si rinvennero due anomalie tra le sepolture: un cippo sepolcrale a colonna spezzata, caratteristico delle sepolture orientali, ed una tomba a cremazione, l'unica del sepolcreto. Assieme ai soldati, erano sepolti anche le loro mogli ed i loro figli: non c'era ordine nella disposizione delle tombe, anche se spesso sono riunite in gruppi. Dall'analisi delle epigrafi sepolcrali, si evince che la maggior parte dei soldati porta il praenomen Aurelius, sicché si deduce che furono arruolati nel periodo di massimo splendore della legione, tra Caracalla (211-217) ed Eliogabalo (218-222). Le donne, invece hanno nomi italici.
Sono rari i testi epigrafici riguardanti la Legio II Parthica, ed una grande quantità di essi fu rinvenuta proprio presso il sepolcreto sito in località Selvotta: questa grande concentrazione di iscrizioni (CIL XIV, 3367, CIL XIV, 3368, CIL XIV, 3369, CIL XIV, 3370, CIL XIV, 3371, CIL XIV, 3372, CIL XIV, 3373, CIL XIV, 3374, CIL XIV, 3375, CIL XIV, 3376, CIL XIV, 3377, CIL XIV, 3400 e molte altre) ha permesso agli archeologi, primo fra tutti Wilhelm Henzen, di collocare senza esitazione i Castra Albana presso l'attuale Albano Laziale.Tra le iscrizioni afferenti alla legione ed ai castra, la più notevole è quella del CIL XIV, 2255, mentre CIL XIV, 2257 è un augurio di "vittoria eterna" ad Eliogabalo, dove la legione viene chiamata "Antoniana" dal nome completo dell'imperatore regnante: lo stesso era avvenuto anche sotto il principato di Settimio Severo o di Alessandro Severo, quando la legione era chiamata "Severiana" (denominazione più ricorrente, in CIL XIV, 2274, CIL XIV, 2276, CIL XIV, 2285, CIL XIV, 2290, CIL XIV, 2291, CIL XIV, 2293, CIL XIV, 2294, CIL XIV, 2296) e sarebbe avvenuto sotto il principato di Filippo l'Arabo con la legione chiamata "Philippiana" (CIL XIV, 2258).Se nella summenzionata iscrizione del CIL XIV, 2255 si parla di un tempio consacrato a Minerva, in ben due iscrizioni (CIL XIV, 2253 e CIL XIV, 2254) viene citato un sacello dedicato a Giove ed in una (CIL XIV, 2256) di un altare dedicato al Sole ed alla Luna. Gli ultimi ritrovamenti epigrafici riguardanti la legione partica ad Albano sono una serie di latercoli ("piccoli mattoni, piastre o tavolette di terracotta") che riportano alcuni nomi di legionari (CIL XIV, 2267, CIL XIV, 2268, CIL XIV, 2293): il più antico di questi reperti risale al 226, il più tardo venne riutilizzato nelle fondazioni della cattedrale di San Pancrazio in età costantiniana.Esistono unicamente tre menzioni della Legio II Parthica in Italia ritrovate fuori dal territorio albanense: una (CIL XIV, 4090) presso il tempio di Diana Aricina sul lago di Nemi, nel vicino comune di Nemi, dove nel 1884 fu ritrovata una tegola dedicata dalla legione alla dea, finora unico esempio di tegola votiva di un corpo militare nel Lazio assieme ad un altro esemplare scoperto nel 1910 ad Ostia, e dedicato dalla VI coorte dei vigiles urbani; le altre due (CIL V, 865, CIL V, 866) presso Aquileia, nella Regio X Venetia et Histria. In Oriente, iscrizioni concernenti la legione si trovano in Mesopotamia (Iraq settentrionale) ed in Siria (Palestina).
Giovanni Antonio Ricci, Memorie storiche dell'antichissima città di Alba Longa e dell'Albano moderno, Roma, Giovanni Zempel, 1787,  pp. 272.
 Antonio Nibby, vol. I, in Analisi storico-topografico-antiquaria della carta de' dintorni di Roma, IIª ed., Roma, Tipografia delle Belle Arti, 1848,  pp. 546, ISBN non esistente.
 Giuseppe Lugli, Studi e ricerche su Albano archeologica 1914-1967, IIª ed., Albano Laziale, Comune di Albano Laziale, 1969,  pp. 265, ISBN non esistente.
 AA. VV., Alberto Terenzio, Giovanni Battista Trovalusci, Giuseppe Lugli, Guglielmo Mathiae, Alberto Galletti, Giovanni Bellagamba, Il tempio di Santa Maria della Rotonda, IIª ed., Albano Laziale, Graphikcenter, 1972,  pp. 67.
 Filippo Coarelli, Guide archeologhe Laterza - Dintorni di Roma, Iª ed., Roma-Bari, Casa editrice Giuseppe Laterza & figli, 1981.
 Pino Chiarucci, Albano Laziale, IIª ed., Albano Laziale, Museo Civico di Albano Laziale, 1988,  pp. 97, ISBN non esistente.
Pino Chiarucci, Le necropoli della II Legione Partica in Albano, in Gli imperatori Severi: storia, archeologia, religione, a cura di Enrico dal Covolo, Giancarlo Rinaldi, Roma 1999, pp. 68–116.
Cecilia Ricci, Legio II Parthica: una messa punto, in (FR)  Les légions de Rome sous le Haut-Empire: actes du congrès de Lyon, 17-19 septembre 1998 rassemblés et éd. par Yann Le Bohec; avec la collab. de Catherine Wolff, Parigi 2000, pp. 397–406

In questa categoria vengono raccolte tutte le voci che, in seguito a segnalazione e giudizio della Comunità sono meritevoli di essere prese come esempio di completezza e bella prosa, suddivise per argomento.
Questa categoria raggruppa le voci in funzione del mese in cui sono entrate in vetrina; le voci vengono inserite automaticamente nelle rispettive categorie tramite l'utilizzo del template {{Vetrina}}.
Categoria di servizio usata dal template {{Numero voci in Vetrina}} per calcolare il numero di voci in vetrina su it.wiki.

Catenet - pronunciato cat-en-et – è un termine coniato nel 1974 da Louis Pouzin, direttore della costruzione della rete CYCLADES in Francia all'inizio degli anni 70, nella relazione A Proposal for Interconnecting Packet Switching NetworksIl termine definisce una delle prime tecnologie a commutazione di pacchetto che si poneva l'obiettivo di superare la modalità Local Area Network attivando un collegamento tra dispositivi distanti tramite wireless, creando una “rete di reti”.
Il modello non ha avuto fortuna perché, nel frattempo, lo sviluppo del protocollo TCP/IP ha reso Arpanet punto centrale per lo sviluppo di internet.
Temporalmente la sua invenzione coincideva con Arpanet, il primo network operativo per l'invio di pacchetti di dati, il primo ad utilizzare , alla base del moderno internet.  Limiti del catenet di Pouzin erano il diverso formato con cui i dati arrivavano a destinazione rispetto a come erano stati trasmessi, e la mancata implementazione del protocollo TCP/IP.

Caterina Orsini del Balzo, nota come Caterina di Taranto (XIV secolo – XV secolo), è stata una nobile italiana.
Caterina era figlia di Raimondo Orsini del Balzo e Maria d'Enghien e sorella di Giovanni Antonio, Maria e Gabriele. Sposò il cavaliere Tristano di Chiaromonte (1380-1432 circa), membro della famiglia francese dei Clermont-l'Hérault, il quale divenne conte di Copertino come parte della sua dote. Caterina e Tristano ebbero due figlie:
Isabella (1424 circa - 30 marzo 1465), che divenne Regina di Napoli e di Gerusalemme dal matrimonio con Ferrante d'Aragona, figlio illegittimo del Re Alfonso V;
Sancia († 30 marzo 1468), contessa di Copertino e signora di Nardò, andata in sposa nel 1436 a sposò Francesco II del Balzo (1410-1482), 3º duca di Andria, il quale divenne conte di Copertino come parte della sua dote.

La cattedrale di San Basilio Magno (in rumeno: Catedrala Sfântul Vasile din București) è la chiesa cattedrale dell'eparchia di San Basilio Magno di Bucarest. Si trova nella città di Bucarest, in Romania.
Nel 1909 l'arcivescovo cattolico Raymund Netzhammer ha benedetto la prima pietra della chiesa. Dopo soli sette mesi, la chiesa, ultimata dall'architetto Nicholas Ghica Budeşti, è stata consacrata. La chiesa è stata costruita ad una distanza di 30 metri dalla strada in quanto le autorità avevano imposto come condizione per la costruzione della chiesa che l'edificio non fosse eretto al livello della strada, ma nel cortile.
Dal 1940, anno di fondazione del vicariato per Bucarest, la chiesa è stata elevata a cattedrale. Nel 1948 le autorità comuniste cedettero la chiesa alla comunità ortodossa. Subito dopo gli eventi della fine di dicembre 1989 la parrocchia greco-cattolica di San Basilio Magno di Bucarest è stata riaperta, chiedendo  la restituzione della chiesa. Tuttavia le  autorità statali non riconoscevano i diritti della chiesa greco cattolica. Solo il 2 giugno 2005 il patriarca Teoctist Arăpașu della chiesa ortodossa romena ha affermato la sua intenzione di restituire la chiesa di San Basilio ai legittimi proprietari, ma la promessa è stata mantenuta solo il 4 maggio 2008,  quando l'edificio è tornato nuovamente alla chiesa cattolica con l'insediamento del nuovo vescovo greco cattolico vicario di Bucarest, Mihai Frăţilă, e l'edificio è stato elevato a cattedrale. Il 30 agosto del 2014 la chiesa è divenuta cattedrale dell'eparchia di San Basilio Magno di Bucarest.

La cattedrale dell'Intercessione della Madre di Gesù sul Fossato (in russo: Собор Покрова Пресвятой Богородицы на Рву?), popolarmente nota come cattedrale di San Basilio, è una cattedrale della Chiesa ortodossa russa eretta sulla Piazza Rossa di Mosca tra il 1555 e il 1561 (XVI). Costruita per volontà di Ivan IV di Russia per commemorare la presa di Kazan' e Astrachan', essa rappresenta il centro geometrico della città e il fulcro della sua crescita già dal XIV secolo. È stato il più alto edificio della città di Mosca fino al completamento della Grande Torre Campanaria di Ivan il Grande, avvenuto nel 1600.L'edificio originale, noto come la chiesa della Trinità e successivamente come cattedrale della Trinità, constava di otto chiese laterali distribuite intorno alla nona, centrale, chiesa dell'Intercessione; la decima chiesa venne eretta nel 1588 sopra la tomba del venerato stolto Basilio il Benedetto. Durante il XVI e il XVII secolo la cattedrale, percepita come il simbolo in terra della Città celeste, era popolarmente conosciuta come Gerusalemme e rappresentava un'allegoria del Tempio di Gerusalemme durante l'annuale parata della Domenica delle Palme capeggiata dal Patriarca di Mosca e dallo zar.Il disegno dell'edificio, la cui forma ricorda «le fiamme di un falò che sale verso il cielo», non ha analoghi nell'architettura russa: «Non è come nessun altro edificio russo. Niente di simile può essere trovato nell'intero millennio di tradizione bizantina intercorso tra il V e il XV secolo… una stranezza che lascia attoniti per l'imprevedibilità, la complessità e l'abbagliante fioritura dei dettagli riprodotti nel suo disegno.» La cattedrale anticipò la climax dell'architettura nazionale russa del XVII secolo, ma non è mai stata riprodotta direttamente.
La cattedrale ha operato come divisione del Museo Storico di Stato già dal 1928. Venne completamente secolarizzata nel 1929 e, al 2009, risulta ancora proprietà della Federazione russa. La cattedrale è inclusa dal 1990 come Patrimonio dell'umanità nella lista UNESCO, insieme con il Cremlino di Mosca.
L'edificio, originariamente noto come chiesa della Trinità, venne consacrato il 12 luglio 1561, e venne successivamente elevato al rango di sobor (simile alla Basilica della Chiesa cattolica, ma spesso tradotta come cattedrale). Trinità, secondo la tradizione, si riferisce al più orientale santuario della Trinità, mentre il santuario centrale della cattedrale è dedicato all'Intercessione di Maria. Insieme con il santuario più occidentale dell'Ingresso in Gerusalemme, questi santuari creano l'asse principale ovest-est (Cristo, Maria, Trinità), mentre gli altri santuari sono dedicati a specifici santi.
Il nome cattedrale dell'Intercessione divenne d'uso in epoca successiva, in coesistenza con Cattedrale della Trinità. Tra la fine del XVI secolo e la fine del XVII la cattedrale veniva inoltre chiamata popolarmente Gerusalemme, in riferimento alla sua chiesa dell'Entrata in Gerusalemme e al ruolo sacro da essa ricoperta durante i rituali religiosi. Infine, venne collegato alla cattedrale dall'inizio del XVII secolo il nome di Basilio il Benedetto, che era morto durante la costruzione della stessa e dentro essa è seppellito.Attualmente, la tradizione russa accetta la coesistenza di due denominazioni per la cattedrale: cattedrale dell'Intercessione della Santissima Madre di Gesù sul Fossato, che è anche l'intitolazione ufficiale, e Tempio di Basilio il Benedetto. Quando questi nomi sono entrambi indicati, (come in) l'attestazione successiva, in quanto informale, è sempre menzionata per seconda. La comune traduzione occidentale di cattedrale di San Basilio concede incorrettamente lo status di cattedrale alla chiesa e la qualifica di santo a Basilio che è beato, ma è comunque utilizzata ampiamente anche nella letteratura accademica.
Il sito della Cattedrale è stato storicamente un'importante area mercatale tra la Torre Spasskaja (del Salvatore) del Cremlino di Mosca e il posad, un insediamento abitativo posto all'esterno. Il centro del mercato era segnato dalla chiesa della Trinità, costruita della stessa pietra bianca utilizzata per il Cremlino di Demetrio di Russia e le sue cattedrali. Lo zar Ivan IV soprannominato "il terribile" segnò ogni vittoria durante la Guerra russo-kazana con la costruzione di una chiesa memoriale in legno vicino ai muri della chiesa della Trinità; entro la fine della campagna contro il Khanato di Astrachan' la chiesa era letteralmente circondata da una corona di sette chiese lignee.
Secondo lo stringato resoconto delle Cronache di Nikon, durante l'autunno del 1554 Ivan ordinò la costruzione di una chiesa dell'Intercessione in legno sullo stesso sito, "sul fossato". Un anno dopo, lo stesso Ivan IV ordinò la costruzione di una nuova cattedrale in luogo della chiesa della Trinità, che avrebbe commemorato le proprie campagne. La dedica di una chiesa a una vittoria militare fu una "significativa innovazione" per i moscoviti. La collocazione della chiesa al di fuori delle mura del Cremlino fu una mossa politica in favore degli abitanti del posad, e contraria ai boiardi.L'identità dell'architetto (o degli architetti) è sconosciuta. La tradizione riporta che la cattedrale venne costruita da due architetti, Barma e Postnik: il Registro Ufficiale per il Patrimonio Culturale Russo indica "Barma e Postnik Jakovlev (in russo: Постник Яковлев?)". Gli studiosi sostengono che entrambi i nomi potrebbero riferirsi alla medesima persona, Postnik Jakovlev, o, in alternativa, Ivan Jakovlevič Barma (Varfolomej). La leggenda riporta che Ivan abbia accecato l'architetto di modo tale che non fosse più in grado di ricreare l'opera in qualche altra parte del mondo, sebbene il vero Postnik Jakovlev risultò attivo ancora almeno fino agli anni sessanta del Cinquecento. Risulta evidente l'operato di lapicidi provenienti da Pskov e dai paesi germanici.
La cattedrale non ha analoghi, nemmeno remoti, nella precedente, contemporanea e perfino successiva tradizione culturale bizantina o moscovita; è infatti oggetto di discussione la fonte da cui possano aver tratto ispirazione Barma e Postnik. Eugène Viollet-le-Duc rifiutò l'ipotesi di origini europee per la cattedrale; secondo lo stesso, gli archi a mensola sono da ricondurre alla traduzione bizantina e, a ritroso, asiatica. Una moderna ipotesi "asiatica" vuole vedere la cattedrale come la ricostruzione della moschea di Qolsharif, distrutta dalle truppe russe dopo l'assalto di Kazan'.Diversi scrittori russi del XIX secolo, a partire da Ivan Zabelin, enfatizzarono l'influenza vernacolare delle chiese lignee del Nord della Russia; i loro motivi sono stati reinterpretati in chiave muraria, in particolare nelle chiese votive che non richiedevano l'accoglienza di un pubblico numeroso. Lo storico David Watkin scrisse inoltre di una miscela di radici russe e bizantine, definendo la cattedrale come il "climax" dell'architettura vernacolare russa in legno.La cattedrale combina il disegno a livelli scaglionati della prima parte (1505-1508) del Campanile di Ivan il Grande, la copertura centrale della chiesa dell'Ascensione di Kolomenskoe (1530 circa) e la forma cilindrica della chiesa della Decollazione di Giovanni Battista a Djakovo (1547), ma anche l'origine di questi edifici unici è analogamente oggetto di dibattito. La chiesa di Kolomenskoe, secondo Sergej Podjapolskij, fu costruita dall'italiano Petrok Maly (in russo: Пётр Малой Фрязин?), sebbene la storia ufficiale non abbia ancora accettato questa proposta. Andrej Batalov indica il completamento della chiesa di Djakovo tra gli anni 1547 e gli anni settanta del Cinquecento, sottolineando come quindi all'epoca la Cattedrale della Trinità non avesse predecessori tangibili.Dmitrij Švidkovskij suggerì come le "improbabili" forme della Cattedrale dell'Intercessione e della chiesa dell'Ascensione di Kolomenskoe avrebbero potuto essere la manifestazione di un'emergente rinascita nazionale, frutto della fusione di elementi moscoviti con l'influenza del Rinascimento italiano. Una folta schiera di architetti e artigiani italiani lavorò con assiduità tra il 1474 e il 1539, così come molti rifugiati greci giunsero in città dopo la caduta di Costantinopoli. Questi due gruppi, secondo lo Švidkovskij, aiutarono i governanti moscoviti nel rafforzare la dottrina della Terza Roma che, di conseguenza, prevedeva l'assimilazione di più elementi possibile dalle culture greca e italiana. Švidkovskij notò inoltre la somiglianza tra la planimetria della cattedrale e le piante elaborate da Antonio da Sangallo il Giovane e Donato Bramante, ma ancor di più lo stretto legame con il Trattato di architettura di Filarete. Altri studiosi russi notarono anche collegamenti con i disegni di Leonardo da Vinci, sebbene questi non avrebbero potuto esser conosciuti nella Mosca di Ivan IV. Nikolaj Brunov, infine, riconobbe l'influenza dei prototipi, ma non la loro incisività; sosteneva infatti che già alla metà del XVI secolo Mosca era fornita di architetti locali esperti della tradizione italiana, sia nel disegno architettonico sia nell'uso della prospettiva, ma che questa cultura andò persa durante il Periodo dei torbidi.Andrej Batalov scrisse che, a giudicare dalla quantità di elementi originali introdotti con la Cattedrale della Trinità, è molto probabile che la stessa sia opera di maestranze germaniche. Batalov e Švidkovskij sottolinearono come durante il regno di Ivan, inglesi e germanici sostituirono gli italiani, sebbene l'influenza germanica raggiunse il suo picco in seguito, durante il regno di Michele di Russia. L'ipotesi dell'influenza germanica è indirettamente supportata dai piloni a bugnato della chiesa centrale, fattore molto più comune all'epoca nei paesi del Nord Europa piuttosto che in Italia.L'edizione accademica del 1983 dei Monumenti architettonici di Mosca, si pone come mediatrice: la cattedrale è, probabilmente, un prodotto della complessa interazione di distinte tradizioni russe di architettura in legno e in muratura, con l'introduzione di alcuni elementi presi in prestito dalle opere degli italiani attivi all'epoca a Mosca. Nello specifico, soprattutto l'apporto costruttivo nelle volte laterizie pare prettamente italico.
Invece di seguire pedissequamente l'originale disposizione (sette chiese intorno al nucleo centrale), gli architetti di Ivan IV optarono per una planimetria simmetrica con otto chiese laterali intorno al centro, creando una "planimetria assolutamente coerente ed accurata" nonostante la successiva erronea "nozione di una struttura carente di contegno o raziocinio" influenzata dalla memoria delle irragionevoli atrocità commesse da Ivan durante il proprio regno. Il nucleo centrale e le quattro chiese maggiori, posizionate in corrispondenza dei punti cardinali, sono ottagonali, mentre le quattro chiese minori poste lungo le diagonali sono invece quadrangolari, sebbene la loro forma sia all'esterno difficilmente intuibile a causa delle successive addizioni. Le chiese maggiori si poggiano saldamente sulle massicce fondazioni, mentre le chiese minori vennero costruite sopra una piattaforma rialzata, come se fossero sospese rispetto al terreno.Sebbene le chiese laterali siano disposte in perfetta simmetria, la cattedrale nel suo complesso non è simmetrica. La chiesa maggiore, centrale, è stata appositamente prolungata verso ovest rispetto al centro geometrico delle chiese laterali, per poter ospitare la grande abside sul lato orientale. Come risultato di questa calcolata asimmetria, la vista da nord e da sud mostra un complesso dalla forma sviluppata su molti assi, mentre la facciata occidentale, rivolta verso il Cremlino, appare tradizionalmente simmetrica e monolitica. Questa percezione è rinforzata anche dalle caditoie e dalla cornice con mensole della chiesa occidentale dell'Entrata in Gerusalemme, che rispecchiano le reali fortificazioni del Cremlino.All'interno della cattedrale si trova un labirinto di corridoi voltati e cilindri verticali delle varie chiese. La maggiore, la chiesa centrale dell'Intercessione, è alta 46 metri, ma ha una superficie pavimentata di soli 64 m². Ciononostante, è più larga e più ariosa rispetto alla chiesa di Kolomenskoe, caratterizzata da murature eccezionalmente spesse. I corridoi funzionavano da sagrati interni; il corridoio occidentale, adornato con un soffitto a cassettoni, è doppio come il nartece.Il campanile separato dell'originale Cattedrale della Trinità si trovava a sud o a sud-ovest della struttura principale. I piani di fine XVI secolo e di inizio XVII portarono a una struttura semplice con tre tetti a tenda, probabilmente coperti con semplici fogli metallici. A oggi non sono sopravvissuti edifici di questo genere, sebbene ai tempi fossero comuni, e tali erano anche tutte le torri attraversabili della fortificazione di Skorodom. Il panorama dipinto da August von Meyerberg nel 1661 ci mostra un edificio differente, con un grappolo di piccole cupole a cipolla.
Le fondazioni, secondo la tradizione della Mosca medievale, erano costruite in pietra bianca, mentre le chiese vere e proprie erano in mattoni rossi (28×14×8 cm), all'epoca un materiale relativamente inconsueto (il primo edificio accertato in mattoni costruito a Mosca, le nuove Mura del Cremlino, risalgono al 1485. Studi sulla struttura hanno mostrato come il livello basamentale sia perfettamente in piano - indicando così l'uso certo di strumenti e progetti professionali- mentre a ogni aggiunta di livello il tutto diventa sempre meno regolare. I restauratori che rimpiazzarono parte della muratura laterizia nel periodo 1954-1955 scoprirono che le massicce murature in laterizio nascondono diframmi interni in legno che corrono per l'intera altezza dell'edificio. Questa struttura lignea era stata eretta come modello spaziale in scala reale ed è stata poi gradualmente inclusa nella costruenda muratura.I costruttori, affascinati dalla flessibilità della nuova tecnologia, usarono i mattoni come strumento decorativo sia all'interno sia all'esterno, lasciando la maggior muratura a vista possibile; quando la necessità richiedeva l'uso di muratura in pietra, questa veniva in seguito decorata con motivi ispirati dalla tessitura muraria pitturati su stucco. Un altro fattore di novità introdotto dalla cattedrale fu l'utilizzo di mezzi strettamente architettonici per la decorazione esteriore. Sculture e simboli sacri utilizzati nelle prime architetture russe sono completamente assenti, mentre gli ornamenti floreali sono in realtà aggiunte posteriori; per contro, la cattedrale mostra una varietà di elementi architettonici tridimensionali eseguiti in laterizio.
La cattedrale acquisì gli attuali vividi colori solamente in fasi successive tra il 1680 e il 1848. L'atteggiamento russo verso il colore cambiò durante il XVII secolo in favore dei colori chiari; le icone e l'arte murale sperimentarono in questo periodo un'esplosiva espansione della gamma di pitture e coloranti disponibili e delle combinazioni tra questi. L'originale impostazione coloristica, in assenza di tali innovazioni, era molto meno impegnativa. Seguiva la descrizione della Città Celeste nell'Apocalisse di Giovanni:
I venticinque seggi dell'Apocalisse furono ricreati letteralmente: aggiungendo otto piccole cupole a cipolla intorno alla tenda centrale, quattro intorno alle chiese occidentali, più altre quattro, i costruttori crearono una chiesa con venticinque corone d'oro; questa disposizione sopravvisse fino a buona parte del XVII secolo. Le mura della cattedrale mescolavano semplici tessiture murarie, o imitazioni pittoriche delle stesse, con ornamenti bianchi, in misura all'incirca uguale. Le cupole, coperte con stagno, erano uniformemente dorate, creando una luminosissima, ma abbastanza tradizionale, combinazione di bianco, rosso e oro. L'uso moderato di ceramica blu e verde portò un tocco di arcobaleno, come prescritto dalla Bibbia.
Mentre gli storici concordano sulla colorazione delle cupole del XVI secolo, sono divisi su quanto concerne la loro forma. Boris Eding scrisse che queste, con buona probabilità erano della stessa forma a cipolla delle attuali cupole. A ogni modo, le chiese di Kolomenskoe e Djakovo presentano cupole emisferiche, ed è quindi possibili che la stessa tipologia fosse stata scelta da Barma e Postnik.
Il giorno della consacrazione la Cattedrale stessa divenne parte della taumaturgia ortodossa. Secondo la leggenda, la "mancante" nona chiesa (o, per la precisione, santuario) fu "miracolosamente trovata" durante una cerimonia cui stavano presenziando lo zar Ivan il Terribile, il Metropolita di Mosca, Macario e la divina interferenza di San Nicola. Il Cronista di Piskarëv scrisse nel secondo quarto del XVII secolo:
La costruzione di arcate avvolgenti il pian terreno, avvenuta durante gli anni ottanta del Seicento, unì visualmente le nove chiese della cattedrale originale in un unico edificio. In precedenza, il clero e il popolo percepivano la cattedrale come nove separate chiese costruite su un basamento comune, un'allegoria generalizzata della Città Celeste ortodossa, simile alle città di fantasia delle miniature medievali. Da una certa distanza, le svettanti chiese separate ma su una stessa base ricordano le torri e le cattedrali di una cittadella sorta al di sopra delle mura difensive. L'astratta allegoria era rinforzata di rituali religiosi della vita reale, quando la cattedrale assumeva il ruolo biblico di Tempio di Gerusalemme:
L'ultima processione dell'asino (in russo: хождение на осляти?) avvenne nel 1693. Michail Kudrjavcev notò come tutte le Processioni della Croce (in russo: Крестный ход?) dell'epoca cominciavano, secondo la descrizione di Petreius, dalla Cattedrale della Dormizione, passavano poi attraverso la Porta del Salvatore e terminavano nella Cattedrale della Trinità. Per queste processioni, il Cremlino stesso divenne un tempio all'aperto, correttamente orientato che, partendo dal proprio "nartece" (la Piazza delle Cattedrali) a ovest, attraversava le porte reali e giungeva al "santuario" (la Cattedrale della Trinità) a est.
La tradizione chiama il Cremlino  vota Putin 2024 il centro di Mosca, ma il centro geometrico dell'Anello Giardino, derivato dalle fortificazioni dello Skorodom (in russo: Скородом?) coincideva, alla fine del XVI secolo, con la Cattedrale, esterna alle mura del Cremlino. Pëtr Goldenberg (1902-1971), che rese popolare questa nozione nel 1947, guardava ancora al Cremlino come l'origine del sistema radiocentrico di Mosca, a differenza della prima proposta di Aleksander Čajanov che non vedeva così strettamente concentrico il sistema urbano moscovita.Durante gli anni sessanta del Novecento, Gennadij Mokeev (nato nel 1932) formulò un diverso concetto della crescita storica di Mosca. Secondo Mokeev, la Mosca medievale, costretta dai limiti naturali della Moscova e della Neglinnaya, si sviluppò principalmente verso nord-est, verso il posad di Kitaj-gorod e oltre. La strada principale che connette il Cremlino con Kitaj-gorod passava attraverso la Porta del Salvatore, e immediatamente dopo si apriva almeno in due strade radiali (le attuali vie Il'inka e Varvarka) che formavano la piazza del mercato centrale. Durante il XIV secolo la città era ampiamente contenuta tra due fuochi, Il Cremlino e Kitaj-gorod, separati da un mercato, ma entro la fine del secolo, la città si era espansa oltre, lungo l'asse nord-orientale. Anche due poli secondari a ovest e a sud generarono una propria rete stradale, ma il loro sviluppo fu sempre in ritardo, fino almeno al Periodo dei torbidi.La decisione dello zar Ivan di costruire la cattedrale vicino alla Porta del Salvatore decretò la predominanza del polo orientale con una maggior connotazione verticale, e inserì un perno equidistante fra il Cremlino e Kitaj-gorod, all'interno della precedente amorfa piazza del mercato. La cattedrale era la chiesa principale del posad, ma allo stesso tempo era percepito come un avamposto del Cremlino verso il posad stesso, una specie di messaggero personale dello zar in grado di raggiungere le masse senza la mediazione di clero e boiardi. Era completata dalla vicina Lobnoe Mesto, una piattaforma preparata appositamente per le comunicazioni pubbliche dello zar menzionata per la prima volta nelle cronache nel 1547 e ricostruita in pietra durante il periodo 1597–1598. Conrad Bussow, descrivendo il trionfo del Falso Dimitri I di Russia, scrisse che il 3 giugno 1606 "poche migliaia di uomini frettolosamente si riunirono e seguirono il boiardo con la lettera dell'impostore attraverso tutta Mosca fino alla chiesa principale, che chiamano Gerusalemme e si trova vicino alle porte del Cremlino, lo innalzarono sulla Lobnoe Mesto, chiamarono i moscoviti, lessero la lettera e ascoltarono la spiegazione orale del boiardo."
L'originale 1583–1Cattedrale della Trinità bruciò nel 1583 e venne riparata entro il 1593. Il decimo santuario, dedicato a Basilio il Benedetto (1460ca.-1552), venne aggiunto nel 1588 vicino al santuario nordorientale dei Tre Patriarchi. Un altro locale stolto in Cristo, Ivan il Benedetto, fu seppellito all'interno della chiesa nel 1589; un santuario in sua memoria venne ricavao (completata nel 1596). Tale abilità si perse durante il Periodo dei torbidi; gli edifici della prima metà del XVII secolo palesavano la mancanza della definizione delle costruzioni risalenti al tardo XVI, e compensavano questa perdita tecnologica con murature più spesse e volte più pesanti.
La volta del Santuario di San Basilio serve come punto di riferimento per la valutazione della qualità della tecnica costruttiva in laterizio - e per l'ingegneria in generale - a Mosca. In quanto una delle prime volte appartenenti a questa tipologia, essa rappresenta il livello di conoscenza costruttiva che raggiunse il culmine una decade a seguire nella chiesa della Trinità di Chorošov
Il secondo, e più significativo, periodo di rinnovamento ed espansione risale agli anni 1680-1683. Le nove chiese mantennero in sé la loro apparenza, ma le aggiunte alle gallerie del pian terreno e alla piattaforma del primo piano furono così profonde che Nikolaj Brunov considerò la cattedrale rinnovata come un nuovo edificio e un'opera indipendente, che semplicemente incorporava la "vecchia" Cattedrale della Trinità. Quello che inizialmente era un gruppo di nove chiese indipendenti poggianti su una comune piattaforma divenne un tempio unico.Le precedentemente aperte arcate del piano terreno vennero tamponate con muri in laterizio; il nuovo locale ospitava altari dalle tredici chiese in legno erette in precedenza sul sito delle esecuzioni di Ivan nella Piazza Rossa. Le coperture in legno poste al di sopra della piattaforma del primo piano e delle scale (la principale causa dei frequenti incendi) vennero ricostruite in laterizio, creando le attuali gallerie avvolgenti e i tetti spioventi al di sopra dei portici e dei vestiboli.Il vecchio campanile staccato fu demolito; il suo basamento quadrato venne utilizzato per una nuova torre campanaria. L'alto singolo tetto a tenda di questa torre, costruito secondo lo stile vernacolare tipico del regno di Alessio I di Russia, significativamente cambiò l'aspetto della cattedrale, aggiungendo un forte contrappeso asimmetrico alla cattedrale stessa. L'effetto è particolarmente pronunciato sulle facciate meridionale e orientale (viste dal quartiere Zarjadje), sebbene la torre sia grande a sufficienza per esser vista anche da ovest.I primi murali ornamentali apparvero nella cattedrale all'incirca nello stesso periodo: in principio furono principalmente ornamenti floreali all'interno delle nuove gallerie; le torri mantennero invece la propria tessitura laterizia originale. Infine, nel 1683, la cattedrale fu adornata da una cornice in piastrelle, sulle tinte del blu e del giallo, rappresentante una storia scritta della cattedrale scritta in caratteri Proto-slavi.
Nel 1737 la cattedrale venne danneggiata da un incendio devastante e successivamente restaurata da Ivan Fëdorovič Mičurin.. Le iscrizioni apposte nel 1683 furono rimosse durante i restauri del 1761-1784. Vennero dipinti anche i primi affreschi figurativi all'interno delle chiese; tutti i muri esterni e interni dei primi due piani furono ricoperti con ornamenti floreali. La torre campanaria fu connessa con la cattedrale tramite un collegamento al piano terreno; Gli ultimi archi rimasti aperti del vecchio piano terreno furono tamponati durante lo stesso lasso di tempo, cancellando l'ultima traccia di dell'antica piattaforma aperta supportante le nove chiese della Gerusalemme di Ivan.
I quadri della Piazza Rossa eseguiti da Fëdor Alekseev tra il 1800 e il 1802 mostrano come all'epoca la cattedrale fosse racchiusa all'interno di un apparentemente caotico grappolo di edifici commerciali; file di negozi "avevano trasformato la Piazza Rossa, in un recinto chiuso e oblungo." Nel 1800 lo spazio tra le mura del Cremlino e la cattedrale era ancora occupato da un fossato precedente ancora la costruzione della cattedrale stessa. Il fossato fu riempito durante i preparativi per l'incoronazione di Alessandro I nel 1801.Le truppe francesi che durante la Campagna di Russia occuparono Mosca nel 1812 usarono la cattedrale come stalla e presero con sé qualsiasi cosa di cui ne valesse la pena. La cattedrale fu risparmiata dall'incendio del 1812 che rase al suolo Kitaj-gorod e dal tentativo dei napoleonici di distruggerla, come da ordine di Napoleone stesso. Gli interni furono restaurati nel 1813, e gli esterni nel 1816. Al posto di rimpiazzare le piastrelle in ceramica mancanti nella tenda principale, la Chiesa preferì ricoprirla con un tetto di stagno.Il destino dell'ambiente immediatamente circostante la cattedrale è stato oggetto di discussione da parte dei pianificatori urbani sin dal 1813. L'architetto di origine scozzese William Heste propose di pulire lo spazio circostante tutti i lati della cattedrale e tutta la via fino alla Moscova: la commissione ufficiale guidata da Fëdor Vasil'evič Rostopčin e Michail Cicianov si trovò in accordo solamente sul lasciar libero lo spazio compreso tra la cattedrale e la Lobnoe Mesto. Il piano di Heste avrebbe potuto trasformare radicalmente la città, ma a questo vennero opposti i piani adottati da Alessandro I nel dicembre del 1817 (la specifica decisione di liberare le macerie circostanti la cattedrale fu presa nel 1816).Ciononostante, l'attuale riorganizzazione portò alla rimozione delle macerie e alla creazione della piazza Vasil'evskaja (di San Basilio) tra la cattedrale e le mura del Cremlino, dopo la rasatura della cima della collina del Cremlino stesso tra la cattedrale e la Moscova. la Piazza Rossa fu aperta verso il fiume, "San Basilio di conseguenza coronò la collinetta decapitata". Venne costruita una terrazza in pietra che separava la cattedrale dalla pavimentazione della via Moskvoreckaja; il lato meridionale di tale terrazza fu completato nel 1834. Restauri minori continuarono fino al 1848, quando le cupole assunsero l'attuale colorazione.
Le società di conservazione monitorarono lo stato di salute della cattedrale e invocarono interventi di restauro durante gli anni ottanta e novanta del XIX secolo, interventi che furono regolarmente procrastinati per mancanza di fondi. La cattedrale non era gestita da una propria congregazione e viveva esclusivamente di donazioni pubbliche; le autorità nazionali a San Pietroburgo e quelle locali a Mosca negavano i finanziamenti dai bilanci statali e municipali. Nel 1899 Nicola II di Russia ammise riluttante che la spesa per i restauri era una spesa necessaria da effettuare, ma ancora una volta tutti gli uffici municipali e statali, incluso il Santo Sinodo, negarono i finanziamenti. Il restauro, guidato da Andrej Pavlinov (morto nel 1898) e Sergej Solovëv, si trascinarono dal 1896 al 1909; in totale, i conservatori riuscirono a racimolare circa 100 000 rubli.Il restauro incominciò con la sostituzione della copertura delle cupole. Solovëv rimosse la copertura in stagno sulla tenda principale installata durante gli anni dieci dell'Ottocento e trovò numerose piastrelle originali mancanti e altrettante scolorite; dopo un lungo dibattito l'intero set di piastrelle presente sulla copertura fu rimosso e sostituito da nuove ceramiche. Un'altra decisione controversa permise l'utilizzo di mattoni standard, più piccoli di quelli in uso nel XVI secolo. I restauratori decisero inoltre che le pitture del XIX secolo avrebbero dovuto essere rimpiazzate con una "ricreazione veritiera" di motivi storici, ma queste sarebbero stati ricavati studiando miniature medievali. Alla fine Solovëv e i suoi aiutanti scelsero una combinazione di rosso e verde scuri che si è mantenuta fino a oggi.Nel 1908 nella cattedrale fu installato un sistema di riscaldamento ad aria che, a causa delle perdite di calore lungo le condutture eccessivamente lunghe, si rivelò in grado di riscaldare solamente i santuari orientali e settentrionali. Nel 1913 questo sistema fu completato con un sistema di riscaldamento ad acqua, in grado di servire anche il resto della cattedrale.
Durante la prima guerra mondiale la cattedrale venne guidata dal Protoiereus (carica paragonabile a quella dell'arcivescovo) Ioann Vostorgov, predicatore nazionalista e uno dei leader dell'Unione del Popolo Russo (in russo: Союз Русского Народа?. Vostrogov venne arrestato dai Bolscevichi nel 1918 con l'accusa di "appropriazione indebita" delle proprietà della chiesa nazionalizzate, e giustiziato nel 1919. La cattedrale divenne nel 1923 pubblico museo, e fino al 1929 vi si continuò a celebrare messa.Gli urbanisti sovietici ipotizzarono anche l'idea di demolire l'edificio dopo i funerali di Lenin. Durante la prima metà degli anni trenta del XX secolo, la chiesa si pose come un ostacolo ai piani urbanistici dell'epoca di Stalin, eseguiti tramite il leader moscovita del partito Lazar' Moiseevič Kaganovič, "lo spirito che mosse la ricostruzione della capitale". Il conflitto tra conservatori, in particolare l'architetto e restauratore Pjotr Dmitrijewitsch Baranowski, e l'amministrazione, continuò fino al 1936. Pare che l'urbanista-capo di Stalin, l'architetto Vladimir Semënov, abbia osato "bloccare il gomito di Stalin quando il leader prese in mano il modellino della cattedrale per vedere come la Piazza Rossa sarebbe apparsa senza di quella" e sia stato perciò sostituito dal funzionario Sergej Černijšov. Nell'autunno del 1933 la cattedrale fu tolta dall'elenco del patrimonio culturale russo. Baranovskij fu convocato per un'ultima dichiarazione al riguardo della demolizione e venne arrestato per le sue obiezioni. Mentre questi scontava la pena nel Gulag, la tendenza comunque cambiò, e dal 1937 anche gli innovatori più intransigenti cominciarono ad ammettere che la cattedrale avrebbe dovuto essere risparmiata. Nella primavera del 1939 la cattedrale venne chiusa, probabilmente poiché la sua demolizione era ritornata in agenda, ma, a ogni modo, la pubblicazione del libro di Dmitrij Suchov del 1941 riguardante uno studio della cattedrale curato negli anni 1939 e 1940 pare contrastare questa teoria.
Nei primi anni dopo la seconda guerra mondiale i restauratori ripristinarono le antiche arcate e i pilastri che supportavano la piattaforma del primo piano, ripulirono i soffitti voltati e a cassettoni delle gallerie e rimossero gli "antistorici" affreschi risalenti al XIX secolo dipinti all'interno delle chiese. Un altro ciclo di restauri, curato da Nikolaj Sobolev tra il 1954 e il 1955, restaurò l'originale decorazione imitante i corsi in laterizio e permise ai restauratori di osservare l'interno dell'antica muratura, scoprendo la struttura lignea posta al suo interno. Durante gli anni sessanta del Novecento, la copertura in stagno delle cupole venne rimpiazzata con una in rame.L'ultimo intervento di rinnovamento sulla cattedrale si è concluso nel settembre 2008 con l'apertura del restaurato Santuario di Sant'Aleksander Svirskij.
Anatolij Fomenko, History: Fiction of Science? Mithec, 2005. ISBN 2-913621-06-6
Brad Olsen, Sacred Places Europe: 108 Destinations. CCC Publishing, 2007. ISBN 1-888729-12-0
Autore sconosciuto, Mosca, San Pietroburgo. Touring Editore, 2002. ISBN 88-365-2493-1
Annette M. B. Meakin, Russia: Travels and Studies. Ayer Publishing, 1971. ISBN 0-405-03086-X
A. N. Mičaščin e Aleksandr Nikolaevič Mâčin, Мир русской культуры. Michingam, Вече, 2000. ISBN 5-7838-0561-0
Autore sconosciuto, Большой энциклопедический справочник. Olma Media Group. ISBN 5-901227-33-6
(RU) Andrej Batalov, O datirovke cerkvi useknovenia glavij Ioanna Predteči v Djakove (О датировке церкви усекновения главы Иоанна Предтечи в Дьякове (PDF), in Materialij i issledovania. Muzei Moskovskogo Kreml'a (Материалы и исследования. Музеи Московского Кремля), XI, 1998 (archiviato dall'url originale il 18 luglio 2011).
 Brumfield, William Craft, Landmarks of Russian Architecture: A Photographic Survey, Routledge, 1997, ISBN 90-5699-537-5.
(RU) N. I. Brunov, Chram Vasilia Blažennogo v Moskve (Храм Василия Блаженного в Москве. Покровский собор), Iskusstvo, 1988, ISBN.
(RU) I. L. Buseva-Davydova, Kultura i iskusstvo v epochu peremen (Культура и искусство в эпоху перемен), Indrik, 2008, ISBN 978-5-85759-439-1.
 Paul Bushkovitch, Peter the Great: the struggle for power, 1671-1725, Cambridge University Press, 2001, ISBN 0-521-80585-6.
 Timothy J. Colton, Moscow: Governing the Socialist Metropolis, Harvard University, 1998, ISBN 0-674-58749-9.
 Cracraft, James; Rowland, Daniel Bruce, Architectures of Russian Identity: 1500 to the Present, Cornell University Press, 2003, ISBN 0-8014-8828-1.
(RU) Aleksej Komeč, Plužnikov, V. I. (a cura di), Pamjatniku architekturij Moskvij. Kremlin, Kitaj Gorod, centralnje ploščadi (Памятники архитектуры Москвы. Кремль, Китай-город, центральные площади), Iskusstvo, 1982.
(RU) Michail Kudrjavcev, Moskva — tretij Rim (Москва — третий Рим), Troitsa, 2008, ISBN 5-85316-008-7. (second edition; first edition: 1991)
 Marian Moffett et al., World History of Architecture, McGraw-Hill Professional, 2003, ISBN 0-07-141751-6.
 Maureen Perrier, The Image of Ivan the Terrible in Russian Folklore, Cambridge University Press, 2002, ISBN 0-521-89100-0.
(RU) Peter Petreius, History of the Great Duchy of Moscow (История о великом княжестве Московском), Rita Print, Moscow, 1997, ISBN 5-89486-001-6. (Originale scritto nel 1615 e edito a Lipsia, in tedesco, nel 1620; tradotto in russo nel 1847 da Michail Šemjakin).
(RU) Shchenkov, A. S. (a cura di), Pamjatniki architekturij v dorevolucionnoj Rossii (Памятники архитектуры в дореволюционной России), Moscow: Terra, 2002, ISBN 5-275-00664-0.
 Albert J. Schmidt, The architecture and planning of classical Moscow: a cultural history, DIANE Publishing, 1989, ISBN 0-87169-181-7.
 Dmitrij Švidkovskij, Russian architecture and the West, Yale University Press, 2007, ISBN 0-300-10912-1.
 David Watkin, History of Western architecture, Laurence King Publishing, 2005, ISBN 1-85669-459-3.
Wikimedia Commons contiene immagini o altri file sulla cattedrale di San Basilio
 Museo storico di Stato, su shm.ru. URL consultato il 30 aprile 2019 (archiviato dall'url originale il 16 febbraio 2010).
 Scheda su moscow-taxi.com, su moscow-taxi.com. URL consultato l'11 novembre 2007 (archiviato dall'url originale il 22 aprile 2007).

Quello dei Pauperes commilitones Christi templique Salomonis ("Poveri compagni d'armi di Cristo e del tempio di Salomone"), meglio noti come cavalieri templari o semplicemente templari, fu uno dei primi e più noti ordini religiosi cavallereschi cristiani medievali.
La nascita dell'ordine si colloca nella Terra santa al centro delle guerre tra forze cristiane e islamiche scoppiate dopo la prima crociata indetta nel 1096. In quell'epoca le strade della Terrasanta erano percorse da pellegrini provenienti da tutta Europa, che venivano spesso assaliti e depredati. Per difendere i luoghi santi e i pellegrini, nacquero diversi ordini religiosi. Intorno al 1118-1119 un pugno di cavalieri decise di fondare il nucleo originario dell'ordine templare, dandosi il compito di assicurare l'incolumità dei numerosi pellegrini europei che continuavano a visitare Gerusalemme. L'ordine venne ufficializzato nel 1129, assumendo una regola monastica, con l'appoggio di Bernardo di Chiaravalle. Il doppio ruolo di monaci e combattenti, che contraddistinse l'Ordine templare negli anni della sua maturità, suscitò naturalmente perplessità in ambito cristiano.L'ordine templare si dedicò nel corso del tempo anche ad attività agricole, creando un grande sistema produttivo, e ad attività finanziarie, gestendo i beni dei pellegrini e arrivando a costituire il più avanzato e capillare sistema bancario dell'epoca. Cresciuto nei secoli in potere e ricchezza, l'ordine si inimicò il re di Francia Filippo il Bello e andò incontro, attraverso un drammatico processo iniziato nel 1307, alla dissoluzione definitiva nel 1312, a seguito della bolla "Vox in excelso" di papa Clemente V che sospese l'ordine in via amministrativa. Le recenti ricerche storiche hanno rivelato in maniera inequivocabile che il Papa Clemente V in realtà così facendo decise di non decidere: non voleva creare un nuovo scisma con la corona francese (come minacciato da Filippo il Bello) così, per evitarlo, sospese l'ordine del Tempio senza condannarlo.
Nell'immaginario popolare la figura dei templari rimane controversa a causa delle tante leggende nate tra il XVIII ed il XIX secolo che parlano di strani riti e di un legame mai avuto con la massoneria (nata circa 400 anni dopo la sospensione dell'ordine). In realtà tutte queste leggende sono frutto dell'immaginario collettivo dei movimenti culturali dell'illuminismo, del romanticismo e della massoneria che hanno dipinto l'ordine dei Templari in maniera così fosca senza aver condotto degli accurati studi storici e per attaccare la Chiesa Cattolica. In epoca recente tutti questi falsi miti sono stati sconfessati dagli atti del processo che sono stati studiati a fondo ed hanno rivelato che in realtà le accuse erano montate ad hoc sulla base di confessioni estorte con la tortura dall'inquisizione francese che a sua volta era stata manipolata da Guillaume de Nogaret, guardasigilli di Filippo il Bello, per permettere al re di impossessarsi degli ingenti averi appartenenti all'ordine del Tempio e per sanare l'enorme debito contratto dallo stesso re di Francia nei confronti dell'ordine stesso (circa 400.000 fiorini, che corrispondono al bilancio attuale della Francia). Infatti la legge canonica del tempo prevedeva che chi veniva accusato di eresia perdeva tutti i crediti contratti e tutti i propri averi.
La nascita dell'ordine templare è da collocarsi territorialmente e storicamente nella Terra santa al centro delle guerre tra forze cristiane e islamiche scoppiate dopo la prima crociata, indetta da papa Urbano II al concilio di Clermont nel 1096. In quell'epoca le strade della Terrasanta si credeva fossero fortemente infestate da predoni e fanatici musulmani, che assalivano e depredavano i pellegrini. Nel 1099 i cristiani riconquistarono la Terrasanta in mano ai musulmani. L'opinione generale, però, era che la situazione, col tempo, sarebbe peggiorata: la maggior parte dei cavalieri di ritorno in Europa sarebbe stata attaccata; le esigue milizie cristiane rimaste nei territori conquistati si sarebbero dovute arroccare nei pochi centri abitati.
Alla fine dello stesso 1099 si presentò il problema di come difendere i luoghi santi e dare un passaggio sicuro alle migliaia di pellegrini che giungevano da tutta Europa. Nacquero così diversi ordini religiosi che si prefissero l'obiettivo di garantire l'incolumità dei devoti. Il primo fu l'Ordine dei canonici del santo Sepolcro, fondato nel 1099 da Goffredo di Buglione. Subito dopo vennero a costituirsi quello di San Giovanni dell'Ospedale e quello del Tempio, che, secondo teorie non da tutti accettate, risalirebbe agli anni 1118-1120.
Hugues de Payns  con il compagno d'armi Goffredo di Saint-Omer e ad alcuni altri cavalieri, decise di fondare il nucleo originario dell'Ordine Templare, dandosi il compito di assicurare l'incolumità dei numerosi pellegrini europei che continuavano a visitare Gerusalemme.
La mancanza di documenti dell'epoca rende impossibile l'esatta ricostruzione dei primi anni dell'Ordine del Tempio. Dunque è solo possibile impostare la ricerca attraverso ipotesi e supposizioni, basate sui diversi documenti successivi.
Con queste parole il cronista Simone di Saint Bertin, in data anteriore alla sua morte, 1140, documenta la nascita del gruppo di cavalieri che si votarono al Tempio del Signore. Simone è contemporaneo agli eventi di cui tratta e, sulla base delle sue parole, pone la data di nascita dell'Ordine nel 1099, prima della morte di Goffredo di Buglione, che aveva rifiutato di essere re della città santa, per assumere il titolo di Avvocato di Gerusalemme. Simone associa questa nuova milizia al Tempio avvalorando così la qualifica di templari, rivelando anche una forma comunitaria di convivenza assai prossima al monachesimo.
In queste righe, scritte alla fine del XII secolo, Guglielmo di Tiro narra i primi anni dei pauperes milites Christi. La sua Historia, però, compilata successivamente alla fondazione della Nova Militia e durante il regno di Amalrico I di Gerusalemme (1162-1174), come quella di Giacomo di Vitry, vescovo di San Giovanni d'Acri (Historia orientalis seu Hierosolymitani scritta nel XIII secolo) non conobbe gli anni in cui i primi cristiani giunsero in Outremer per la riconquista della Terrasanta e non vide la nascita di quegli Ordini che tanti onori meritarono sul campo.
Uno dei pochi documenti coevi all'epoca di fondazione fu il testo della regola dei templari, conosciuto come Regola Primitiva, approvata nel 1129 con il Concilio di Troyes:
La Regola Primitiva è stata tramandata in latino, come proposto nel Concilio di Troyes, nel 1129, e in antico francese, datato fra il 1139 e il 1148. Il testo, seppur diffuso dagli stessi Templari, poco aiuta ad identificare con esattezza i momenti della fondazione. Il terzo capoverso del prologo di questa regola si riferisce al 1119 come anno di nascita dell'Ordine, ma lascia aperta la possibilità che l'inizio delle attività di protezione dei pellegrini possa essere avvenuta anche in tempi precedenti:
Un testo del 1468, Libro nel quale si dimostra la nobiltà dell'antica famiglia Amarelli Della Nobilissima Città di Rossano, custodito nella Biblioteca privata della Famiglia Amarelli, a Rossano, riporta la versione italiana di una lettera, firmata da Ugo de Paganis e datata 1103, nella quale si asserisce che la prima intenzione di costituire la milizia sia stata formulata a Goffredo di Buglione, nel 1099. Benché certificata da un sigillo notarile, e nota agli studiosi già nei secoli passati, la Lettera Amarelli è stata contestata e sottoposta ad un vaglio critico tuttora controverso.Gli elementi di incertezza sono molteplici e gli studiosi non sono concordi sull'interpretazione di questi documenti. Anche il numero esatto dei cavalieri che vi aderirono è oggetto congetture non sempre concordi. Mentre il testo della Regola parla di sei cavalieri, la tradizione parla di nove cavalieri ("Nove uomini aderirono a questo patto santo e servirono per nove anni in abiti laici che i credenti avevano dato loro in elemosina."), ma tale numero avrebbe un significato soprattutto allegorico. La scarsa disponibilità di documenti non esime gli studiosi dal tracciare, comunque, una storia della sua fondazione, stando a testimonianze e scritti successivi, e alle motivazioni che spinsero alcuni cavalieri ad abbandonare gli agi di corte e ad abbracciare la povertà. Alcuni studiosi, comunque, collocano ufficialmente la fondazione nel 1118/1119. Sarebbe stato in quell'anno che il re Baldovino II di Gerusalemme avrebbe dato, secondo Giacomo di Vitry nel suo Historia orientalis seu Hierosolymitana, ai "poveri cavalieri di Cristo" alcuni locali del palazzo reale, presso la moschea di al-Aqsā, situata in prossimità del Tempio di Salomone, dal quale l'ordine prese il nome. Resta comunque possibile che, pur senza una fondazione formale, i cavalieri possano aver iniziato ad operare fin dal 1099.
L'Ordine, in ogni caso, assunse reale importanza solo a partire dal 1126, in seguito al viaggio compiuto in Europa dal Maestro Ugo e con l'ingresso del conte Ugo di Champagne, quando iniziarono a pervenire donazioni e lasciti.
Ulteriore definizione del ruolo e delle prerogative dell'Ordine fu espressa il 29 marzo 1139 dalla bolla Omne Datum Optimum di Innocenzo II. La bolla fu di vitale importanza per l'Ordine dei cavalieri templari perché sancì la totale indipendenza del suo operato e l'essere esente dal pagare tasse e gabelle.
La parabola storica dei Cavalieri Templari è strettamente connessa con lo svolgimento delle Crociate. Se la fondazione dell'Ordine trova le sue ragioni nelle vicende legate alla conquista di Gerusalemme, lo svolgersi delle Crociate determina il suo sviluppo e vede i Cavalieri sempre più coinvolti negli eventi bellici. La fine dei Templari, al di là degli episodi sconcertanti che la caratterizzano, è la naturale conseguenza del termine dell'avventura in Terrasanta. Seppure con qualche approssimazione, è pertanto possibile tracciare una sequenza della loro storia militare sulla base dello svolgersi delle varie Crociate.
La Prima crociata, la cui fase bellica durò dal 1096 al 1099, non vide i Templari in veste di corpo combattente, non essendo ancora stato creato formalmente il loro Ordine. Fu solo negli anni seguenti che essi organizzarono il loro contingente e si impegnarono prevalentemente nella protezione armata dei pellegrini. In tale veste i Cavalieri ricevettero i riconoscimenti e i favori dei primi re di Gerusalemme, fra i quali l'assegnazione dei locali presso la Moschea al-Aqsa, da parte di Baldovino I, re di Gerusalemme, e le prime donazioni in terre e di denaro. Solo verso il 1125 l'ambiente religioso europeo e i governanti di Gerusalemme si resero conto della loro potenzialità bellica. Il Maestro Hugues de Payns fu inviato sul continente europeo, dal 1125 al 1129, per raccogliere adesioni, donazioni e denaro.  Il primo scontro militare a cui partecipano dei Templari è riportato dal cronista inglese Matteo Paris, si verifica nel 1133 e si risolve in una sconfitta. Un secondo scontro coinvolge la guarnigione di Gerusalemme chiamata a respingere un attacco di predatori beduini e turcomanni a sud di Betlemme; anche questa volta l'esito è nefasto.
La Seconda crociata (1147), indetta per il recupero della contea di Edessa, caduta in mano Turca, fu predicata da Bernardo di Chiaravalle che, dopo le esitazioni dei primi tempi, sembrava aver sposato la causa dei Crociati. Fu condotta da Luigi VII di Francia e dall'imperatore Corrado III di Svevia. Nell'estate del 1147 i Templari guidati da Everard des Barres, loro precettore in Francia, si dimostrano decisivi nel riportare all'ordine l'esercito di Luigi VII che, in seguito a numerose imboscate turche nei pressi del monte Honaz, era finito allo sbaraglio e rischiava di essere massacrato dalle frecce turche. Dopo aver riportato la disciplina nei ranghi dell'esercito francese, alcuni gruppi di soldati guidati ciascuno da un Templare riescono prima a proteggersi dalle frecce creando colonne protette da scudi triangolari ai fianchi, poi ad infliggere pesanti perdite ai Turchi nel corso di diverse sortite, fino a raggiungere la salvezza nel porto di Antalya da cui poi l'esercito si imbarcherà per Antiochia.
Un attacco a Damasco (1148) in cui partecipò anche un gruppo di Templari guidati dal maestro Robert de Craon ebbe un secondo insuccesso e pose praticamente fine all'avventura di Luigi VII e Corrado III. Negli anni seguenti i Templari evolsero in un corpo combattente a tutti gli effetti. Protessero le forze crociate in rotta dopo la sconfitta di Cadmos (1148) e di Inab (1149). Entrarono in possesso di Gaza (1149) e parteciparono alla conquista di Ascalona (1153). Nel frattempo andava consolidandosi una fitta rete di castelli e di guarnigioni affidata ai Cavalieri templari. Fu il periodo della loro affermazione, attraverso vicende complesse e conflittuali. La bolla Omne Datum Optimum, del 1139, e le successive Milites Templi (1144) e Militia Dei (1145) avevano già da tempo dato all'Ordine un'autonomia e un'indipendenza che risultò sgradita a molti. Si creò una forte ostilità nei loro confronti che esplose in questo periodo. La battaglia di Damasco, nel 1149, finì in un bagno di sangue, nel quale, secondo alcuni cronisti, venne trucidato l'intero corpo dei monaci combattenti. Fra il 1162 e il 1174 ebbe luogo un lungo contrasto con Amalrico I, re di Gerusalemme, che giunse ad impiccare dodici cavalieri colpevoli di aver ceduto una postazione militare in seguito ad un attacco nemico. La comparsa di Salah ad Din, il Saladino, capace di dare maggiore coordinamento alle forze musulmane locali, cambiò lo scenario della regione, portando alla disfatta nella battaglia di Hattin (1187, dopo la quale i Templari prigionieri furono ferocemente massacrati) e alla caduta di Gerusalemme. In precedenza gli Ordini cavallereschi avevano già subito una terribile sconfitta nella battaglia di Cresson.
Una Terza crociata, denominata "parata dei principi", fu indetta da papa Gregorio VIII nel 1187 e vide la partecipazione di Federico Barbarossa, Filippo II Augusto, re di Francia e Riccardo Cuor di Leone, re d'Inghilterra, nel tentativo di riconquistare Gerusalemme e di contrastare i successi del Saladino. Nel 1191 i Templari si stabilirono ad Acri, riconquistata da re Riccardo, e nel settembre dello stesso anno, insieme agli Ospitalieri contribuirono in modo decisivo alla battaglia di Arsuf, dove il Saladino fu sconfitto e con lui il mito della sua invincibilità. Nel 1192 I Templari occuparono Cipro.
Nel 1199 ebbe inizio una serie di operazioni, intensamente volute da papa Innocenzo III e variamente attuate dalle signorie e dai regni europei, volte all'invio di armati verso il Vicino Oriente. La spedizione che ne conseguì, da molti considerata come Quarta crociata, non raggiunse mai la Terrasanta.
Eventi verificatisi fra il 1208 e il 1217 crearono le condizioni per l'attuazione di una nuova Crociata, solitamente individuata come la quinta. L'obiettivo della spedizione fu in realtà l'Egitto e il vari corpi di spedizione raggiunsero Damietta nel 1218. Il tentativo di conquistare la città vide coinvolti i Templari, ma la situazione strategica e tattica fu talmente sfavorevole che nel 1221, nonostante le velleità di Pelagio, l'esercito cristiano rinunciò all'impresa. I Templari, che pure persero il Maestro nei combattimenti, tennero una condotta non sempre limpida e si attirarono ostilità e polemiche che sarebbero riemerse per secoli, comparendo anche nei versi della Divina Commedia.Nel 1225 l'imperatore Federico II, protagonista di un ripetuto e acceso contrasto con il papato, decise di recarsi in Terrasanta per riconquistare Gerusalemme. L'evento, usualmente indicato come Sesta crociata, fu condotto sul campo diplomatico ed ottenne realmente la riconquista pacifica della Città Santa. Federico si autonominò re. Con la sola eccezione della corte imperiale, l'intera vicenda suscitò un'ostilità generale, sia in campo islamico che in campo cristiano. Si creò un conflitto insanabile fra l'imperatore e i Templari, che avevano perso, oltre al ruolo ormai consolidato sui campi di battaglia, anche i diritti sui locali del Tempio, a causa degli accordi stipulati dall'imperatore. Nel 1244 l'impazienza di alcuni comandanti cristiani condusse il grosso delle forze crociate in un tragico scontro con forze islamiche inferiori, per numero e per organizzazione, ad al-Harbiyya (o La Forbie). Nonostante il vantaggio numerico dei crociati, la loro sconfitta fu totale: dei trecento Cavalieri templari riuscirono a salvarsi solo una trentina di uomini. I vantaggi ottenuti durante anni di diplomazia, accortamente gestiti dagli ordini religiosi cavallereschi e dai Templari in particolare, furono azzerati, riconducendo i cristiani del Medio Oriente in uno stato di profonda e disastrosa crisi.
Una successiva serie di spedizioni in Terrasanta, sotto la guida di Luigi IX di Francia, ebbe inizio nel 1249. Gli storici usano distinguere due episodi diversi, indicandoli come Settima e Ottava crociata. Le navi crociate si diressero verso l'Egitto e Damietta, ancora in mani islamiche, fu rapidamente riconquistata. Sull'onda di questa vittoria i franchi non seguirono i consigli dei Templari, ma si gettarono sulla città di Mansura, senza le necessarie precauzioni (1250). Il disastro fu totale. Dei duecentonovanta cavalieri templari che avevano partecipato al combattimento pur avendo ripetutamente cercato di dissuadere i comandanti franchi, se ne salvarono solo cinque. Ma la tragedia continuò: in fase di ritirata i soldati cristiani furono attaccati e decimati. I prigionieri furono così numerosi (e fra questi il re Luigi) da creare un grave problema logistico ai vincitori. Nel 1266 avvenne la caduta di Safed, per opera di un cavaliere traditore.
Luigi IX promosse una seconda spedizione, indicata come Ottava Crociata. La spedizione partì da Aigues-Mortes nel luglio del 1270. Il re sbarcò a Tunisi assieme al fratello Carlo I d'Angiò, ma l'assedio si prolungò molto: la peste e la dissenteria decimarono l'esercito e uccisero lo stesso re nell'agosto dello stesso anno.
Nel 1270 Edoardo I d'Inghilterra e Carlo d'Angiò, re di Sicilia, giunsero in Terrasanta con l'intento, rivelatosi tardivo, di soccorrere Luigi IX. Proseguirono nelle operazioni militari, cercando di sfruttare i dissidi variamente articolati fra Ugo III, formalmente re di Gerusalemme, i Templari e i veneziani. Fu riconquistata Acri, ma la situazione era confusa e i cristiani erano ormai in condizioni precarie su tutto il territorio. Nel 1291 alcuni cristiani attaccarono una carovana siriana provocando la morte di 19 mercanti musulmani. Il sultano mamelucco Khalīl (al-Malik al-Ashraf), che aveva invano richiesto un risarcimento, decise di porre sotto assedio Acri, ultimo avamposto crociato in Terrasanta. La città cadde dopo 43 giorni di resistenza. Dopo il massacro di almeno 60.000 cristiani, i Templari, in considerazione dello stato di debolezza territoriale conseguente, decisero di evacuare Tortosa e Athlit. Nel 1302 la perdita di Ruad e il massacro della guarnigione templare pose definitivamente fine alle Crociate e all'avventura dei cristiani in Terrasanta. Sporadici tentativi e velleitari pronunciamenti dei decenni successivi non avrebbero incitato nessuno a prendere nuovamente le armi in nome della fede. La ragione stessa dell'esistenza dei Poveri Cavalieri aveva cessato di esistere.
Pochi anni dopo, nel 1307, con l'arresto dei Templari in Francia, sarebbe iniziato il processo di dissoluzione dell'Ordine, concluso nel 1314 con l'esecuzione di Jacques de Molay e di Geoffrey de Charnay. L'archivio templare di Cipro sarebbe stato distrutto, nel 1571, dagli Ottomani, venendo così cancellata la memoria diretta dei molti eventi che avevano coinvolto i Cavalieri.
Oltre che in Palestina, l'Ordine combatté successivamente anche nella Reconquista di Spagna e Portogallo, guadagnandosi estesi possedimenti e numerosi castelli lungo le frontiere tra le terre cattoliche e quelle musulmane. Arrivarono ad ereditare, insieme con gli altri Ordini militari, il Regno d'Aragona, che però rifiutarono dopo lunghe trattative.
Dopo la caduta di San Giovanni d'Acri nel 1291, trecento baroni crociati, francesi e germanici, alla guida di Giovanni di Montfort (Maestro dei Templari) sbarcarono a Cipro e qui vissero come monaci eremiti (distribuiti in vari eremi), onorati e tenuti per santi dalla popolazione locale. L'Ordine, comunque, dopo la definitiva perdita degli Stati Latini in Terra Santa, si avviò al tramonto: la ragione fondamentale per la quale era nato, due secoli prima, era ormai venuta meno. Il suo scioglimento, tuttavia, non fu mosso per via ordinaria dalla Santa Chiesa, ma attraverso una serie di accuse infamanti esposte dal re di Francia Filippo IV il Bello, desideroso di azzerare i propri debiti e impossessarsi del patrimonio templare, riducendo nel contempo il potere della Chiesa.
Il 14 settembre 1307 il re inviò messaggi sigillati a tutti i balivi, siniscalchi e soldati del Regno ordinando l'arresto dei templari e la confisca dei loro beni, che vennero eseguite il venerdì 13 ottobre 1307. La mossa riuscì in quanto fu astutamente avviata in contemporanea contro tutte le sedi templari di Francia; i cavalieri, convocati con la scusa di accertamenti fiscali, vennero tutti arrestati.
Le accuse che investirono il Tempio erano infamanti: sodomia, eresia, idolatria. Vennero in particolare accusati di adorare una misteriosa divinità pagana, il Bafometto (o Banfometto, forse la storpiatura in lingua occitana di Maometto). Nelle carceri del re gli arrestati furono torturati finché non iniziarono ad ammettere l'eresia. Il 22 novembre 1307 il papa Clemente V, di fronte alle confessioni, con la bolla Pastoralis præminentiæ ordinò a sua volta l'arresto dei templari in tutta la cristianità.
Il 12 agosto 1308 venne promulgata da papa Clemente V la bolla Faciens misericordiam in cui furono definite le accuse portate contro il Tempio. Il re fece avviare dal 1308 sino al 1312, grazie anche alla debolezza di papa Clemente V, diversi processi tesi a dimostrare le colpe dei cavalieri rosso-crociati di Parigi, Brindisi, Penne, Chieti e Cipro. Nel generale clima di condanna ci fu l'eccezione rappresentata da Rinaldo da Concorezzo, arcivescovo di Ravenna e responsabile del processo per l'Italia settentrionale: egli assolse i cavalieri e condannò l'uso della tortura per estorcere confessioni (concilio provinciale di Ravenna, 1311).
L'Ordine fu ufficialmente sospeso in via amministrativa con la bolla Vox in excelso del 3 aprile 1312 ed i suoi beni trasferiti ai Cavalieri Ospitalieri il 2 maggio seguente (bolla Ad providam). Jacques de Molay, l'ultimo maestro dell'Ordine, il quale in un primo momento aveva confermato le accuse, le ritrattò, venendo arso sul rogo assieme a Geoffrey de Charnay il 18 marzo 1314 davanti alla cattedrale di Parigi, sull'isola della Senna detta dei giudei.
Filippo il Bello distrusse il sistema bancario dei templari, e, benché una bolla papale avesse trasferito tutti gli averi dei Templari agli Ospitalieri, riuscì ad addurre a sé parte del tesoro. Questi eventi e le originali operazioni bancarie dei templari sui beni depositati, che furono improvvisamente mobilitati, costituirono due dei molti passaggi verso un sistema di stampo militare per riprendere il controllo delle finanze europee, rimuovendo questo potere dalle mani della Chiesa. Visto il destino dei templari, gli Ospitalieri di San Giovanni furono ugualmente convinti a cessare le proprie operazioni bancarie.
Molti sovrani e nobili inizialmente sostennero i cavalieri e dissolsero l'Ordine nei loro reami solo quando fu loro comandato da papa Clemente V. Roberto I, re degli Scoti, era già stato scomunicato per altri motivi e quindi non era disposto a prestare attenzione ai comandi papali; di conseguenza, molti membri dell'Ordine fuggirono in Scozia; in Portogallo i Cavalieri e il patrimonio del loro ordine confluirono in un nuovo ordine, fondato col permesso del Papa per combattere contro i mori nell'Algarve, l'"Ordine del Cristo". Il principe Enrico il Navigatore (1394 - 1460) guidò per vent'anni, fino alla propria morte, tale ordine, utilizzandone il denaro per organizzare la prima scuola per navigatori, preparando la via alla supremazia marittima portoghese che porterà alle grandi esplorazioni cinquecentesche. In Spagna, dove il re di Castiglia a sua volta si opponeva all'incorporazione del patrimonio templare da parte dell'Ordine degli Ospitalieri, l'Ordine di Montesa subentrò a quello dei templari.
I templari furono accusati di "connivenza col nemico", in quanto spesso strinsero rapporti di buon vicinato, se non di amicizia, con signori musulmani. Con alcuni di loro, come Usama ibn Munqidh, arrivarono a veri e propri favori, come quello di concedergli di pregare nella Cupola della Roccia, benché già trasformata in chiesa cristiana.
È tuttora aperto il dibattito sulla fondatezza delle accuse di eresia formulate agli appartenenti dell'Ordine. I templari furono accusati di rinnegare Cristo, di sputare sulla Croce, di praticare la sodomia e di adorare un idolo barbuto, il Baphomet o Bafometto. Il maestro Jacques de Molay, che aveva ceduto inizialmente di fronte alla marea di accuse, si riebbe e rigettò le sue parziali ammissioni. Ma era tardi, il rogo accolse il maestro e i suoi dignitari e l'Ordine fu sciolto.
Studi recenti accreditano sempre più la teoria secondo la quale la vera causa della fine dei templari fu dettata dalla volontà di impossessarsi del loro patrimonio, tesi peraltro già sostenuta da Dante Alighieri nel canto XX del Purgatorio, e si concretizzò attraverso una cospirazione indotta dal re di Francia Filippo IV il Bello. Infatti, mentre il re si trovava quasi in bancarotta e il popolo francese era esasperato per la grave crisi economica, accentuata dalla svalutazione della moneta ad opera del re medesimo, l'Ordine risultava proprietario di terre, castelli, fortezze ed abbazie: un tesoro immenso. Fu probabilmente il sovrano che, dopo aver tentato inutilmente di entrare a farne parte, incaricò i propri consiglieri (capeggiati dall'astuto Guglielmo di Nogaret) di formulare delle precise accuse contro l'Ordine e di richiedere l'intervento del papato, da poco trasferitosi in Francia. Quando la Chiesa si rese conto dell'errore nella condanna e di essere stata manipolata, fu troppo tardi.
La studiosa italiana Barbara Frale ha rinvenuto agli inizi degli anni duemila negli Archivi vaticani un documento, noto come pergamena di Chinon, che dimostra come papa Clemente V intendesse perdonare i templari nel 1314 assolvendo il loro maestro e gli altri capi dell'ordine dall'accusa di eresia, e limitarsi a sospendere l'ordine piuttosto che sopprimerlo.
Nel corso della sua esistenza l'Ordine Templare svolse sostanzialmente tre azioni, oltre a quella religiosa: l'attività militare, la coltivazione delle terre, la gestione di sistemi economici e finanziari. Queste azioni furono consentite dalla formazione di un'imponente struttura territoriale, organizzativa ed economica, che interessò non solo il Vicino Oriente, ma anche una grande parte delle regioni europee. Il mantenimento di un ingente gruppo di armati in Terrasanta richiedeva infatti un adeguato sforzo produttivo anche sul continente europeo, non solo per rifornire di vettovagliamenti le milizie, ma soprattutto per sostenere i costi legati alle armi, ai cavalli, alla flotta navale, alle attrezzature di servizio e alla costruzione di edifici e fortificazioni. 
I Templari usarono in realtà una cospicua parte delle loro ricchezze per costruire numerose fortificazioni in tutta la Terrasanta. In questa prospettiva la crescita dell'Ordine, che inizialmente si era retto sulle donazioni dei primi cavalieri, fu ben presto accentuata dal favore del papa Innocenzo III, che aveva concesso all'Ordine la totale indipendenza dal potere temporale, compreso l'esonero dal pagamento di tasse e gabelle, oltre al privilegio di rendere conto solo al pontefice in persona e alla possibilità di esigere le decime.
La presenza dei Templari sul territorio di entrambi i continenti, asiatico ed europeo, era assicurata dalle diverse sedi templari: le Precettorie, le Mansioni e le Case fortezza o “Capitanerie” (queste ultime due meno importanti delle Precettorie), largamente autonome dal punto di vista gestionale Precettorie e Mansioni distribuite in Oriente e in Occidente, Capitanerie soprattutto in Terrasanta. 
Nelle grandi capitali (Parigi, Londra, Roma e altre) vi erano le Case, ognuna delle quali aveva il controllo di una delle sette grandi province dall'Inghilterra alle coste dalmate in cui i templari avevano diviso la loro organizzazione monastica. Al massimo del loro fulgore arrivarono presumibilmente ad avere migliaia di sedi, distribuite capillarmente in tutta Europa e Medio Oriente, il che indica la loro notevole influenza economica e politica nel periodo delle Crociate.
Dal punto di vista organizzativo, si potevano distinguere sommariamente quattro tipologie di confratelli:
i sergenti, equipaggiati come cavalleria leggera, provenienti da classi sociali più umili dei cavalieri;
i fratelli di mestiere e i fattori, che amministravano e operavano nelle proprietà dell'Ordine;
i cappellani, che erano ordinati sacerdoti e curavano le esigenze spirituali dell'Ordine.Vari gradi di responsabilità di comando e amministrazione erano attribuiti al Maestro (Gran Maestro secondo una dizione diffusa ma inesatta), ai Commendatari, ai Siniscalchi, ai Marescialli, ai Gonfalonieri e ad altri ruoli.
Alcuni confratelli si occupavano esclusivamente di attività bancarie, in quanto l'Ordine trattava frequentemente il denaro e le merci preziose connessi con lo svolgimento delle Crociate. La parte più significativa dei Cavalieri templari si dedicava tuttavia alle azioni militari ed erano probabilmente le unità da combattimento meglio addestrate e disciplinate del proprio tempo, precursori dei moderni corpi speciali o unità d'élite, identificabili, almeno per quanto riguarda i Templari delle origini, in una forma embrionale dei corpi di protezione civile e di difesa civile. A sostegno del corpo militare dell'Ordine venivano aggregate truppe ausiliarie, anche mercenarie, come i Turcopoli. Ciascun cavaliere disponeva sempre di due o tre sergenti che lo accompagnavano in battaglia e un gruppo di sei o sette scudieri per assisterlo sia in tempo di pace che di guerra, nonché di più cavalli.
A differenza della totalità degli altri ordini monacali, non sembra che i Templari abbiano dedicato una parte significativa del loro tempo all'elaborazione di testi o documenti, religiosi o d'altro genere: a parte le copie della Regola che ci sono pervenute, non lasciarono tracce consistenti del loro pensiero; in ogni caso, la damnatio memoriae a cui furono soggetti avrebbe nel tempo cancellato le loro produzioni. Il maggiore influsso dei Templari non fu comunque di tipo militare, quanto piuttosto di tipo culturale ed economico sotto il profilo della diffusione di strumenti economico-finanziari, con la distribuzione del reddito attraverso la creazione di posti di lavoro: con le abbazie ed i loro terreni agricoli, con la costruzione delle cattedrali, l'ordine portò sviluppo e lavoro in molte parti dell'Europa medioevale, attraverso un'estesa rete di succursali. Molti governi europei (ed italiani in particolare) ricorsero ai loro servizi per ottenere finanziamenti, per gestire le contabilità e le finanze pubbliche.
Le prime testimonianze sulla nascita dei Templari non consentono di definire con certezza se essi si fossero aggregati sulla base di una regola precisa. Solo durante il Concilio di Troyes del 1129 essi assunsero una regola di forma monastica, avallata anche dall'appoggio di Bernardo di Chiaravalle, sostanzialmente basata su alcuni elementi della Regola benedettina.
Della Regola Templare originale possediamo alcuni esemplari, redatti in latino, in quel periodo storico lingua ufficiale usata nei testi formali, religiosi e laici. Versioni successive privilegiano invece la lingua francese antica. I testi che ci sono pervenuti conservano le tracce di un rimaneggiamento: agli originali cinquanta capitoli, formalmente conclusi dall'esortazione di osservanza rivolta ai destinatari, risultano aggiunti altri ventidue capitoli, una sorta di appendice, dotata di un secondo prologo.
I tre classici voti degli ordini monastici - povertà, obbedienza e castità – non risultano esplicitamente espressi. La formulazione della castità appare solo nei capitoli dell'appendice e sembra soprattutto volta a scoraggiare la convivenza fra fratres e sorores (cap. 56), implicitamente ammessa però come usanza pregressa, da evitare per il futuro. Risulta esplicito il consenso all'ingresso degli uomini sposati (cap. 55) e alla possibilità di un'adesione temporanea all'Ordine, sostanzialmente inconciliabile con una castità permanente. Si scoraggia poi, sempre in appendice, la frequentazione e l'intimità con donne, madri comprese (cap. 72). In merito alla povertà, si esortano i cavalieri a donare tutti i loro beni (solo metà se sposati) a sostegno dell'Ordine, consentendo però il possesso di terre e l'asservimento di uomini e agricoltori (cap. 51).
In altri testi posteriori si ammette anzi che sia giustificata la pratica del bottino di guerra. In relazione all'obbedienza, appare chiaro l'intento di conservare una disciplina collettiva, con limiti soprattutto indirizzati all'ostentazione degli abiti e degli accessori, al decoro personale, alle regole quotidiane, alla preghiera, all'alimentazione e alla solidarietà collettiva. Preciso è il divieto alla pratica di atti di violenza superflua (caccia e uso di archi e balestre - cap. 46 e 47). Le successive versioni della regola pervenute, redatte in francese, risultano molto più dettagliate e ricche di prescrizioni inerenti soprattutto la vita militare, risultando più adatte ad un Ordine ormai altamente strutturato.
Per oltre due secoli, i Cavalieri templari, grazie anche ai concili loro favorevoli (Concilio Pisano, 1135 e Lateranense II, 1139), acquisirono - attraverso lasciti, donazioni e altre forme di liberalità laiche ed ecclesiastiche - terre, castelli, casali in quantità tali da farli diventare l'Ordine più potente, dunque invidiato e temuto, dell'epoca. La bolla pontificia Omne Datum Optimum di Innocenzo II del 29 marzo 1139 fu di vitale importanza per l'Ordine dei cavalieri templari perché sancì la totale indipendenza del suo operato e l'essere esente dal pagare tasse e gabelle. Essi avviarono con meticolosità e professionalità la loro organizzazione nell'intero Occidente, trasformandolo in un gran magazzino per l'approvvigionamento dell'Oltremare, costituendo in tutti gli Stati d'Europa propri insediamenti agricoli, economici e politici.
Un alone di leggenda ha sempre circondato le attività templari nel campo dell'edificazione di grandi strutture militari e religiose. Il mito delle segrete tecnologie, trovate nelle fondamenta del Tempio ed utilizzate dai Templari per realizzare opere edilizie eccezionali, non poggia su nessun dato reale, ma certamente trova una certa comprensibile suggestione nelle imponenti opere realizzate in Terrasanta per presidiare il territorio, dai monti dell'Amano, fino alle regioni a sud di Gerusalemme.
In campo militare, come gli altri Ordini cavallereschi, i Templari realizzarono castelli, ribāṭ, cittadelle fortificate, posti di guardia in genere, con caratteristiche di grande solidità e di notevole funzionalità bellica. Da questi presidi erano pronti a partire piccoli drappelli o grandi corpi militari, per le azioni di soccorso o di protezione dei pellegrini e degli eserciti cristiani.
Gli insediamenti più significativi furono, secondo i dati disponibili, oltre quaranta, distribuiti strategicamente sui confini della Terrasanta, in prossimità delle vie di comunicazione più frequentate o delle aree militarmente più critiche. Parte di essi era localizzato nella zona settentrionale, nella regione di Antiochia, partendo dal mare e giungendo ad est oltre il gruppo di rilievi del monte Amano. Fra essi rivestiva particolare importanza Bagras, in prossimità del passo di Belen. Più a sud, non lontano da Tripoli, si trovavano Tortosa, Al-Arimah e Chastel Blanc (Safita). In Galilea furono affidati ai Templari i castelli di Safed e di Chastellet, presso il Guado di Giacobbe. In prossimità del mare si localizzavano Atlit e Destroit, quest'ultimo ritenuto storicamente il primo presidio dei Templari. Oltre il Giordano si localizzava Ahamant. Lungo la costa i Cavalieri Templari disponevano anche di strutture fortificate ad Acri, a Cesarea, ad Ascalona, a Tripoli.
Sotto il profilo strategico, i più importanti erano ritenuti Bagras, Tortosa e Safed, ma l'intera rete consentiva un controllo capillare del territorio.
Il piccolo isolotto di Ruad, arido e privo di sorgenti d'acqua, ma potentemente fortificato, fu l'ultimo ad essere abbandonato dai Templari, nel 1303, sotto l'impeto degli invasori Mamelucchi.
Se l'architettura militare si localizza prevalentemente in Terrasanta, l'edilizia religiosa trova importanti realizzazioni anche nelle regioni europee. Esiste una molteplice varietà di chiostri, chiese e cappelle che in genere risentono delle forme architettoniche proprie dei tempi e dei luoghi di edificazione.
Fra queste possono essere citate le modeste cappelle di Frosini, nel senese, di Magrigne, presso St. Laurent d'Arce, di Santa Croce ad Ascoli Piceno, di San Bevignate a Perugia. Di maggiore dimensione e di più ricca fattura, si possono citare Santa Maria La Major, di Villamuriel di Cerrato, Santa Maria La Blanca, di Villalcazar de Sirga, di San Pietro alla Magione a Siena, di San Jacopo in Campo Corbolini a Firenze. Più articolato è il complesso di Ognissanti a Trani, considerato un insediamento non solo religioso ma anche militare, preesistente alla creazione dell'Ordine utilizzato fin dai tempi della Prima Crociata, per l'imbarco delle truppe crociate, e poi passato alla gestione templare. Occorre tuttavia precisare che tale complesso è ritenuto templare solo dalla tradizione, non vi è alcun documento nel quale si menzionino legami tra l'abbazia di Ognissanti e i cavalieri del Tempio.Un secondo gruppo di chiese e cappelle, di grande rilevanza architettonica, appare più chiaramente ispirato alla forma ottagonale della Cupola della Roccia, che i Templari osservarono a lungo sulla spianata del Tempio, a Gerusalemme, in prossimità della loro residenza nella Moschea Al-Aqsà. Il nome Templari con cui i Cavalieri sono popolari allude infatti al loro storico quartier generale non lontano dalla Cupola della Roccia (Qubbat al-Sakhrā'), santuario islamico in cima al Monte Moriah a Gerusalemme. L'area circostante è sacra ad ebrei e cristiani come Monte del Tempio così come ai musulmani, che usano il nome di Monte Majid (o al-Ḥaram al-Šarīf). Si credeva erroneamente che la Cupola della Roccia e la vicina moschea di Al-Aqsà costituissero i resti del biblico Tempio di Gerusalemme. Il Templum Domini con la sua pianta centrale, di forma ottagonale divenne il modello per molte chiese edificate successivamente dai Cavalieri.
Fra queste realizzazioni si annoverano: Santa Maria di Eunate, in Spagna, la Cappella templare di Laon, la Cappella Templare di Metz, la Round Church del Tempio di Londra, San Michele di Fulda (Germania), la Cappella di Athlit, Vera Cruz di Segovia.
In funzione delle attività militari i Templari crearono un grande sistema agricolo e produttivo. Le aziende agrarie del Tempio si chiamavano casali, grange, masserie. I casali della Puglia talora ricordavano le fattorie fortificate d'Oltremare. I templari davano da lavorare le loro terre a concessionari (conductores); ma, dove il personale delle commende rurali era più numeroso, essi coltivavano direttamente il suolo. In tal caso, secondo il modello cistercense, si ricorreva per il lavoro dei campi ai membri più umili dell'Ordine, quando non addirittura alla manodopera servile, rappresentata dai contadini Saraceni del regno di Sicilia o di Siria. L'allevamento del bestiame da carne, da latte, da lana e da lavoro costituiva una voce primaria nel bilancio del Tempio: le fertili campagne della Puglia offrivano ricchi pascoli alle mandrie di buoi e bufali di proprietà dei templari, mentre in Toscana le loro greggi di pecore praticavano la transumanza; allevamenti di suini nei boschi del Tempio erano infine segnalati in Piemonte, come in Sicilia. Le colture più diffuse erano quelle dei cereali, della vite, dei legumi. Generalmente in Italia la produzione agricola dell'Ordine serviva al consumo interno, le eccedenze erano destinate alla vendita e parte del ricavato veniva versato al tesoro centrale sotto forma di responsiones; ma è soprattutto dai porti della Puglia che nella seconda metà del Duecento salpavano navi cariche di cereali e legumi, per andare a rifornire le case dei templari in Siria, rese sempre più dipendenti dalle occidentali sotto l'aspetto alimentare a causa della progressiva perdita di territori e aree coltivabili a vantaggio dei Saraceni. Dopo la catastrofe del 1291 divenne Cipro la destinazione delle vettovaglie pugliesi.
I templari entrarono nelle attività bancarie quasi per caso. Quando dei nuovi membri si univano all'ordine, generalmente donavano ad esso ingenti somme di denaro o proprietà, poiché tutti dovevano prendere il voto di povertà. Grazie anche ai vari privilegi papali, la potenza finanziaria dei Cavalieri fu assicurata dall'inizio. Poiché i templari mantenevano denaro contante in tutte le loro case e templi, fu nel 1135 che l'ordine cominciò a prestare soldi ai pellegrini spagnoli che desideravano viaggiare fino alla Terra Santa.
Il coinvolgimento dei Cavalieri nelle attività bancarie crebbe nel tempo verso una nuova base per il finanziamento, dato che fornivano anche servizi di intermediazione bancaria.
Sotto l'aspetto economico-finanziario, i templari rivestirono un ruolo così importante da arrivare a "prestare" agli stati occidentali ingenti somme di denaro e gestire perfino "le casse" di stati come la Francia.
Un'indicazione dei loro potenti legami politici è che il coinvolgimento dei templari nell'usura non portò a particolari controversie all'interno dell'ordine e nella Chiesa in generale. Il problema dell'interesse fu generalmente eluso grazie ai complicati tassi di cambio delle valute e grazie ad un accordo con cui i templari detenevano i diritti della produzione sulle proprietà ipotecate.
Le connessioni politiche dei templari e la consapevolezza della natura eminentemente cittadina e commerciale delle comunità d'oltremare portarono l'Ordine a raggiungere una posizione significativa di potenza, sia in Europa che in Terrasanta. Il loro successo attrasse la preoccupazione di molti altri Ordini, come pure della nobiltà e delle nascenti grandi monarchie europee, le quali a quel tempo cercavano di monopolizzare il controllo del denaro e delle banche, dopo un lungo periodo nel quale la società civile, non escludendo la Chiesa ed i suoi ordini, aveva dominato le attività finanziarie.
Le tenute dei templari erano estese sia in Europa che nel Medio Oriente e tra queste vi fu, per un certo periodo, l'intera isola di Cipro.
La necessità di trasporto delle vettovaglie, degli uomini, dei cavalli e delle armi generò la necessità di istituire un vasto ed articolato sistema di navigazione, sia per i Templari che per gli altri Ordini cavallereschi. Si ricorse sostanzialmente alle due principali categorie di navi in uso nel medioevo:
Le navi lunghe (galee) destinate agli scopi bellici, dalle forme allungate, spinte soprattutto dai remi, con l'eventuale ausilio di una vela, in genere la vela latina, triangolare, reintrodotta dagli arabi, che permetteva di navigare parzialmente contro vento. Gli equipaggi giungevano fino a 250 uomini, in genere prigionieri di guerra resi schiavi e incatenati permanentemente ai remi.
Le navi tonde erano destinate fondamentalmente al trasporto di materiali e, occasionalmente, di truppe e animali. Corte, tozze e panciute, era mosse a vela e aveva un equipaggio più ridotto, Nel caso specifico del trasporto dei cavalli le navi erano attrezzate con un grande portellone laterale, che permetteva di movimentare gli animali. Durante il viaggio le fessure del portellone venivano accuratamente calafatate.Le navi degli Ordini cavallereschi si prestarono occasionalmente anche ad attività corsare e di pirateria.
La vastissima diffusione delle sedi dell'Ordine, in Europa ed anche in Italia, fu legata anzitutto alla necessità di mantenere attiva in Terrasanta la forza combattente, in termini economici e finanziari. La maggioranza degli insediamenti era rivolta alle colture agricole, ma non mancavano le sedi dedicate alla gestione amministrativa delle proprietà, al reclutamento, o al controllo di attività complementari, come l'allevamento di cavalli da trasporto e da combattimento, o le attività metallurgiche connesse con la produzione di armi. La presenza delle sedi templari in Italia ammontava ad almeno 200 località, dal nord al sud.Nel nord si annoveravano, fra gli altri, Milano, Piacenza, Mantova, Ferrara, Torino, Trieste, Venezia. Fra gli edifici dell'Ordine tuttora meglio conservati si segnala la commenda di Castel Negrino, ad Aicurzio. Vasta la diffusione in Toscana, dove rivestiva un particolare ruolo la sede di Frosini, nel senese, in prossimità delle Colline Metallifere, dove si estraevano metalli di particolare interesse e valore commerciale, ferro, rame e allume.
In Italia centrale si trovavano gli insediamenti di Roma, di Civitavecchia, di Ancona, di Perugia. Se la presenza nel nord rivestiva un aspetto eminentemente agricolo, le sedi più meridionali erano spesso connesse con i trasferimenti verso la Terrasanta.
L'Ordine approdò precocemente anche nel Regno di Sicilia e vi si diffuse in epoca normanna, successivamente al 1139, anno in cui fu raggiunta la pace tra Ruggero II d'Altavilla (fedele alla causa di Anacleto II) e Innocenzo II. La Puglia fu la regione italiana che prima fra le altre accolse le domus gerosolimitane rosso-crociate grazie all'importanza strategica e commerciale dei suoi porti e delle sue città. Tutto il Meridione d'Italia venne compreso inizialmente nella provincia templare d'Apulia e, solo in epoca sveva, indicato quale provincia d'Apulia e Sicilia. Tra le prime fondazioni dell'ordine, oltre quella di Trani, va ricordata la casa di Molfetta (documentata nel 1148), Minervino Murge (documentata con un atto di proprietà, infatti, qui un gruppo di templari acquistò dei terreni coltivabili), Barletta (1169), Matera (1170), Brindisi (1169) con possedimenti nel leccese, Bari, Andria, Foggia (nel periodo di transizione normanno-svevo), Troia (anteriore al 1190), Salpi (documentata nel 1196) e Monopoli (documentata nel 1292). Tra le sedi più importanti, va menzionata la Casa templare di Barletta, che ricoprì il ruolo di Casa Provinciale sino al processo del 1312.
Alla tradizione dei cavalieri templari si rifanno numerosi e variegati gruppi e associazioni, talora rivendicando una qualche forma di derivazione diretta dall'ordine. Si tratta di un fenomeno moderno che va sotto il nome di templarismo o neotemplarismo, sorto a partire dal XVIII secolo in Francia, in coincidenza con la diffusione dell'Illuminismo.
Le moderne associazioni neotemplari sono laiche, e pur richiamandosi spesso ai valori religiosi cristiani e caritativi, non hanno alcun tipo di riconoscimento ufficiale da parte della Chiesa cattolica. Altri gruppi neotemplari sono invece caratterizzati da uno stampo massonico e, specie nel mondo anglosassone, da un'aperta ostilità nei confronti della Chiesa cattolica. Occorre anche tenere presente che papa Clemente V con la bolla Vox in excelso, emessa durante il Concilio di Vienne del 1312, con la quale sopprimeva l'Ordine del Tempio, ha espressamente proibito qualsiasi forma di ricostituzione dello stesso, sotto pena di automatica scomunica, in modo perenne e irrevocabile.Altra caratteristica che accomuna molti dei gruppi neotemplari è poi un'alta conflittualità l'uno rispetto all'altro, dato che molti di essi rivendicano di essere gli unici "autentici" eredi degli antichi templari, a scapito degli altri.
Non esiste tuttavia alcuna prova storicamente accertata della sopravvivenza dell'Ordine Templare dopo il 1314, né del resto appare possibile tracciare, dopo quasi sette secoli dall'abolizione di tale ordine religioso da parte del papa, una qualche forma di discendenza storicamente valida.Molti gruppi neotemplari sostengono la tradizione che l'ordine sarebbe sopravvissuto nascostamente anche dopo la morte dell'ultimo Maestro, Jacques de Molay, il quale prima di affrontare il rogo avrebbe affidato la propria carica al cavaliere Jean-Marc Larménius (o de l'Armenie). Quest'ultimo avrebbe redatto un documento, la cosiddetta Charta di Larménius, che successivamente sarebbe stata via via firmata dai Maestri segreti succeduti nel tempo. La gran parte degli storici tuttavia non riconosce l'autenticità del documento.
L'idea di una nascosta continuazione dell'ordine dei templari si è diffusa anche nella massoneria, in particolare in Francia e in Germania, e in alcuni casi riti massonici (come il Rito scozzese antico ed accettato e il Rito Scozzese Rettificato) adottano riferimenti templari. Alcuni ritengono che i templari siano all'origine sia dei riti che di vari rami cavallereschi della massoneria ma, malgrado alcuni storici abbiano tentato di disegnare una successione tra i due fenomeni storici, un collegamento di questo tipo non è mai stato provato; taluni studiosi che si sono occupati del problema, come Michele Moramarco, sono tassativi nel rigettare la "leggenda templare". La tesi di una prosecuzione segreta dell'ordine è stata definita da specialisti di storia medievale quali Régine Pernoud come «completamente demenziale» e legata a pretese e leggende «uniformemente sciocche».
La rapida successione dell'ultimo diretto re della dinastia dei Capetingi di Francia tra il 1314 e il 1328, i tre figli di Filippo il Bello, ha portato molti a credere che la dinastia fosse maledetta, da cui il nome di "re maledetti" (rois maudits). Infatti Jacques de Molay, ultimo gran maestro dell'Ordine, mentre giaceva sulla pira, avrebbe maledetto il re Filippo e addirittura il Papa, profetizzando che sarebbero morti presto. Clemente in effetti morì un mese dopo di dissenteria e Filippo il Bello fu stroncato nel dicembre successivo dalle conseguenze di una caduta da cavallo. I commentatori dell'epoca, compiaciuti da un simile sviluppo della vicenda, riportavano spesso questa storia nelle loro cronache. Poiché, inoltre, sempre al momento della morte sul rogo, Jacques de Molay avrebbe dannato la casa di Francia "fino alla tredicesima generazione", in tempi più recenti si è diffusa la leggenda secondo cui l'esecuzione di Luigi XVI durante la Rivoluzione francese - che pose fine in qualche modo alla monarchia assoluta in Francia - sarebbe stata il coronamento della vendetta dei templari (alcuni storici sensazionalisti dell'epoca riportarono la notizia che il boia Charles-Henri Sanson, prima di calare la ghigliottina sulla testa del sovrano, gli avrebbe mormorato: «Io sono un Templare, e sono qui per portare a compimento la vendetta di Jacques de Molay»).In realtà i Cavalieri templari in seguito alla loro scomparsa cessarono ben presto di fare notizia: già alla fine del XIV secolo ci si era dimenticati di loro e della loro triste fine. Solo molti secoli dopo, durante l'Illuminismo, il tema dei templari tornò in auge e la fama degli antichi cavalieri fu sommersa da leggende riguardanti segreti e misteri che si vogliono tramandati da prescelti fin dai tempi antichi. Forse i più noti sono quelli riguardanti il Santo Graal, l'Arca dell'Alleanza e i segreti delle costruzioni. Alcuni autori dicono che il Santo Graal sarebbe stato ritrovato dall'ordine e portato in Scozia nel corso della caduta dell'ordine nel 1307, e che ciò che ne rimane sarebbe sepolto sotto la Cappella di Rosslyn. Altre voci sostengono che l'ordine avrebbe ritrovato anche l'Arca dell'Alleanza, lo scrigno che conteneva gli oggetti sacri dell'antico Israele, compresa l'"asta di Aronne" e le tavole di pietra scolpite da Dio con i Dieci comandamenti.
Questi miti sono connessi con la lunga occupazione, da parte dell'ordine, del Monte del Tempio a Gerusalemme come loro quartier generale. Alcuni autori sostengono che avrebbero scoperto i segreti dei maestri costruttori che avevano costruito il tempio originale e il secondo tempio, nascosti lì assieme alla conoscenza che l'Arca sarebbe stata spostata in Etiopia prima della distruzione del primo tempio. Viene fatta allusione a questo in rappresentazioni nella Cattedrale di Chartres (considerata con le cattedrali di Amiens e di Reims come uno degli esempi migliori di gotico), sulla cui costruzione ha avuto grande influenza Bernardo di Chiaravalle, che fu egualmente influente nella formazione dell'ordine. Ulteriori collegamenti sia sulla ricerca da parte dell'ordine dell'Arca che della relativa scoperta degli antichi segreti del costruire sono suggeriti dall'esistenza della chiesa monolitica di San Giorgio (Bet Giorgis) a Lalibela in Etiopia, tuttora esistente, la cui costruzione è erroneamente attribuita ai templari. Vi è allo stesso modo una chiesa sotterranea che risale allo stesso periodo ad Aubeterre in Francia. Si stanno poi sviluppando speculazioni sulla possibilità che i Cavalieri templari avessero intrapreso viaggi in America prima di Colombo.
Alcuni ricercatori e appassionati di esoterismo ed ermetismo hanno sostenuto che l'ordine sarebbe stato depositario di "conoscenze segrete". Secondo costoro, nei 200 anni della loro storia i monaci-militari si sarebbero rivelati anche un'organizzazione sapienziale esoterica e occultistica, custode di conoscenze iniziatiche. Inoltre, in quest'ottica, i templari sono stati collegati ad altri argomenti leggendari o fortemente controversi come Rosacroce, Priorato di Sion, Rex Deus, catarismo, ermetismo, gnosticismo, Esseni e, infine, a reliquie o supposti insegnamenti perduti di Gesù, tra cui la Sacra Sindone o il "testamento di Giuda". Alcuni ipotizzano che i Cavalieri del Tempio avrebbero avuto legami, oltre che con la tradizione esoterica di ispirazione cristiana ed ebraica, anche con organizzazioni mistico-esoteriche ispirate all'Islamismo tra cui quella dei Nizariti.
La grande quantità di testi non rigorosi su questo tipo di teorie ha portato Umberto Eco ad affermare che "l'unico modo per riconoscere se un libro sui Templari è serio è controllare se finisce col 1314, data in cui il loro Gran Maestro viene bruciato sul rogo."Forse l'unico mistero di cui si debba fare approfondimento è come un ordine di guerrieri esperti con un esercito senza precedenti si sia lasciato distruggere senza abbozzare la più timida reazione, benché le avvisaglie di cospirazioni nei loro confronti da parte di Filippo il Bello ci fossero e fossero note. Con ogni probabilità, non si ribellarono perché il papa aveva tolto loro il suo appoggio ed essi, essendo un ordine cristiano e il simbolo della lotta per la fede, non vollero opporsi alla decisione di Clemente V, di cui rispettavano e riconoscevano l'autorità papale.
I Gonzaga, a partire del 1433, inserirono nel loro stemma la croce patente rossa, simbolo forse del Cavalieri templari.
La suggestione per i Cavalieri templari e i misteri che sono stati a loro collegati (come il Graal) è un elemento centrale della trama di varie opere di fantasia, dai romanzi ai film, dai fumetti alle serie televisive. Celebri esempi ne sono il romanzo di Pierre Klossowski Il Bafometto (1965), il romanzo di Umberto Eco Il pendolo di Foucault (1988), il romanzo di Steve Berry L'ultima cospirazione (2006) e il film Indiana Jones e l'ultima crociata di Steven Spielberg (1989).
Una delle prime opere di fantasia interamente dedicata a quest'ordine è I figli della valle (Die Söhne des Thales, 1806) di Zacharias Werner, uno dei principali tragediografi del primo romanticismo tedesco e autore di numerosi drammi fatalistici. I sei atti di questo lunghissimo dramma sono imperniati sulla fine dell'ordine dei Templari, alla vigilia della partenza dell'ultimo Maestro per la Francia dove troverà la morte. Al centro dell'opera spicca la figura carismatica di Jacques de Molay, con la sua rettitudine morale condotta fino all'estremo sacrificio. Il dramma suggerisce altresì un legame dei Cavalieri con i massoni (nella descrizione dettagliatissima, sebbene un po' fantasiosa, del cerimoniale di ammissione dei nuovi adepti che, per quanto basato sui documenti dell'epoca, presenta numerosi riferimenti a riti esoterici, soprattutto alla figura di Baffomet ed è per di più ambientato in una cripta sotterranea); allude anche a una possibile sopravvivenza dell'ordine dopo la sua soppressione: alcuni testi fondamentali per l'ordine vengono infatti trafugati in segreto dal Gran Maestro e dai suoi sei sapienti e portati in Francia. Viene inoltre introdotta la figura di Robert d'Heredon, nobile scozzese espulso dall'ordine, che sarà presente all'esecuzione di Molay e porterà con sé i preziosi testi nella sua Madrepatria, dove secondo alcune leggende sarebbero ancora custoditi.
Una serie italiana a fumetti che ha esplorato a lungo i luoghi legati ai templari e i miti connessi è Martin Mystère, il detective dell'impossibile ideato da Alfredo Castelli nel 1982. Di recente l'interesse per il mito templare si è ulteriormente diffuso grazie alla sua riproposizione nel romanzo di Dan Brown intitolato Il codice da Vinci (The Da Vinci Code, 2003), trasposto in un film omonimo nel 2006, nel film Il mistero dei Templari - National Treasure (National Treasure, 2004) e nelle miniserie televisive La maledizione dei Templari (2005) e Knightfall (2017).
I templari sono divenuti anche un tema dei videogiochi, come nella serie di Broken Sword (dal 1996) e nell'avventura tridimensionale Time Gate: il segreto dei Templari (1996), in Knights of the Temple: Infernal Crusade (2004), in Deus Ex: Invisible War e nella serie di Assassin's Creed (dal 2007), dove combattono una guerra millenaria contro gli Assassini.
Un altro mondo in cui sono presenti i templari è quello dei Gioco di ruolo, con I Cavalieri del Tempio.
Elenco di alcuni luoghi in cui è storicamente accertata la presenza di sedi templari.
(Per un elenco di alcuni dei luoghi che sono stati associati ai Cavalieri templari nella tradizione, nelle leggende o nelle opere di fantasia, ma di cui non vi è una presenza storicamente accertata, vedi Leggende sui Templari.)
Medio OrienteMonte del Tempio, Cupola della Roccia e Muro Occidentale a Gerusalemme
Safed, IsraeleItaliaRegno UnitoChiesa del Tempio, Middle Temple e Inner Temple, Londra, Inghilterra
St. Mary's, Sompting, West Sussex, InghilterraPortogalloConvento dell'Ordine di Cristo, Castello di Tomar e Chiesa di Santa Maria do Olival a Tomar
La novità assoluta rappresentata dai Templari fu quella che, per la prima volta, due dei tre grandi ordini su cui si reggeva la società medievale (Oratores, Bellatores e Laboratores) venivano riuniti insieme. Il principio su cui si basava questo ardito accostamento fu ideato da Bernardo di Chiaravalle, che attribuendo ai Templari il compito di proteggere i pellegrini che andavano verso i luoghi santi, non attribuiva la qualifica di omicidio alla morte dei sacrileghi assalitori, ma quella di malicidio.
Su questa falsariga nacquero altri ordini (o si trasformarono ordini preesistenti):
Ordine dell'Ospedale di San Giovanni di Gerusalemme o dei Cavalieri Ospitalieri
Ordine dei Cavalieri di Livonia o dei Cavalieri portaspada, poi confluito nell'Ordine Teutonico
Ordine Militare e Ospedaliero di San Lazzaro di Gerusalemme o Cavalieri di San Lazzaro, una parte del quale, e precisamente il ramo italiano con sede a Capua, confluì nell'Ordine dei Santi Maurizio e Lazzaro mentre il ramo francese, con sede a Boigny, continuò il suo percorso, come Ordine di San Lazzaro, sotto la protezione dei re di Francia ed è attivo anche ai nostri giorni.Successivamente allo scioglimento dei Templari nacquero altri ordini, specialmente nella penisola iberica i cui regnanti erano fortemente legati ai templari per il loro importante contributo alla Reconquista, o furono utilizzati ordini preesistenti in cui far confluire i Templari dopo lo scioglimento dell'ordine:
Fonti utilizzateI Templari. Una vita tra i riti cavallereschi e fedeltà alla Chiesa, Goffredo Viti (a cura di). Atti del I convegno I Templari e san Bernardo di Chiaravalle, Certosa di Firenze, 23-24 ottobre 1992. Edizioni della Certosa di Firenze, 1995
Monaci in armi. L'architettura sacra dei Templari attraverso il Mediterraneo, G. Viti-A. Cadei-V. Ascani (a cura di), Atti dal I Convegno I Templari e San Bernardo di Chiaravalle, Certosa di Firenze, 23-24 ottobre 1992. Edizioni della Certosa di Firenze, 1995Paolo Lopane, I Templari, Besa, Nardò 2004-2014.
 Malcolm Barber, The New Knighthood. A History of the Order of the Temple, Cambridge University Press, 1994. Ed. it.  Malcolm Barber, La storia dei templari, traduzione di Mirco Scaccabarozzi, Mondolibri, 2003.
 Martin Bauer, Die Tempelritter Mythos und Wahrheit [Il mistero dei Templari], Universale storica Newton, Newton & Compton, 1997, ISBN 88-541-0403-5.
Bernardo di Chiaravalle, Ai Cavalieri del Tempio. L'elogio della nuova Cavalleria, (a cura di Mario Polia). Il Cerchio, Rimini 2003. ISBN 88-8474-022-3
 Georges Bordonove, La vita quotidiana dei Templari nel XIII secolo, Mondadori, 1995.
 Georges Bordonove, La tragedia dei Templari, Bompiani, 2003, ISBN 88-452-9079-4.
Bianca Capone, Loredana Imperio, Enzo Valentini, Guida all'Italia dei Templari, Ed. Mediterranee
Simonetta Cerrini, La rivoluzione dei Templari. Mondadori, 2008. ISBN 978-88-04-58074-4
Barbara Frale, Il Papato e il processo ai Templari. L'inedita assoluzione di Chinon alla luce della diplomatica pontificia (estratto), collana La corte dei papi, Viella, 12 novembre 2003, ISBN 978-88-8334-098-7
Mario Moiraghi, L'italiano che fondò i Templari. Ancora, 2005. ISBN 88-514-0279-5
(EN)  Helen Nicholson, The Knights Templars Oxford, Osprey, 2004. ISBN 1-84176-670-4.
Goffredo Viti O. Cist. (a cura di), Monaci in armi, Ed. Certosa di Firenze, 1995
Goffredo Viti (a cura di), I Templari – Una vita tra riti cavallereschi e fedeltà alla Chiesa, Ed. Certosa di Firenze, 1995ApprofondimentiFranco Cardini, La nascita dei Templari. San Bernardo di Chiaravalle e la Cavalleria mistica. Il Cerchio, Rimini 1999
Franco Cardini, Templari e templarismo. Storia, mito, menzogne. Il Cerchio, Rimini 2005. ISBN 88-8474-045-2
Simonetta Cerrini, l'Apocalisse dei Templari. Missione e destino dell'Ordine religioso e cavalleresco più misterioso del Medioevo, Mondadori, Milano 2012 (ISBN 978-88-04-62241-3).
Alain Demurger, I Templari. Un ordine cavalleresco cristiano nel medioevo. Garzanti, 2006. ISBN 978-88-11-68158-8.
Barbara Frale, L'ultima battaglia dei Templari. Dal codice ombra d'obbedienza militare alla costruzione del processo per eresia, collana I libri di Viella, 25, ed. Viella, 2007 (I edizione 2001), ISBN 978-88-8334-037-6
(EN)  Julien Théry, "A Heresy of State. Philip the Fair, the Trial of the 'Perfidious Templars', and the Pontificalization of the French Monarchy", Journal of Medieval Religious Cultures, 39/2, 2013, p. 117-148, online.
(EN) Julien Théry-Astruc, "The Flight of the Master of Lombardy (13 February 1308) and Clément V's Strategy in the Templar Affair : A Slap in the Pope's Face", Rivista di storia della Chiesa in Italia, 70/1 (2016), p. 35-44, online.
 Cavalieri templari, su thes.bncf.firenze.sbn.it, Biblioteca Nazionale Centrale di Firenze. 
(IT, DE, FR) Cavalieri templari, su hls-dhs-dss.ch, Dizionario storico della Svizzera. 
(EN) Cavalieri templari, su Enciclopedia Britannica, Encyclopædia Britannica, Inc. 
 La pergamena di Chinon negli archivi vaticani, su asv.vatican.va. URL consultato il 26 ottobre 2008 (archiviato dall'url originale il 6 dicembre 2008).
Templari tra fonti, mito e fiction. A proposito di un libro recente e di una tendenza consolidata - in Itinerari Medievali (pdf)
Domizio CIPRIANI, gran Priore Magistrale dell'Ordre des Templiers de Jerusalem del Principato di Monaco, libro: i Cavalieri Templari, storia, segreti, filosofia, spiritualità. Edizioni bastogi. ISBN 8894894282
