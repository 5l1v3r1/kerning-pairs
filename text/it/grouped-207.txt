
Le United States Army Air Forces (abbreviazioni comunemente utilizzate: U.S. Army Air Forces, USAAF) ricoprirono, dal 1941 al 1947, il ruolo di forza aerea degli Stati Uniti d'America. Parti integranti delle forze armate statunitensi durante la seconda guerra mondiale, erano poste alle dipendenze dell'esercito americano. Il 18 settembre 1947, con l'approvazione del National Security Act, venne istituito il Dipartimento della Difesa, comprendente le tre forze armate di esercito, marina ed aeronautica la quale ultima venne riconosciuta con la nuova denominazione di United States Air Force.
Lo USAAC, trasformatosi in US Army Air Forces nel giugno 1941, riuscì, con ciò, a garantire una maggior autonomia alla forza aerea ed a fornire una solida struttura di comando alla quale una componente in simile espansione non era assolutamente in grado di rinunciare. Sebbene altre nazioni si fossero già dotate di un'aeronautica autonoma da esercito e marina (si veda l'esempio della Royal Air Force britannica, o della tedesca Luftwaffe), le USAAF non riuscirono a completare il loro processo d'emancipazione prima dell'entrata nordamericana nella seconda guerra mondiale (7 dicembre 1941).
Le radici dell'AAF affondano nella formulazione di una dottrina militare del bombardamento strategico presso la Air Corps Tactical School, supportata dalla cosiddetta Bomber Mafia, da cui trassero linfa propulsiva le argomentazioni a favore di una forza aerea indipendente. Malgrado l'apparenza di resistenza, se non di aperto ostruzionismo, da parte dello stato maggiore dell'esercito (che a dire il vero sostanzialmente era motivata da penuria di risorse finanziarie) l'Air Corps aveva fatto passi da gigante negli anni trenta, sia sul piano organizzativo sia su quello dottrinale. Prendeva piede una strategia che enfatizzava il bombardamento di precisione su obiettivi industriali, eseguito da potenti bombardieri a lungo raggio: profeti di questo nuovo pensiero sarebbero stati gli stessi uomini destinati ad assumere il comando effettivo di tali operazioni.
Si pose una successiva pietra miliare verso la formazione di una forza aerea separata — dopo la creazione dell'Air Corps risalente all'ormai lontano 1926 — nel marzo 1935, quando il comando di tutte le unità aeree nell'ambito degli Stati Uniti continentali fu accentrato in un solo quartier generale, con la denominazione General Headquarters Air Force (di seguito useremo anche l'abbreviazione GHQ Air Force). Dal 1920, il controllo delle unità di aviazione era stato imperniato sui comandanti delle Corps Areas (una struttura amministrativa delle forze terrestri, per il tempo di pace), seguendo il modello che il generale John Pershing aveva fissato durante la prima guerra mondiale. La GHQ Air Force rappresentava un compromesso tra i fautori dell'aeronautica come realtà strategica di prima grandezza, da un lato, e dall'altro i comandanti di forze terrestri che si battevano per mantenere un Air Corps in posizione ancillare e strumentale alla missione delle forze di terra. La GHQ Air Force organizzò amministrativamente i gruppi da combattimento in una forza d'attacco di tre stormi schierati rispettivamente sulle coste dell'Atlantico, Pacifico e del golfo del Messico. Nel 1940 si compì una divisione delle forze di difesa aeree statunitensi in quattro zone geografiche, e tale divisione sarebbe stata destinata a caratterizzare i futuri sviluppi ordinativi delle forze aeree di Washington.
La GHQ Air Force era poca cosa in confronto alle forze aeree europee. Le linee di comando erano quanto meno difficoltose, posto che la GHQ Air Force controllava solo le sue unità da combattimento, mentre l'Air Corps manteneva la piena competenza in fatto di dottrina, equipaggiamento e addestramento. I comandanti dei Corps Area continuavano a controllare tutte le basi aeree ed il relativo personale logistico. I comandanti della GHQ Air Force e dell'Air Corps, rispettivamente i maggior generali Frank Maxwell Andrews
e Oscar Westover, sostenevano concezioni dottrinali inconciliabili sulla direzione che l'arma aerea avrebbe dovuto prendere per fronteggiare le sfide che l'attendevano.
La probabilità della partecipazione statunitense alla seconda guerra mondiale stimolò la più radicale riorganizzazione di un settore aeronautico mai verificatasi nella storia, sviluppando una struttura che al contempo unificava il comando di tutti gli elementi aerei e vi conferiva totale autonomia a partire dal marzo 1942. Il 20 giugno 1941, in conformità alla United States Department of War of Army Regulation 95-5, il maggior generale Henry H. Arnold,
allora Chief of the Air Corps, assumeva il titolo di Chief of Army Air Forces, istituendo una gerarchia di comando specifica su tutte le componenti aeronautiche militari. L'AAF dipendeva direttamente dall'Army Chief of Staff, generale George C. Marshall.Arnold e Marshall avevano raggiunto un accordo: l'AAF avrebbe goduto di autonomia nel War Department fino alla fine della guerra, ma in cambio i suoi comandanti avrebbero smesso di fare lobbismo per ottenerne la formale e definitiva indipendenza. Marshall, strenuo sostenitore dell'arma aeronautica, riteneva pacifico il fatto che con ogni probabilità il traguardo dell'indipendenza sarebbe stato conseguito al termine della guerra. Subito dopo l'attacco di Pearl Harbor, a riconoscimento dell'importante ruolo rivestito dall'Army Air Forces, ad Arnold fu assegnato un posto di membro nel Joint Chiefs of Staff, l'organo di pianificazione della strategia statunitense durante la guerra, in modo che gli Stati Uniti avrebbero avuto un rappresentante delle forze aeree nei "tavoli tecnici" intercorrenti con gli alleati britannici al Combined Chiefs of Staff, e di fatto conquistava una posizione di rilievo uguale a quella di Marshall. Benché questo passo non fosse mai stato ufficialmente riconosciuto dalla United States Navy, ed anzi fosse oggetto di aspre diatribe "dietro le quinte" ogni qual volta se ne presentasse l'occasione, nondimeno costituì sul piano pratico un valido presupposto per la futura separazione di quella che sarebbe divenuta l'Air Force.La GHQ Air Force fu sostituita dall'Air Force Combat Command, e i suoi quattro distretti furono convertiti nel gennaio 1941 in forze aeree contraddistinte da numeri, con un'organizzazione subalterna di 54 gruppi. Sul piano organizzativo, le Army Air Forces nacquero come una catena di comando superiore, ricomprendente Air Force Combat Command ed Army Air Corps, in tal modo portando per la prima volta tutta la branca aerea sotto un comando centralizzato. Tuttavia queste riforme erano solo temporanee, destinate a durare solo nove mesi finché l'apparato bellico aereo si affinava in preparazione della guerra, con un intento di pianificazione centralizzata ed esecuzione decentrata delle operazioni.L'Executive Order 9082 cambiò il titolo di Arnold in "Commanding General, Army Air Forces" il 9 marzo 1942, equiparandolo ai comandanti generali dei nuovi Army Ground Forces e Services of Supply, le altre due componenti dell'US Army. La War Department Circular No. 59 dava applicazione all'Executive Order, inteso come un espediente del tempo di guerra destinato a svanire sei mesi dopo la fine del conflitto.La circolare suddetta, oltre a sciogliere l'Army General Headquarters assegnandone le mansioni addestrative alle Army Ground Forces, riorganizzò le Army Air Forces, eliminando il Combat Command (già GHQAF), trasformando l'Air Corps in una struttura di combattimento non organizzativa, ed abolendo il relativo livello di comando. Al loro posto furono istituite undici forze aeree contraddistinte da numeri (successivamente portate a sedici) e sei comandi principali (che nel gennaio 1943 sarebbero divenuti otto, con le denominazioni di Flying Training [Command], Technical Training, Troop Carrier, Air Transport, Materiel, Air Service, Proving Ground, e Anti-Submarine). Nel luglio 1943 i comandi Flying Training e Technical Training furono unificati con la denominazione di Training Command.
La maggior parte dei membri delle Army Air Forces, comunque, continuavano ad appartenere pure all'Air Corps. Mel maggio 1945, l'88% degli ufficiali in servizio nelle Army Air Forces avevano incarichi nell'Air Corps, e più in generale l'82% degli organici assegnati ad unità e basi AAF erano riconducibili all'Air Corps come unità organizzativa di combattimento.
L'Air Corps iniziò una rapida espansione nella primavera del 1939 sotto la direzione del presidente statunitense Franklin D. Roosevelt per fornire una forza aerea adeguata alla difesa dell'emisfero occidentale. Un iniziale "programma del gruppo 25", sviluppato nell'aprile del 1939, richiedeva 50 000 uomini. Allo scoppio della guerra (settembre 1939 — ma ricordiamo che gli USA non entreranno effettivamente nel conflitto prima del 1941, in seguito all'attacco di Pearl Harbor) l'Air Corps disponeva ancora solo di 800 aerei da combattimento di prima schiera, dislocati su 76 basi, di cui 21 installazioni principali e depositi.In conseguenza dei successi tedeschi nella campagna di Francia (1940), vi fu un nuovo impulso nei programmi di ammodernamento, con nuovi obiettivi: 84 gruppi da combattimento, 7 799 aerei da combattimento, un incremento annuo di 30 000 piloti e 100 000 specialisti di aeronautica. Come riflesso di questa politica, al tempo della creazione delle AAF si contavano 156 campi di volo e 152 125 effettivi.L'invasione dell'URSS per opera dei tedeschi — iniziata appena due giorni dopo la creazione delle Army Air Forces — determinò un ripensamento della strategia e delle politiche difensive statunitensi. L'esigenza di una concreta strategia bellica volta a sconfiggere le potenze dell'Asse impose un ulteriore allargamento e modernizzazione di tutti i servizi militari, comprese le AAF. Per di più, l'invasione fece dell'Unione Sovietica l'ennesimo destinatario del programma Lend-Lease, stimolando, se possibile, una domanda vieppiù imperativa nei confronti della produttività industriale aeronautica USA, peraltro già spinta al limite del parossismo (Willow Run, lo stabilimento riprodotto nel box a margine, generava "un bombardiere all'ora").
Una strategia offensiva richiedeva la soluzione di una serie di problemi di grande impegno. Non si trattava "solo" di sviluppare e produrre aerei in proporzioni straordinariamente elevate: le Army Air Forces dovevano istituire una rete logistica globale responsabile del rifornimento, della manutenzione e delle riparazioni indispensabili per conservare l'effettiva operatività di una forza gigantesca; sul piano umano inoltre, si trattava di reclutare e formare il personale, garantendone costantemente salute, benessere psicologico e tenuta del morale. Il processo fu guidato dal ritmo della produzione di aerei, non dal programma addestrativo, e trasse prezioso vantaggio dalla direzione di Robert A. Lovett, neo-nominato (1941) Assistant Secretary of War for Air.Avvocato e banchiere, Lovett aveva maturato un'esperienza nell'industria aeronautica, che trasferì in realistici obiettivi di produzione e nell'attitudine ad armonizzare i piani delle AAF con quelli dell'esercito facendone una visione unica. Inizialmente Lovett riteneva che la richiesta di Roosevelt, a seguito di Pearl Harbor, di 60 000 aerei entro il 1942 e 125 000 entro il 1943 fosse esageratamente ambiziosa. Tuttavia, cooperando strettamente con Arnold e coinvolgendo la capacità dell'industria automobilistica americana riuscì a sviluppare una produzione di circa 100 000 aerei nel 1944.Le esigenze logistiche di siffatta macchina bellica vennero soddisfatte con la creazione dell'Air Service Command allo scopo di fornire unità di servizio e 250 depositi negli USA; l'elevazione della Materiel Division allo status di vero e proprio comando per sviluppare ed affidare in appalto aerei, attrezzature e ricambi; e l'Air Technical Service Command per spedire il materiale all'estero. Oltre a trasportare personale e materiali, l'Air Transport Command eseguì consegne di quasi 270 000 velivoli in tutto il mondo, perdendone solo 1 013 nel processo. L'operazione dei depositi in madrepatria fu svolta facendo largo ricorso a più di 300 000 addetti civili alla manutenzione, fra cui molte donne, rendendo in tal modo disponibili quasi altrettanti meccanici militari in zona di combattimento.
Gli enormi incrementi nel numero di macchine, di cui alla sezione precedente, ebbero un ovvio contraltare nella moltiplicazione di effettivi, riflesso del mutamento nelle politiche di reclutamento che avevano governato l'Air Corps fin dal suo debutto, nel 1926. La necessità di annoverare una folta schiera di specialisti di amministrazione e dei servizi tecnici s'incarnò nella fondazione di una Officer Candidate School (scuola ufficiali) a Miami Beach e nell'arruolamento diretto di migliaia di professionisti già formati dalla "vita civile". Ciò nonostante, se pur 193 000 nuovi piloti furono acquisiti nelle AAF durante la seconda guerra mondiale, 124 000 altri aspiranti furono scartati in qualche fase del ciclo addestrativo, o perirono in incidenti.
La "domanda" di nuovi piloti determinò la nascita del programma Aviation Cadet, a cui confluirono così tanti volontari che le AAF crearono un'aliquota di riserva in cui venivano tenuti a disposizione gli aspiranti valutati idonei fino a quando fossero chiamati al servizio attivo, piuttosto che disperderli nella leva generica. Dal 1944 quest'aliquota divenne un'eccedenza, e 24 000 elementi furono inviati alle Army Ground Forces per essere convertiti addestrativamente in fanti, mentre 6 000 andarono alle Army Service Forces. Lo standard dei piloti divenne meno selettivo: età minima ridotta (da 20 anni a 18) ed eliminazione del requisito di aver frequentato con profitto almeno due anni di college. Un beneficiario di questi requisiti più bonari sarà Charles Elwood Yeager, destinato a divenire generale delle USAF (oltre che il primo uomo a superare in volo il cosiddetto muro del suono).
Per le esigenze degli equipaggi si arrivò a brevettare 43 000 specialisti di bombardamento, 49 000 ufficiali di rotta e 309 000 addetti al tiro con varie armi, molti dei quali erano pure specializzati nell'assolvimento di altre mansioni tipiche di un equipaggio aereo. 7 800 uomini si qualificarono come tecnici di bordo dei B-29, altri 1 000 come operatori radar su bombardieri notturni, e tutti ricevettero un incarico effettivo di combattimento. Almeno 1 400 000 uomini ricevettero addestramento tecnico come meccanici d'aereo, specialisti di elettronica ed altri ruoli tecnici. I servizi di supporto non strettamente legati agli aerei venivano forniti da avieri addestrati dalle Army Service Forces, ma le AAF — precorrendo i tempi della loro futura indipendenza — s'ingerirono progressivamente sempre più nei programmi formativi di tali corsi.
Gli afroamericani rappresentavano il 6% circa dell'organico (145 327 effettivi nel novembre 1943). Nel 1940, su pressioni del Congresso, il generale Arnold acconsentì all'accesso dei neri ai corsi per piloti, ancorché su criteri segregazionisti. Un centro di addestramento sorse presso il Tuskegee Institute in Alabama. Malgrado lo svantaggio — causato dalla politica segregazionista — di non avere quadri esperti quanto quelli delle restanti AAF, i Tuskegee Airmen si distinsero in combattimento con il 332d Air Expeditionary Wing (332nd Fighter Group). Il programma di addestramento Tuskegee creò 673 piloti neri di caccia, 253 piloti di Martin B-26 Marauder, e 132 navigatori.Ma la stragrande maggioranza degli avieri neri non fu neppure sfiorata da tanta gloria. Soprattutto i coscritti, per lo più non furono destinati al volo e neppure alla manutenzione dei velivoli. Il fatto di essere ampiamente relegati a mansioni servili, il governo del personale indifferente (quando non ostile), ed il "morale" a picco ovviamente conseguente condussero a seria insoddisfazione e ad un certo numero di episodi violenti.L'apporto delle donne alle AAF in tempo di guerra fu coronato da maggior successo. Quasi 40 000 prestarono servizio nel Women's Army Corps (WAC) inquadrate nelle AAF, più di mille entrarono nelle Women Airforce Service Pilots (WASP) e 6 500 come infermiere nelle AAF, di cui 500 infermiere di volo. 7 601 donne dell'USAAF erano in missione all'estero nell'aprile 1945, ed erano impegnate in oltre 200 ruoli professionali.
Le USAAF utilizzavano 156 campi d'aviazione all'inizio del 1941. Un programma di espansione delle basi aeree era stato concepito già nel '39, nel tentativo di stare al passo con l'aumento di organici, reparti ed aerei, e con il ricorso, ove possibile, alle esistenti risorse locali e perfino private. Tuttavia lo scoppiare della guerra e la conseguente espansione assai spinta imposero un ampio ventaglio di infrastrutture negli Stati Uniti continentali (per brevità richiamati anche in sigla: CONUS), tanto per l'attività operativa quanto per quella addestrativa.
Oltre alla costruzione di nuove basi permanenti ed alla creazione di numerosi poligoni per bombardieri e per armi pesanti, le USAAF utilizzarono scuole di volo civili, corsi di formazione presso istituzioni scolastiche ed industriali, ed il decentramento addestrativo dei quadri nelle università. Al principio del 1942 — con un'azione che non andò esente da polemiche — il Technical Training Command delle USAAF iniziò a prendere in locazione hotel commerciali e condomini per alloggiare allievi su vasta scala (solo a Miami Beach si contavano 90 000 posti letto). I contratti di affitto erano stipulati dallo United States Army Corps of Engineers, spesso con canoni di locazione economicamente svantaggiosi per i proprietari degli alberghi, clausole che imputavano alla proprietà il deprezzamento conseguente all'uso dei beni locati, e facoltà per l'amministrazione militare di risolvere il contratto dando un breve preavviso.Nel dicembre 1943 le USAAF raggiunsero l'apogeo per il tempo di guerra nel numero di basi aeree, 783 negli Stati Uniti continentali.
Verso la fine della seconda guerra mondiale, le USAAF avevano creato le loro 16 "forze aeree numerate" (curiosamente, dalla prima alla quindicesima; poi si "saltava" alla ventesima) distribuite nel mondo intero per condurre la guerra e difendere le Americhe, più una forza generale (Zone of the Interior) nell'area CONUS a supporto della complessiva struttura.Parecchie forze aeree furono create ex novo accompagnando l'espansione del servizio durante la guerra. Alcune originarono dai precedenti comandi (ad esempio, la Eighth Air Force era originariamente l'VIII Bomber Command, e poi la sua designazione diventò United States Strategic Air Forces in Europe) contestualmente all'espansione numerico-organizzativa dei servizi operativi erogati, da cui derivava l'esigenza di strutture gerarchiche più elevate, quali le United States Strategic Air Forces (USSTAF) in Europa e le U.S. Strategic Air Forces in the Pacific per controllare il grandioso complesso bellico. Fu creato un livello organizzativo subordinato (il command) per coordinare partitamente, ai fini del controllo amministrativo, unità dalle funzioni simili (addetti ai "caccia" ed addetti ai bombardieri).
Vi erano poi otto divisions, che rappresentavano un livello di comando aggiuntivo di questa imponente organizzazione, ed avevano la capacità di agire in autonomia, quando le circostanze lo avessero richiesto. Le varie Air Forces e divisions cui abbiamo fatto cenno comprendevano quartier generali amministrativi denominati wings (stormi) e preposti al controllo dei groups (unità operative; verranno descritte in un'altra sezione). Parallelamente all'incremento numerico dei gruppi, si moltiplicò quello degli stormi necessari al loro controllo: ne furono attivati fino a 91, di cui 69 ancora in esercizio alla fine della guerra. Essendo parte dell'Air Service e dell'Air Corps, gli stormi erano stati in precedenza organizzazioni composite, nel senso che si componevano di gruppi con missioni differenti. La maggior parte degli stormi della seconda guerra mondiale, al contrario, erano composti da gruppi assimilabili funzionalmente (definiti come bombardment, fighter, reconnaissance, training, antisubmarine, troop carrier, replacement, o composite).
Alcuni organismi di supporto, detti anche commands, rimasero sotto il controllo delle Headquarters Army Air Forces. Furono creati, o espansi da originarie organizzazioni di Air Corps, nel 1941 e nel 1942 per sostenere e rifornire le forze aeree numerate, a cui erano assegnate le unità operative.Tali comandi erano:
School of Applied Tactics (AAFSAT)Benché ufficialmente l'arma aerea avesse assunto la denominazione di Army Air Forces, colloquialmente l'espressione Air Corps persisteva sia tra le persone comuni sia tra i veterani dell'aviazione, il cui settore rimaneva l'Air Coprs; inoltre, il singolare "Air Force" spesso faceva capolino nell'uso popolare, come riflesso dell'uso della locuzione "Air Force Combat Command" nel 1941-42. Questo uso improprio si affacciò perfino nei manifesti ufficiali pro reclutamento (vedasi immagine a fianco del testo) ed ebbe comunque la sua importanza nel favorire l'idea di un'Air Force intesa come servizio indipendente.
Il componente principale delle Army Air Forces era il gruppo (group), un'organizzazione di tre o quattro squadroni ed elementi di supporto terrestre organici od aggregati, e che costituiva approssimativamente un equivalente del reggimento delle forze di terra. Le Army Air Forces schierarono fino a 269 gruppi da combattimento durante la seconda guerra mondiale, con un picco di 243 gruppi impegnati in operazioni nel 1945. L'Air Service, ed il suo successore Air Corps avevano costituito 15 gruppi aerei da combattimento, che alla data del 1º gennaio 1940 avevano assunto le seguenti denominazioni:
Con la creazione delle forze militari a partire dal primo febbraio 1940, l'Air Corps si espanse da 15 a 30 gruppi. Nel momento in cui gli USA entrarono in guerra, il numero dei gruppi era arrivato a 67, però metà di loro non avevano ultimato il processo organizzativo e non erano idonei al combattimento. Di questi 67 gruppi (completi o in via di perfezionamento), 26 erano da bombardamento: 13 gruppi Heavy Bomb (bombardamento pesante) (B-17 Flying Fortress e B-24 Liberator), ed il resto gruppi Medium e Light (leggeri) (B-25 Mitchell, B-26 Marauder e A-20 Havoc). 26 erano gruppi Pursuit (inseguimento, ribattezzati "gruppi caccia" nel maggio 1942), 9 erano gruppi Observation (rinominati Reconnaissance - ricognizione) e 6 gruppi Transport (che presero il nome di Troop Carrier o Combat Cargo).Le Army Air Forces subirono una rapida espansione nel primo semestre 1942. La struttura addestrativa disponibile in quel periodo era inadeguata per la formazione di interi reparti, talché si adottò un concetto di addestramento a cascata: istruire nelle scuole militari i quadri che a loro volta avrebbero funto da istruttori nelle rispettive unità di assegnazione. L'Army Air Forces School of Applied Tactics (AAFSAT) fu fondata il 9 ottobre 1942, per fornire l'addestramento. All'inizio del 1944 c'erano 269 gruppi. 136 furono rischierati all'estero, e si iniziò ad organizzare ed addestrare per l'impiego all'estero 77 di quelli che rimanevano ancora negli Stati Uniti. Gli altri 56 svolgevano i ruoli di unità addette alla difesa, di Operational Training Units (OTUs) dedite alla preparazione di nuove unità da combattimento, e di Replacement Training Units (RTUs) per addestrare il personale che sarebbe intervenuto a colmare carenze organiche individuali.All'inizio del 1944, tutto l'addestramento venne affidato alle unità di stanza nelle basi, e le OTUs e RTUs cessarono di operare, con una riduzione del numero dei gruppi, divenuti 218. Tuttavia, con la formazione ed il dispiegamento dei restanti 25 gruppi, le USAAF crebbero fino alla loro configurazione finale e al momento dello sbarco in Normandia (giugno 1944) 148 gruppi da combattimento lottavano contro la Germania. Verso l'agosto 1945, quando terminarono tutte le operazioni belliche, erano stati schierati 86 gruppi nel Pacifico ed estremo Oriente, ed il resto delle forze era impegnato in servizi di occupazione in Europa o stava per essere rischierato negli Stati Uniti.
Quando furono effettivamente impiegati in azione i bombardieri del tipo B-29 Superfortress, nella struttura USAAF furono implementate unità definite Very Heavy Bombardment ("bombardamento molto pesante"). Nel febbraio 1945, nella loro definitiva struttura organizzativa, le USAAF mettevano in campo 243 gruppi da combattimento, e precisamente:
5 Composite groups.Dal 7 dicembre 1941 (attacco di Pearl Harbor) al settembre 1945 furono attivi 1226 squadroni da combattimento USAAF. Nel 1945 rimasero attivi 937 squadroni, di cui 872 assegnati ai vari gruppi. 65 squadroni, per lo più costituiti da ricognitori e caccia notturni, non furono assegnati a gruppi, ma formarono speciali unità autonome alle dipendenze di superiori livelli gerarchici.
Le USAAF utilizzarono un'estesa varietà di velivoli per adeguarsi all'ampio ventaglio di missioni demandate; annoveravano pure diversi modelli obsoleti (retaggio dell'era Air Corps), con quindici designazioni di tipi.Quello che segue è un elenco dei tipi di aereo più diffusi nel repertorio USAAF, o di quelli che furono effettivamente usati in combattimento. Alcune varianti, comprese ad esempio quelle adattate al ruolo di foto-ricognizione (contraddistinte dalla sigla "F" nella codifica ufficiale), possono essere registrate e descritte nelle voci particolari che trattano i vari mezzi. Molti aeromobili, e segnatamente quelli da trasporto e da addestramento, vantano numerose denominazioni, conseguenti a differenti dotazioni di propulsori.
Il 13 agosto 1941, la Air War Plans Division delle USAAF enunciò il proprio piano per una strategia aerea globale, AWPD-1. Conosciuto ufficialmente come Annex 2, Air Requirements to The Victory Program, un piano di stime strategiche che coinvolgeva l'intero ambiente militare statunitense, lo scritto fu preparato in armonia con le linee strategiche tracciate al principio dello stesso anno nell'accordo ABC–1 intercorso con il Commonwealth delle nazioni e con il piano USA denominato Rainbow 5. I suoi dati di stima, malgrado errori di pianificazione da carenza di informazioni accurate sulle condizioni meteorologiche e sul grado d'impegno economico tedesco nella guerra, presentavano un'approssimazione del 2% delle unità e del 5,5% del personale rispettivamente mobilitati nella fase culminante, e preconizzavano esattamente l'intervallo temporale in cui l'invasione Alleata dell'Europa avrebbe avuto luogo.
L'AWPD-1 richiedeva una difesa aerea dell'emisfero occidentale, una difesa strategica contro il Giappone nel Pacifico, ed il bombardamento strategico della Germania tramite 6 800 bombardieri, identificando 154 obiettivi chiave dell'infrastruttura economica tedesca che esso considerava vulnerabili ad una campagna di bombardamento sostenuta. Una previsione d'impiego di 7 500 aerei, compresi gli intercontinentali B-36 (all'epoca ancora in fase di sviluppo), era ampiamente fuori portata pratica per l'industria americana, e quindi fu inserito nell'AWPD-1 un piano provvisorio di attacco alla Germania con 3 800 bombardieri.AWPD-1 fu approvato dal generale George Mashall e dal Secretary of War Henry Stimson nel settembre 1941. Sebbene la guerra fosse iniziata prima che il piano potesse essere presentato a Roosevelt, divenne la base per impostare la produzione di aerei ed i requisiti di addestramento durante la guerra, ed il concetto di un'offensiva con bombardieri strategici contro la Germania divenne linea politica per il governo USA, in conformità con i capisaldi politico-strategici affermati in Rainbow 5, come il solo mezzo a disposizione degli Stati Uniti per estendere la guerra sul suolo tedesco.Nel 1942 Roosevelt richiese una revisione dei requisiti aeronautici proposti. L'AWPD-42 fu presentato il 6 settembre 1942, e sebbene mai accettato dall'U.S. Navy, le sue stime rivedute (vennero raddoppiati i requisiti di produzione portandoli a quasi 150 000 velivoli di tutti i tipi, compresi quelli della marina e le esportazioni agli alleati) guidarono l'amministrazione Roosevelt nel 1943. La stima fu poi ridotta a 127 000, di cui 80 000 erano aerei da combattimento.
Come il suo predecessore, l'AWPD-42 esponeva un piano strategico per il bombardamento diurno della Germania per opera di bombardieri pesanti senza scorta, ma comprendeva altresì un piano simile per attacchi sul Giappone. Sfortunatamente, il comando bombardieri B-17 dell'U.S. Eighth Air Force aveva messo a segno appena sei missioni quando fu delineato l'AWPD-42, ed il precedente errore di AWPD-1 (ignorare la necessità e la praticabilità di scorte di caccia a lungo raggio) fu ripetuto.
Entrambi i piani implicavano la distruzione dell'aeronautica militare tedesca come requisito propedeutico alle campagne contro obiettivi economici prioritari. AWPD-1 fissò quattro categorie di bersagli in ordine di priorità: impianti di produzione elettrica, trasporti interni, produzione di petrolio e Berlino; AWPD-42, invece, modificò le priorità, mettendo al primo posto i cantieri degli U-Boot, poi i trasporti, la produzione elettrica, la produzione di petrolio e la produzione di gomma.
Ecco il riepilogo delle operazioni di USAAF durante la seconda guerra mondiale, dalle autorevoli parole dell'Air Force Historical Studies Office:
«Lo staff di Arnold pose al primo posto delle priorità belliche il lancio di un'offensiva di bombardamento strategico in appoggio alla RAF contro la Germania. Se ne occupò la Eighth Air Force, inviata in Inghilterra nel 1942. Dopo un lento e spesso oneroso sforzo per raggiungere la forza necessaria, ottenuta nel 1944 dopo l'attivazione anche della Fifteenth Air Force dislocata in Italia, il bombardamento strategico alla fine cominciò a portare risultati concreti, ed al termine della guerra l'economia tedesca era stata sconvolta e ridotta sul lastrico.
Le forze aerotattiche appoggiarono le forze terrestri nel Mediterraneo e nel teatri europei, dove i nemici subirono la supremazia aerea Alleata come una frustrazione costante. Nella guerra contro il Giappone, il generale Douglas MacArthur realizzò la sua avanzata attraverso la Nuova Guinea utilizzando la cosiddetta leapfrog strategy, proiettando le sue forze aeree più in profondità ed usando forze anfibie per costituire nuove basi. Le AAF appoggiarono anche le portaerei dell'ammiraglio Chester Nimitz che a loro volta praticavano l'island hopping lungo il Pacifico centrale ed assistettero le forze alleate in Birmania e Cina.
Arnold aveva il controllo diretto della Twentieth Air Force, equipaggiata con i nuovi bombardieri a lungo raggio Boeing B-29 Superfortress, utilizzati per bombardare l'arcipelago giapponese, inizialmente dalla Cina, in seguito dalle Marianne. Devastato dagli attacchi aerei, il Giappone era così indebolito che secondo Arnold per vincere la guerra non sarebbe stato necessario il ricorso alla bomba atomica, e nemmeno alla progettata invasione. Il fatto che i B-29 delle AAF avessero sganciato bombe atomiche su Hiroshima e Nagasaki, ad ogni modo, mostrò il terrificante potenziale distruttivo che l'aeronautica avrebbe potuto dispiegare in futuro. La Strategic Bombing Survey
fu di monito per i capi delle AAF nei dibattiti del dopoguerra sull'unificazione delle forze armate e la strategia nazionale.»
Le USAAF subirono il 12% delle perdite umane in battaglia registrate dallo US Army (936 000 caduti complessivi). Più di 90 000 avieri morirono in servizio (52 173 uccisi in azione e 37 856 morti al di fuori delle battaglie, tra cui 13 093 in incidenti di volo). Solo le Army Ground Forces lamentarono un più alto sacrificio di vite. 63 209 membri delle USAAF rimasero feriti in azione e più di 21 000 divennero prigionieri di guerra. Rapportati al loro organico, i decessi rappresentarono il 5,1%, contro il 10% del resto dell'esercito.Il numero totale di velivoli perduti nella seconda guerra mondiale dalle USAAF nel periodo 1941-'45 è stato 65 164 — di cui 43 581 all'estero e 21 583 in "area CONUS"; gli aerei perduti in combattimento (in ogni parte del mondo) furono 22 498, con 18 418 ammanchi in teatri di guerra anti-germanica, e 4 530 che riguardavano il Pacifico. Le USAAF poterono attribuirsi la distruzione di 40 259 aerei nemici, di cui 29 916 tedeschi (e relativi alleati europei) e 10 343 nel Pacifico.Il costo della guerra per quanto attiene alle USAAF fu circa 50 miliardi di dollari, ossia circa il 30% del costo di tutto il War Department, con erogazioni di contante da stanziamenti diretti (tra il luglio 1942 e l'agosto 1945) di $ 35 185 548 000.Le missioni operative svolte dalle AAF nella seconda guerra mondiale furono 2 532 800, di cui 1 693 565 in Europa (e zone strategicamente pertinenti) e 669 235 nel Pacifico o in estremo Oriente.
Con la sconfitta del Giappone, tutto l'apparato militare statunitense iniziò immediatamente una drastica smobilitazione, come aveva fatto al termine della prima guerra mondiale. La smobilitazione si abbatté sulle USAAF almeno con la stessa forza con cui aveva colpito i servizi più vecchi. Furono congedati quadri e truppa, le installazioni vennero chiuse, gli aerei ricoverati in depositi o venduti. Tra agosto 1945 e aprile 1946, la loro forza precipitò da 2,25 milioni di uomini a 485 000; un anno dopo, scese ulteriormente a 304 000. L'elenco degli aerei si accorciò da 79 000 a meno di 30 000. Le installazioni permanenti si ridussero da 783 a 177, appena 21 più del periodo pre-bellico.Nel luglio 1946, le Army Air Forces avevano solo due gruppi pronti per il combattimento, superstiti di una lista di 52 unità attive. Fu così prefigurata una forza di 70 gruppi, l'organico di pace autorizzato, con la riserva e la guardia nazionale a disposizione per il richiamo in servizio attivo nel caso di emergenza. Tuttavia una notevole opposizione alla permanenza di consistenti forze militari in tempo di pace, ed all'onere finanziario di un assetto di quel genere, determinò un taglio alla pianificazione, che si fermò a 48 gruppi.
Nel febbraio 1946, il generale Arnold dovette congedarsi per motivi di salute prima di aver potuto raggiungere il traguardo d'indipendenza delle USAAF, in modo che avessero pari dignità con esercito e marina. Il generale Carl Andrew Spaatz sostituì Arnold come il solo altro comandante generale delle USAAF, e presiedette sia alla smobilitazione della più grande forza aerea della storia militare sia alla sua rinascita secondo la visione dei generali Billy Mitchell
Arnold lasciava alle USAAF due importanti eredità, basate sulle sue esperienze nella seconda guerra mondiale, che segnarono le USAAF e quella che ne sarà la prosecutrice. La prima era l'esigenza che la squadra di comando del servizio comprendesse ufficiali di collegamento di varie esperienze, al di là dei soli piloti. La seconda era il convincimento che al di là dell'incontrovertibile successo dei metodi addestrativi che avevano accompagnato l'espansione delle Air Forces, gli Stati Uniti non avrebbero più avuto il tempo di mobilitare e formare i componenti della riserva come era avvenuto nel 1940; da ciò scaturiva la (paradossale) necessità che riservisti e Guardia Nazionale fossero immediatamente pronti al servizio in caso di emergenza nazionale.Spaatz, dal canto suo, si consultò strettamente con il nuovo Army Chief of Staff, generale Dwight D. Eisenhower, e riorganizzò le USAAF in tre comandi principali (Strategic Air Command, Tactical Air Command,
che non avrebbero richiesto una seconda ristrutturazione una volta che la forza aerea fosse divenuta indipendente (l'odierna USAF). Ristrutturò anche le componenti della riserva per conformarsi ai concetti di Arnold, compresa la creazione dell'Air National Guard
nell'aprile del 1946.Seguendo l'immensa espansione in infrastrutture per l'aviazione ed in personale durante la guerra, ed a titolo di riconoscimento della nuova terribile importanza e forza dell'arma aerea, il presidente Harry S. Truman creò il Department of the Air Force nel 1947. Questa legislazione rinominò l'arma azzurra come United States Air Force, elevandola ad un ramo completamente separato delle forze armate USA. L'originaria impostazione dei ruoli del servizio, Executive Order 9877, fu soppiantata il 21 aprile 1948, con l'approvazione da parte del presidente Truman del Key West Agreement,
che tracciava le risorse aeree che ciascuno servizio sarebbe stato autorizzato a mantenere. L'Air Force si vide assegnare il nucleo portante delle dotazioni aeree strategiche, tattiche e di trasporto, ma la materia rimase un "pomo della discordia" fino a buona parte degli anni cinquanta.
I membri delle USAAF portavano un'uniforme di servizio in saia di lana molto simile a quella delle altre forze US Army, con poche modifiche. Gli ufficiali vestivano un'uniforme di servizio chiamata "No. 1", di colore olive drab con la "shade No. 51" (ombreggiatura scura), soprannominata "greens", mentre il personale di truppa usava la divisa "Class A" sempre olive drab, ma nella sfumatura "shade No. 54" (ombreggiatura chiara). Nel servizio interno, gli ufficiali per lo più, malgrado che fosse autorizzato l'uso di calzoni nell'ombreggiatura più chiara, portavano pantaloni cachi in cotone chino oppure in lana, che davano una dominanza cromatica rosacea in contrasto con l'ombreggiatura scura No. 51, dal che scaturiva il nomignolo pinks and greens per detta combinazione. Il personale di stanza in Europa era autorizzato a vestire una sorta di corta giacca-giubbetto di lana (shade No. 54 (light OD) M-1944 short dress jacket), soprannominata Ike jacket, in luogo della giubba di lunghezza regolare della divisa ordinaria.
Le camicie, per il personale di qualunque grado, erano o cachi shade No. 1, (variante chiara); shade No. 33 olive drab (variante scura in lana), o in cotone shade No. 50 (variante chiara).
Le cravatte erano degli stessi colori. Le tenute estive e tropicali per tutti i gradi erano cachi. I capi in pelle, scarpe comprese, erano di color russet, e le USAAF divennero note come le "Brown Shoe Air Force" da quando la United States Air Force raggiunse lo status di servizio indipendente.
I copricapo delle uniformi di servizio erano di due tipi, simili a quelli delle forze terrestri dell'esercito, "olive drab" per l'inverno, cachi per l'estate. La bustina, tra gli aviatori comunemente chiamata "berretto da volo", era stata autorizzata per tutti i gradi dai primi anni '30 per favorire l'impiego delle cuffie radiotelefoniche durante le missioni di volo. Il berretto di servizio ovale era munito di un congegno irrigidente a molla, detto grommet (una sorta di cerchio elastico per mantenere la foggia del copricapo) e prima della seconda guerra mondiale i regolamenti sulle uniformi autorizzavano gli ufficiali a rimuovere il "grommet" per consentire l'uso delle cuffie. Questa "moda" divenne assai popolare durante la seconda guerra mondiale poiché distingueva il veterano di combattimenti, tanto che si diceva "un cappello 50-mission crush".La tenuta di volo variava ampiamente a seconda dei teatri operativi e dei tipi di missione. Fin dal 1928 dall'AAC fu adottato materiale aviatorio innovativo: abiti, stivali, caschi in pelle, occhiali e guanti; di tutto ciò, quanto meno un "articolo", la tenuta di volo "Type A-3", fu mantenuto in servizio fino al 1944. Comunque, la A-2 Flight Jacket, divenuta un capo d'ordinanza nel 1931, divenne uno dei più noti simboli dell'USAAF. Realizzate in cuoio marrone foca con fodera beige in cascame di seta, tali giacche erano dotate di colletto da ufficiale da portare "in verticale" (a differenza dei normali reveres delle giacche, sia civili, sia di uniformi), spalline, polsini e "girovita" in maglia di tessuto, chiusura "zip", ed insegne di reparto. L'abbigliamento pesante — giacche da pilota B-3 e B-6 foderate in "montone" (inteso come materiale per confezioni d'abbigliamento), calzoni invernali A-3, e berretti "da mitragliere" B-2; il tutto in shearling (è una varietà pregiata di "montone", nel senso appena precisato) marrone foca — si rivelò inadeguato per le gelide temperature delle missioni ad altissima quota in velivoli non pressurizzati, e fu pertanto integrato da diverse tute da volo "monopezzo" riscaldate elettricamente, prodotte dalla General Electric.
Le uniformi USAAF erano soggette ai regolamenti dell'esercito (Army Regulations, AR), e segnatamente all'AR 600-40, che autorizzava il porto di emblemi, distintivi ed insegne sull'uniforme. I distintivi e le insegne autorizzati saranno trattati in separate sezioni. Per le vaste dimensioni del servizio, si verificò certamente una certa fioritura di varianti "fatte in casa" rispetto all'ufficialità di emblemi, distintivi ed insegne, e naturalmente vi furono, tra gli effettivi, esempi di soluzioni estetiche non autorizzate, specie nelle unità da combattimento dislocate all'estero.
FONTE: Martin Bowman, USAAF Handbook 1939-1945, p. 156. Riproduzione di un'importante pagina di The Officer's Guide, Military Service Publishing Co., luglio 1943.
Per denotare lo speciale addestramento e le qualifiche necessari ai membri dell'USAAF, durante la seconda guerra mondiale erano autorizzati i seguenti distintivi militari (ufficialmente denominati badges, ma familiarmente e quasi universalmente chiamati wings, ossia "ali").
Women Airforce Service Pilots (WASP) BadgeQuesti distintivi di qualificazione aeronautica erano tipicamente indossati nella misura "grande" da tre pollici (76 mm) sull'uniforme di servizio o da volo, ma erano anche autorizzate versioni da due pollici (soprannominate sweetheart wings) per la meno formale camicia. I distintivi erano per lo più in argento sterling, o in bagno d'argento, ed erano applicati alle uniformi con varie soluzioni. Si usavano infatti le tradizionali spille di sicurezza, ma poi si passò anche alle spille "maschio-femmina" del tipo mostrato nell'illustrazione sopra. Molti distintivi USAAF della seconda guerra mondiale divennero obsoleti, essendo stati rimpiazzati da linee più moderne, e di conseguenza non furono più autorizzati sulle uniformi dopo il 1955.
Le prime insegne di reparto (da portare sulla parte alta della manica delle uniformi, in corrispondenza della spalla) autorizzate per l'Air Corps furono quelle per la General Headquarters Air Force, approvate il 20 luglio 1937. Questo emblema, consistente in un triscele blu sovrapposto ad un cerchio dorato, fu mantenuto anche dopo che, il 20 giugno 1941, la GHQ Air Force si era trasformata in Air Force Combat Command. Il 23 febbraio 1942, vi fu la sostituzione dello stemma della GHQ Air Force con quello dell'AAF ("Hap Arnold Emblem"). La "toppa" da applicare alla manica era opera di un membro della squadra di Arnold, James T. Rawls, e s'ispirava al gesto "V come vittoria" (V sign), reso famoso da Winston Churchill.L'uso dei contrassegni in questione fu autorizzato per i membri delle forze aeree numerate stanziate all'estero il 2 marzo 1943, e per le rimanenti forze aeree il successivo 25 giugno. La già ricordata disposizione AR 600-40, "Wear of the Service Uniform" ("porto dell'uniforme di servizio") circoscrisse pertanto l'uso degli stemmi applicati sulla manica alle sedici forze aeree (cosiddette numerate). Il Quartermaster Corps, autorità competente per la progettazione e la fornitura di tutte le insegne autorizzate, non permise nuovi simboli per le AAF fino al 28 luglio 1945, quando fu consentito ai membri dei vari comandi il porto di specifici command arcs (delle strisce di stoffa sagomate ad arco) sopra le insegne AAF.
(I simboli delle 16th, 17th, 18th e 19th Air Forces non compaiono in prosieguo poiché si trattava di organizzazioni istituite dopo la seconda guerra mondiale, pertanto si è ritenuto che esulassero dal tema di questa voce. )
Winged Shield, Winged Sword 1950-1997: A History of the United States Air Force, di Bernard C. Nalty (autore e curatore), The Minerva Group, Inc., 2003, ISBN 1-4102-0902-4, 9781410209023
The Army Air Forces in World War II: Combat Chronology, 1941-1945, Di Kit C Carter, Robert Mueller, Pubblicato da DIANE Publishing, 1975, ISBN 1-4289-1543-5, 9781428915435
The official guide to the Army Air Forces: AAF.: A directory, almanac and chronicle of achievement, Di United States. Army Air Forces, Pubblicato da Simon and Schuster, 1944, titolo disponibile presso la University of California
With courage: the U.S. Army Air Forces in World War II, Bernard C. Nalty, John F. Shiner, George M. Watson, Alfred M. Beck, Air Force History and Museums Program (U.S.), Curatore	Alfred M. Beck, DIANE Publishing, 1994, ISBN 0-16-036396-9, 9780160363962
Air power history: turning points from Kitty Hawk to Kosovo, di Sebastian Cox, Peter Gray, ISBN 0-7146-5291-1, 9780714652917
Technical manual, Numero 445, Autori: United States War Dept, United States Dept. of the Army, Editore U.S. Govt. Prtg. Off., 1943
Dictionary of United States Army terms Technical manual, War Department technical manual, Department of the Army technical manual, Editore United States Government Printing Office, 1944, disponibile presso University of Michigan
Internationales Wörterbuch der Abkürzungen von Organisationen, Volume 1 di World Guide to Abbreviations: Internationales Wörterbuch Der Abkürzungen Von Organisationen, Paul Spillner, Volume 9 di Handbuch der internationalen Dokumentation und Information, Internationales Wörterbuch Der Abkürzungen Von Organisationen, Paul Spillner, Volume 1 di Internationales Wörterbuch Der Abkürzungen Von Organisationen, Autori Paul Spillner, Klaus Gerhard Saur, Edizione 2, Editore Verlag Dokumentation, 1970, ISBN 3-7940-1098-1, 9783794010981
Wikimedia Commons contiene immagini o altri file su United States Army Air Forces
ArmyAirForces.com — sito privato, sguardo generico all'USAAF. Include database, storie, dizionari e forum.
USAAF air force/division/wing histories — storia di tutte le suddivisioni USAAF.
USAAF unit search — database di gruppi, squadroni, codici degli squadroni, stazioni e comandanti.
USAAF missing air crew report search — database degli aviatori dispersi (missing air crew reports, MACRs) ordinato per numero MACR, data, matricola e gruppo.
Allied Fighter Combat Footage — Vista di combattimenti aerei dalla prospettiva dei caccia Alleati
 Night Fighter by J R Smith, su nightfighter.info. URL consultato il 7 giugno 2009 (archiviato dall'url originale il 21 agosto 2006).
 U.S. Army Air Forces in World War II: Combat Chronology 1941–1945, su airforcehistory.hq.af.mil. URL consultato il 7 giugno 2009 (archiviato dall'url originale il 9 novembre 2007).
 Air Power: The United States Air Force, su centennialofflight.gov. URL consultato il 7 giugno 2009 (archiviato dall'url originale il 7 aprile 2007).
 A Guide to United States Air Force Lineage and Honors, su afhra.maxwell.af.mil. URL consultato il 7 giugno 2009 (archiviato dall'url originale il 18 aprile 2009).
 Army Air Forces Aircraft: A Definitive Moment, su airforcehistory.hq.af.mil. URL consultato il 7 giugno 2009 (archiviato dall'url originale il 9 settembre 2007).
AAFCollection.info — Manuale di addestramento delle Army Air Forces e class books
USAAF.net — Resoconto sull'attività nella seconda guerra mondiale pubblicato dalle Army Air Forces e disponibile nel pubblico dominio.

L'Università di Coventry è un'università pubblica situata a Coventry nel centro del Regno Unito. L'università accoglie 27 600 studenti ed è particolarmente rinomata nel settore dell'ingegneria e nel design automobilistico.
La storia dell'Università di Coventry risale al 1843, con la creazione del Coventry College of Design. Nel 1970, il Coventry College of Art, il Lanchester College of Technology e il Rugby College of Engineering Techonology si sono fusi per formare il Lanchester Polytechnic, in omaggio al pioniere inglese dell'automobile, Frederick Lanchester. Nel 1987, l'istituto prenderà il nome di Coventry College of Design, e nel 1992, grazie al Further and Higher Education Act, gli è stato accordato lo status universitario prende il nome definitivo di Coventry University.
Il 27 novembre 2015, l'Università di Coventry riceve il prestigioso premio di Università dell'anno 2015 dal quotidiano americano Times Higher Education magazine.
Il campus universitario è localizzato ad est del centro della città di Coventry, su una superficie totale di 130 000 m², adiacenti alla Cattedrale di Coventry e al Herbert Art Gallery and Museum.
L'edificio centrale è il The Hub, costruito nel 2011 e vincitore di un premio d'architettura. Nel Hub sono presenti l'Unione degli studenti di Coventry, il supporto studenti, un bar/nighclub, un piccolo supermercato e un caffè.
Nel 2012, viene inaugurato un nuovo edificio che ospita la facoltà di ingegneria, dall'architettura moderna e costato 55 milioni di sterline.
Ogni anno, verso il mese di marzo, l'Università di Coventry e la vicina Università di Warwick disputano un torneo sportivo che prende il nome di Varsity.
Le squadre di calcio, cricket, hockey su ghiaccio, rugby e di pallavolo dell'Università disputano durante tutto l'arco dell'anno delle competizioni contro altre università del Regno Unito.
Il logo universitario rappresenta una fenice, l'uccello mitologico che rinasce dalle proprie ceneri, per simbolizzare la ricostruzione della città di Coventry, pesantemente bombardata dai tedeschi durante la Seconda guerra mondiale.

L'Università metropolitana di Leeds (Leeds Metropolitan University) è una università pubblica con sede a Leeds. Istituita come università nel 1992, in precedenza era nota come "Politecnico di Leeds". Le sue origine risalgono al 1824, quando allora venne fondato l'istituto di meccanica.È una delle maggiori università britanniche per numero di studenti totali iscritti.
L'Università metropolitana di Leeds ha una squadra di football americano femminile, le Leeds Carnegie Chargers, che disputa il massimo campionato femminile per club.

Upminster Bridge (IPA: /ʌpmɪn.stəʳ brɪdʒ/) è una stazione della metropolitana di Londra situata nell'omonimo quartiere, nel borgo londinese di Havering.
La stazione, la penultima della District line, è compresa nella sesta zona tariffaria della metrò londinese; difatti essa è usata ben poco, considerando che nel 2008 ha visto il transito di circa 0,8 milioni di passeggeri.La stazione di Upminster Bridge è stata aperta al pubblico il 17 dicembre 1934 dalla London, Midland and Scottish Railway. L'inaugurazione della stessa è stata resa possibile grazie alla rete ferroviaria elettrificata fatta costruire tra Upminster e Barking nel 1932.
Nel 1902, in seguito all'inaugurazione della Whitechapel and Bow Railway, la Metropolitan District Railway (spesso abbreviata in MDR) venne estesa fino alla stazione di Upminster passando per quella di Hornchurch. Nel 1905 la stessa società sostituì le classiche locomotive a vapore con i treni elettrici: quindi, per completare la rete ferroviaria elettrificata, vennero chiusi tutti gli scali ubicati dopo quello di East Ham. Dopo un lungo ritardo conseguito a causa della prima guerra mondiale, la rete elettrificata venne estesa fino ad Upminster dalla London, Midland and Scottish Railway nel 1932.Il percorso elettrificato costruito dalla London, Midland and Scottish Railway permise la costruzione di nuove stazioni nell'area. Tale proposta fu subito accettata dalle autorità locali, anche a causa del significativo aumento demografico ivi avvenuto durante il periodo interbellico.La stazione di Upminster Bridge venne quindi inaugurata il 17 dicembre 1934. La stazione, benché fosse gestita dalla London, Midland and Scottish Railway, era servita esclusivamente dai treni della District line. Dopo il Transport Act 1947, che comportò la nazionalizzazione di tutte le ferrovie britanniche, la gestione della stazione passò alle British Railways. Tuttavia lo scalo diventò proprietà della London Underground nel 1969.
La stazione consiste in una piattaforma ad isola centrale con i binari che scorrono accanto. Per essa passano quattro coppie di binari. Due, ovviamente, appartengono alla metropolitana di Londra; gli altri due, invece, sono utilizzati dalla c2c, la linea ferroviaria che connette la città dell'Essex di Southend-on-Sea con lo scalo ferroviario londinese di Fenchurch Street.La stazione di Upminster Bridge, interamente coperta da un tettuccio, è dotata di una sala d'attesa ubicata al suo centro. La biglietteria in Art déco, composta da mattoni rossi, è situata al di sotto del livello delle banchine; è possibile raggiungerla attraverso l'ausilio di una scalinata. Sebbene Upminster Bridge sia molto simile ad altre stazioni della District line, essa è molto nota per la sua particolare forma poligonale. Inoltre il pavimento della sala biglietteria è decorato con delle svastiche rovesciate, all'epoca un tipo di piastrellatura molto popolare.La stazione è stata inoltre ristrutturata dalla Metronet nel 2005 e nel 2006. In questi due anni, infatti, sono stati installati dei nuovi corrimani e delle telecamere a circuito chiuso, è stata aggiunta maggiore segnaletica per aiutare i passeggeri, è stata migliorata l'illuminazione e sono stati installati dei tabelloni dove sono riportati gli orari di partenza dei treni. La stazione, infine, non è dotata di un accesso senza gradini dalla strada ai binari.
La stazione è stata chiamata «Upminster Bridge» a causa del un ponte omonimo che scavalca il fiume Ingrebourne. Quest'ultimo, anticamente, faceva da confine tra gli antichi distretti di Hornchurch ed Upminster: se queste circoscrizioni esistessero ancora la stazione sarebbe sita nella parte occidentale di Hornchurch.L'edificio si affaccia su Upminster Road, che come già accennato fa parte del borgo londinese di Havering, ed è circondato da numerosi negozi. Inoltre, la stazione è ubicata in un'area prevalentemente residenziale ed è vicina all'Havering Sixth Form College ed all'Hornchurch Stadium.In aggiunta per la stazione passano gli autobus n° 193, 248 e 370, i quali connettono la stazione con le zone di Hornchurch, Lakeside, Romford ed Upminster.Per il resto la stazione è lontana 1,24 km da quella Hornchurch e 1,26 km da quella di Upminster.
Come già accennato, la stazione è compresa nella Travelcard Zone 6. Solitamente per la stazione passano, ogni ora, dodici treni diretti ad Upminster, sei treni indirizzati alla stazione di Wimbledon ed altri sei che terminano a quella di Richmond. Inoltre, nelle ore di punta, il numero di treni per ora aumenta a 15. Per la stazione, quindi, sosta un treno ogni cinque minuti.
I treni diretti verso Upminster si fermano alla stazione dalle 06:00 alle 01:30; al contrario quelli destinati a Earl's Court sostano alla stazione dalle 05:00 alle 23:30.Per arrivare alla stazione di London Victoria, partendo da quella di Upminster Bridge, si impiegano circa 56 minuti; invece, per arrivare a quelle di Upminster e di Barking, si occupano rispettivamente 2 e 20 minuti.Per il resto la stazione è dotata di:
(EN) Anthony David Mills, A dictionary of London place-names, 2ª ed., Oxford University Press, 2010, ISBN 978-0-19-956678-5.
(EN) Christian Wolmar, The subterranean railway: how the London Underground was built and how it changed the city forever, Atlantic, 2004, ISBN 978-1-84354-022-9.
(EN) Douglas Rose, The London Underground: A diagrammatic history, 7ª ed., Sheffield Hallam University, 1995, ISBN 1-870354-06-0.
(EN) Laurence Menear, London's underground stations: a social and architectural study, Midas, 1983, ISBN 0-85936-124-1.
(EN) J.Graeme Bruce, Steam to Silver, London Transport Executive Staff, 1975, ISBN 0-85329-061-X.
(EN) W.R.Powell, A History of the County of Essex, vol. 7, Boydell & Brewer Inc, 2008  [1978].
 Wikimedia Commons contiene immagini o altri file sulla stazione della metropolitana di Upminster Bridge
In Coppa del Mondo esordì il 29 dicembre 1997 a Oberwiesenthal, subito ottenendo il primo podio (3°).
In carriera prese parte a un'edizione dei Giochi olimpici invernali, Nagano 1998 (18° nell'individuale, 7° nella gara a squadre), e a una dei Campionati mondiali, Ramsau am Dachstein 1999 (9° nella gara a squadre il miglior risultato).

US Airways Express è un marchio che identificava una serie di compagnie aeree statunitensi che operavano voli regionali (in particolare negli Stati Uniti, in Canada e alle Bahamas) per conto della US Airways. Contemporaneamente alla capogruppo, ha terminato le operazioni il 17 ottobre 2015.

Nel 1960, quando l'economia giapponese era ancora in difficoltà a seguito della seconda guerra mondiale, si sparse la voce che il governo del Giappone avesse rinominato la città con il nome Usa, in modo che i prodotti esportati potessero essere etichettati come “MADE IN USA, GIAPPONE”. Questo presumibilmente per dare l'impressione che i prodotti fossero originari degli Stati Uniti, avvantaggiarsi nelle ispezioni doganali, ma ancora più importante contrastare lo stigma che vedeva i prodotti giapponesi inferiori a quelli americani.
Tuttavia, la città di Usa possedeva questo nome già prima della guerra, in quanto associata al nome del Santuario Usa dall'VIII secolo. Inoltre, Usa non è mai stata un importante centro industriale ed i prodotti esportati avrebbero dovuto essere etichettati con il paese di origine, non con quello della città.

Usain St. Leo Bolt (Sherwood Content, 21 agosto 1986) è un ex velocista giamaicano.
È stato campione olimpico dei 100 metri piani, dei 200 metri piani e della staffetta 4×100 metri, specialità di cui detiene anche i primati mondiali, stabiliti ai Mondiali di Berlino 2009 (100 e 200 m) e ai Giochi olimpici di Londra 2012 (4×100 m). Di tutte e tre le specialità è stato più volte campione mondiale ed è l'unico atleta nella storia ad avere vinto la medaglia d'oro nei 100 m e nei 200 m in tre edizioni consecutive dei Giochi olimpici (2008, 2012 e 2016).
È inoltre il detentore dei record mondiali dei 200 metri piani delle categorie under 20 e under 18, rispettivamente con 19"93 e 20"13. Per le sue superiori prestazioni come sprinter è soprannominato Lightning Bolt (fulmine).In virtù dei risultati ottenuti nelle più importanti competizioni sportive internazionali, mai raggiunti da nessun altro, è considerato il più grande velocista di tutti i tempi.
Usain Bolt nacque nella parrocchia di Trelawny, una delle quattordici suddivisioni della Giamaica, con capoluogo Falmouth, da Wellesley e Jennifer Bolt, crescendo, insieme al fratello Sadiki, alla sorella Christine, ed il migliore amico Nugent Walker, soprannominato "NJ", a Sherwood Content, un villaggio di circa un migliaio di abitanti.Il suo talento atletico è ben visibile fin dai primi anni, quando pratica diversi sport, soprattutto il cricket, che ha continuato ad appassionarlo anche dopo i suoi successi sportivi. Dopo essere entrato nella William Knibb Memorial High School, l'allenatore di cricket ed i genitori notano le sue doti da velocista e decidono di farlo partecipare a gare di atletica leggera.Nel 2001 Bolt vince la sua prima medaglia giungendo 2º sui 200 metri nel campionato scolastico, con un tempo di 22"04. Nella sua prima competizione a livello continentale, i CARIFTA Games dello stesso anno, ottiene due medaglie d'argento sui 200, con 21"81, e sui 400 metri piani, con 48"28.Fa la sua prima apparizione a livello internazionale ai Mondiali allievi di Debrecen, dove manca l'ingresso nella finale dei 200 m, stabilendo tuttavia il nuovo primato personale sulla distanza con 21"73.
Nel 2002 continua a migliorare i propri primati su 200 e 400 m, portandoli rispettivamente a 20"61 e 47"12 nel corso dei campionati centroamericani e caraibici juniores di atletica leggera, che lo vedono medaglia d'oro su entrambe le distanze.Ai Mondiali juniores di Kingston, ottiene i suoi primi successi in campo internazionale, mostrando tutto il suo talento sui 200 metri. Dopo aver stabilito nel primo turno il suo nuovo primato personale, con 20"58, in finale conquista la medaglia d'oro con il tempo di 20"61 (il 19 luglio 2002), vittoria che fa di Bolt il più giovane campione mondiale juniores di sempre all'età di 15 anni e 332 giorni. Oltre a questo grande risultato individuale, aiuta la squadra giamaicana nelle due staffette, conquistando due argenti e stabilendo i nuovi primati nazionali juniores nella 4×100 metri (39"15) e nella 4×400 metri (3 04"06).Il 5 aprile 2003 a Kingston corre i 400 metri piani in 45"35, tempo che rappresenta la sesta miglior prestazione mondiale di tutti i tempi della categoria allievi ed anche temporaneo primato mondiale stagionale, in seguito battuto dal sudanese Nagmeldin Ali Abubakr con 45"22.
Nello stesso meeting Bolt batte il primato mondiale dei 200 metri della categoria allievi con 20"25 (vento +1,9 m/s), ed il 21 giugno, sempre a Kingston lo manca per soli 3 centesimi di secondo. Ai Campionati del mondo allievi, tenutisi in luglio a Sherbrooke, vince la medaglia d'oro con il tempo di 20"40, ottenuto con un vento contrario di 1,1 m/s. Successivamente, il 20 luglio a Bridgetown nel corso dei campionati panamericani juniores, batte un'altra volta il record mondiale con 20"13 in totale assenza di vento.
Sotto la guida del nuovo tecnico Fitz Coleman, Bolt diviene un professionista e, a partire dal 2004, si consacra come uno dei più talentuosi velocisti di sempre. L'11 aprile dello stesso anno stabilisce il nuovo primato mondiale juniores dei 200 m con il tempo di 19"93, diventando il primo velocista juniores di sempre a correre la distanza in meno di 20 secondi.Un infortunio al tendine del ginocchio lo costringe a rinunciare ai Mondiali juniores che si disputano a Grosseto, ma riesce a recuperare in tempo per partecipare ai Giochi olimpici di Atene. Tuttavia, a causa di un nuovo infortunio nella batteria di qualificazione, corre i 200 metri in 21"05 fallendo così il passaggio al turno successivo.L'anno successivo è fondamentale per Bolt. Il nuovo allenatore, Glen Mills, riconoscendo il talento e il futuro roseo di Usain, decide di cambiare l'approccio poco professionale del giamaicano allo sport.
La stagione inizia positivamente con la vittoria in 20"03 sui 200 metri ai Campionati CAC di Nassau e con un tempo di 19"99 sui 200 metri segnato al meeting del Crystal Palace di Londra.
Sfortunatamente, ai Campionati del mondo del 2005, si infortuna durante la finale dei 200 metri e arriva ultimo con il tempo di 26"27. Tra il 2005 e il 2006 raggiunge i vertici della specialità classificandosi rispettivamente terzo e quarto nella classifica mondiale dell'anno.Nel 2006, durante il meeting Athletissima di Losanna, ottiene un terzo posto, alle spalle di Xavier Carter e Tyson Gay, registrando il suo primato personale sui 200 metri a 19"88.Si conferma tra i migliori velocisti del momento, chiudendo la stagione con un 3º posto (in 20"10) alla IAAF World Athletics Final di Stoccarda e con un 2º posto (in 19"96) in Coppa del mondo ad Atene.Durante tutto il 2007 Bolt fa registrare ottimi risultati, vincendo medaglie e soprattutto abbassando in continuazione i suoi primati personali. Comincia a dedicarsi alla distanza dei 100 metri, stabilendo il proprio personale in 10"03 a Retimo, in Grecia mentre ai campionati giamaicani fa registrare il nuovo primato nazionale dei 200 m con il tempo di 19"75, battendo il record di Don Quarrie che resisteva da ben 36 anni.Ai Mondiali di Osaka vince le sue prime medaglie internazionali nella categoria seniores, conquistando l'argento sui 200 m, con il tempo di 19"91 alle spalle del solo Tyson Gay, e nella staffetta 4×100 m (con Powell, Anderson e Carter), stabilendo con 37"89 il nuovo primato nazionale della specialità.
Il 3 maggio 2008 realizza la seconda miglior prestazione di sempre sui 100 metri piani: nel corso del meeting Jamaica International di Kingston, Bolt ferma il cronometro sul tempo di 9"76 (vento + 1,8 m/s), a soli due centesimi dal primato mondiale del connazionale Asafa Powell, stabilito l'anno precedente a Rieti.Il 31 maggio, a New York, nel corso del Reebok Grand Prix all'Icahn Stadium stabilisce il primato mondiale dei 100 metri piani correndo in 9"72.
La prestazione di Bolt è ancor più considerevole, se si pensa che la gara di New York è solamente la 5ª di Bolt sui 100 metri nella categoria seniores.Il 13 luglio, al Grand Prix Tsiklitiria di Atene, corre i 200 metri in 19"67 (vento - 0,5 m/s), tempo che, oltre a rappresentare il nuovo record nazionale giamaicano e il primato mondiale stagionale, lo colloca al quinto posto nella classifica assoluta di ogni tempo. Il 22 luglio, a causa probabilmente di una brutta partenza, nei 100 metri viene battuto per un solo centesimo dal connazionale Asafa Powell, che vince in 9"88 con vento nullo.Alla luce dei notevoli riscontri cronometrici su 100 e 200 metri, Bolt si presenta da favorito per gli imminenti Giochi olimpici di Pechino. Il 16 agosto, nella finale dei 100 metri piani, stabilisce il nuovo primato mondiale con un riscontro cronometrico di 9"69 (arrotondato per eccesso), nonostante rallenti vistosamente la sua corsa, in preda all'esultanza, negli ultimi 30 metri (correndo inoltre gli ultimi passi con la scarpa sinistra slacciata). L'allenatore di Bolt, Glen Mills, successivamente dichiarerà che, considerando la velocità dei primi 60 metri della finale olimpica, Bolt avrebbe potuto fermare il cronometro sul tempo di 9"52.Archiviata la gara sui 100 metri, Bolt si appresta a prendere parte alla distanza doppia, nella speranza di emulare il duplice oro di Carl Lewis ai Giochi di Los Angeles 1984. Il 20 agosto, domina anche la finale dei 200 metri piani stabilendo il nuovo primato mondiale con 19"30 con vento contrario di quasi un metro al secondo (-0,9 m/s), ritoccando il precedente primato di Michael Johnson di 19"32 ottenuto ai Giochi olimpici di Atlanta 1996 e registrando la massima velocità media con partenza da fermo mai raggiunta da un uomo (36,923 km/h, limite poi superato il 16 agosto 2009 nella finale dei 100 metri piani ai mondiali di Berlino con la media di 37,578 km/h).
Il 22 agosto Bolt conclude trionfalmente la sua partecipazione olimpica vincendo l'oro nella 4×100 metri, correndo la terza frazione di una staffetta composta anche dai connazionali Nesta Carter, Michael Frater e Asafa Powell. Con il tempo di 37"10 il quartetto giamaicano stabilisce il nuovo record del mondo, migliorando il precedente primato di ben 30 centesimi di secondo.Il 2 settembre riconferma la sua superiorità sul mezzo giro di pista all'Athletissima di Losanna, chiudendo in 19"63 nonostante lo stesso vento contrario di Pechino (-0,9 m/s) e il rallentamento nel finale, mentre 3 giorni dopo, a Bruxelles corre i 100 metri in 9"77 davanti al connazionale Asafa Powell (9"83) con un vento contrario di 1,3 m/s e su pista bagnata.
Bolt inizia la stagione 2009 correndo i 400 metri in un paio di gare e facendo segnare il tempo di 45"54 a Kingston. Nel mese di aprile viene coinvolto in un incidente d'auto, che gli procura un piccolo infortunio alla gamba da cui tuttavia recupera velocemente.Successivamente prende parte ad una gara sull'insolita distanza dei 150 metri piani (corsi in rettilineo) nella città di Manchester; con 14"35, Bolt realizza il tempo più veloce di sempre sulla distanza, migliorando il 14"75 di Tyson Gay (corso durante la finale dei 200 m ai Mondiali del 2007) e il 14"8 (manuale) di Pietro Mennea, tempi che rimangono tuttavia le migliori prestazioni per i 150 metri corsi in curva.
Ai campionati nazionali giamaicani, nonostante una condizione non ancora ottimale, vince le prove sui 100 e 200 metri correndo rispettivamente in 9"86 e 20"25, ottenendo così la qualificazione per i Mondiali di Berlino che si sarebbero tenuti nei mesi a venire.
Il 2 luglio, durante un'intervista, dichiara di essere in grado di ritoccare i primati dei 100 e 200 m che già gli appartengono: "Penso di poter andare più forte. Ritengo che arrivare a 9"50 nei 100 metri sia possibile, ci sto lavorando. Ora non sono nella migliore condizione, ma penso che lentamente sarò in grado di rimettermi in forma in vista dei mondiali".
A pochi giorni da queste dichiarazioni, il 7 luglio, durante il meeting internazionale Athletissima di Losanna, Bolt corre i 200 metri in 19"59, quarta miglior prestazione di sempre, ma con quasi un metro di vento contrario e sotto una pioggia torrenziale, oltretutto rallentando vistosamente negli ultimi 30 metri.Il 16 agosto vince la finale dei 100 metri piani dei Mondiali di Berlino con il tempo di 9"58, nuovo primato del mondo, con la media di 2 metri e 44 centimetri ogni passo, superando i 41 km/h di velocità media nei secondi 50 metri e toccando un picco di velocità di 44,72 km/h. Il secondo classificato, lo statunitense Tyson Gay argento in 9"71 (nuovo primato nazionale) è distanziato di ben 13 centesimi, mentre Asafa Powell chiude al terzo posto in 9"84, tempi che assieme a tutte le altre prestazioni formano la gara più veloce di sempre.
Secondo le statistiche sarebbero dovuti passare altri 20 anni prima che il suo vecchio primato di 9"69 venisse battuto, mentre Bolt riesce a migliorarlo di 11 centesimi in soli 12 mesi, ponendosi come obiettivo futuro la soglia dei 9"40.Il 20 agosto stabilisce il nuovo primato dei 200 metri piani correndo in 19"19 e vincendo la medaglia d'oro anche su questa distanza. In seguito a tale prestazione cronometrica viene presa in considerazione l'ipotesi che Bolt possa scendere sotto i 19 secondi.
Il 22 agosto si aggiudica l'oro anche nella staffetta 4×100 con il tempo di 37"31, non battendo il primato del mondo, ma stabilendo comunque il record dei campionati.Dopo i mondiali del 2009 Bolt dichiara di volersi concedere due anni di allenamento sui 400 metri piani per tentare di stabilire il primato mondiale anche su questa distanza. Inoltre afferma di volersi cimentare nel salto in lungo prima della fine della sua carriera: l'attuale primatista Mike Powell aveva sostenuto che potesse essere il primo atleta a superare la soglia dei 9 metri.
La stagione 2010 non si rivela all'altezza delle precedenti per Bolt, nonostante i buoni tempi sulle sue tipiche distanze. Esordisce il 25 aprile alla centosedicesima edizione delle Penn Relays di Filadelfia, con la staffetta 4×100 metri assieme a Mario Forsythe, Yohan Blake e Marvin Anderson chiudendo in 37"90 (primato stagionale) e realizzando l'ultima frazione in 8"79. Qualche giorno dopo, a Kingston, corre i 200 metri in 19"56, miglior prestazione stagionale, nonché 4ª migliore di sempre.Corre la sua prima tappa della Diamond League a Shanghai, coprendo i 200 m in 19"76 (vento -0,8 m/s), lontano due decimi dal suo primato stagionale.
Il 27 maggio al Golden Spike di Ostrava manca il primato del mondo, appartenente a Michael Johnson con 30"85, sull'inconsueta distanza dei 300 metri correndo i primi 100 m in 9"70, i 200 m in 19"80 e concludendo la gara in 30"97, dovendosi accontentare del primato del meeting, precedentemente detenuto da Jeremy Wariner con 31"72.L'8 luglio, dopo essersi ripreso da un infortunio al tendine di Achille, corre i 100 m allo Stade Olympique de la Pontaise di Losanna in 9"82 (vento +0,5 m/s), eguagliando il primato mondiale stagionale di Asafa Powell.
Qualche giorno dopo segna un'altra vittoria al Meeting Areva di Saint-Denis, chiudendo in 9"84 davanti ad Asafa Powell, secondo con 9"91 e Yohan Blake, terzo in 9"95.Arriva anche una sconfitta al DN Galan di Stoccolma, dove il rivale Tyson Gay vince in 9"84, a fronte di un 9"97 del giamaicano, che nei due anni passati non aveva mai perso totalizzando una serie di 14 vittorie consecutive. Tuttavia, alla fine della gara, dimostra di accettare la sconfitta abbracciando il vincitore.
Poco dopo, un infortunio gli impedisce di partecipare ai meeting di Zurigo e Bruxelles, costringendolo a concludere in anticipo la stagione.Rinnovando fino al 2013 il suo contratto con la nota marca di abbigliamento Puma, con cui è legato sin dal 2002, è diventato l'atleta più pagato nella storia dell'atletica leggera.
Nel mese di gennaio 2011, l'atleta giamaicano dichiara la sua intenzione di volersi ritirare dall'atletica leggera dopo i Giochi olimpici di Rio de Janeiro nel 2016 e che il suo desiderio successivo sarebbe quello di giocare da professionista in una squadra di calcio in Europa, possibilmente il Manchester United.Dopo 10 mesi di assenza dalle gare debutta al Golden Gala di Roma, correndo i 100 metri in 9"91, davanti a Asafa Powell (9"93) e Christophe Lemaitre (10"00). La gara è molto combattuta, Powell, in vantaggio fino ai 70 metri, viene recuperato e superato da Bolt poco prima della linea di arrivo.Ripete lo stesso tempo qualche giorno dopo al Golden Spike di Ostrava, passando le 100 iarde in 9"14.
Il 9 giugno ai Bislett Games di Oslo segna il primato stagionale sui 200 metri con il tempo di 19"86 (vento +0,7).
Corre la stessa distanza un mese dopo al Meeting Areva vincendo con un più modesto 20"03 (vento -0,6 m/s).Al meeting Herculis di Monaco corre i 100 metri in 9"88 (vento +1,0 m/s), precedendo di soli due centesimi il connazionale Nesta Carter (9"90) e lo statunitense Mike Rodgers (9"96); dopo questa gara Bolt afferma che nella stagione non riuscirà a battere il primato del mondo segnato nel 2009.
Al DN Galan di Stoccolma corre i 200 metri, ma ancora una volta resta sopra i 20 secondi con 20"03 (vento -1,2 m/s).
Ai Mondiali di Taegu, in Corea del Sud, dopo essersi qualificato per la finale con il secondo miglior tempo ma i favori del pronostico, viene squalificato per una falsa partenza, togliendosi prima la maglietta in segno di stizza e poi lasciando lo stadio.
Il titolo di campione sui 100 metri viene vinto dal suo connazionale Yohan Blake con il tempo di 9"92 (vento -1,4 m/s). In seguito a questo evento si addensano vari sospetti sul motivo per il quale avesse voluto anticipare la partenza in modo così evidente; Carlo Vittori, l'ex tecnico di Pietro Mennea lo critica sostenendo che il suo gesto sia stato commesso volontariamente con l'obiettivo di far aumentare ancora di più l'attenzione dei media verso di lui, affermando che si sarebbe parlato molto di più di una sua inaspettata squalifica rispetto ad una sua vittoria senza record.Qualche giorno più tardi si riscatta dalla delusione dei 100 m, confermandosi campione mondiale dei 200 metri con il tempo 19"40 (vento +0,8 m/s), battendo lo statunitense Walter Dix (19"70, a un solo centesimo dal primato personale) e il francese Christophe Lemaitre (19"80, primato nazionale). A coronamento di una rassegna iridata comunque positiva conquista l'oro anche con la staffetta 4×100 m con Nesta Carter, Michael Frater e Yohan Blake stabilendo con il tempo di 37"04 il nuovo record mondiale.Dopo la conclusione dei Campionati mondiali corre i 100 metri a Zagabria (Croazia) in 9"85 (vento +0,1 m/s), davanti a Kim Collins (10"00) e Richard Thompson (10"03), realizzando il suo primato stagionale, ma solo la settima prestazione dell'anno, e dichiarando di non sentirsi soddisfatto, dal momento che riteneva di poter fare di meglio. Chiude la stagione 2011 il 16 settembre al Memorial Van Damme di Bruxelles, correndo i 100 metri in 9"76 (vento +1,3 m/s), davanti ai due connazionali Nesta Carter (9"89) e Lerone Clarke (10"05), battendo il record mondiale stagionale di Asafa Powell di 9"78.Il 12 novembre gli viene assegnato dalla IAAF il premio come miglior atleta dell'anno assieme all'ostacolista australiana Sally Pearson; nell'occasione dichiara la sua intenzione di vincere 4 ori alle prossime Olimpiadi a Londra, correndo, oltre alle sue consuete distanze dei 100 m, 200 m e staffetta 4×100 metri, anche la staffetta 4×400 metri. Carl Lewis fu l'ultimo atleta a compiere un'impresa simile nel 1984 alle Olimpiadi di Los Angeles, vincendo 4 ori nei 100 m, 200 m, staffetta 4×100 m e salto in lungo.
Dopo due forfait a gennaio, Bolt si presenta in ottime condizioni per il 2012; il 14 aprile corre la sua prima gara in staffetta, con la 4×100 composta da Mario Forsythe, Yohan Blake e Kimmari Poach (suoi compagni di società del Racers Track Club), vincendo in 37"82 davanti al team del MVP Track & Field Club, che con Dwain Chambers, Michael Frater, Nesta Carter e Asafa Powell (che sfida Bolt in ultima frazione) chiude in 38"27.
Il 6 maggio corre la sua prima gara individuale, in cui, dopo due false partenze ferma il cronometro a 9"82, davanti ai connazionali Michael Frater (10"00) e Lerone Clarke (10"03), migliorando il precedente primato stagionale di Yohan Blake di 8 centesimi; il tempo, nonostante l'aiuto di una buona dose di vento a favore (1,8 m/s) è un risultato più che soddisfacente per un inizio di stagione. In vista del Golden Spike di Ostrava si pone come obiettivo un tempo sotto i 9"80; tuttavia in questa occasione Bolt non brilla particolarmente: seppur vincendo, chiude in 10"04, tempo condizionato anche da una cattiva partenza e da un vento contrario di 0,8 m/s. Una prestazione cronometrica di questo livello non gli capitava dal 2009.Il 31 maggio, nella cornice dello Stadio Olimpico di Roma al Golden Gala, Bolt si conferma nuovamente il miglior velocista del momento, facendo fermare il cronometro su 9"76 (vento -0,1 m/s), record del meeting, precedendo il connazionale Asafa Powell (9"91) e il francese Christophe Lemaitre (10"04). La sfida con l'eterno rivale Powell si ripete una settimana dopo ai Bislett Games di Oslo, stavolta la gara è più combattuta: Asafa Powell scatta meglio dai blocchi riuscendo a tenerlo dietro per circa 70 metri, ma ancora una volta Bolt trionfa con 9"79 (vento +0,7 m/s), a 6 centesimi dal rivale.
Nonostante l'eccellente forma di stagione Bolt non riesce a riconfermare la sua imbattibilità; ai trials giamaicani si deve scontrare con il campione del mondo sui 100 metri Yohan Blake, nonché autore del miglior crono del 2011 sui 200 metri, con il notevole 19"26. La prima sconfitta avviene sui 100 metri, in cui Blake vince in 9"75 diventando il quarto atleta più veloce della storia. Bolt si classifica secondo in 9"86, precedendo Asafa Powell solo di due centesimi. In seguito viene sconfitto anche sui 200 metri, disciplina in cui non perdeva dal 2007 e che vede vincitore ancora Blake con 19"80, 3 centesimi meglio di Bolt.Dopo queste due brucianti sconfitte, in accordo con il suo allenatore, decide di non prendere parte al meeting Herculis del 20 luglio (in cui si sarebbe dovuto cimentare sui 200 m), affermando di avere qualche problema muscolare da risolvere. C'è chi vede in questa affermazione solo una scusa per prepararsi al meglio in vista dei Giochi olimpici di Londra 2012, in cui per la prima volta potrebbe non essere più considerato il logico favorito per le vittorie sui 100 m e 200 m, viste le sconfitte subite ai trials giamaicani di qualche settimana prima.
Il 27 luglio è il portabandiera per la Giamaica alla cerimonia di apertura dei Giochi della XXX Olimpiade a Londra. Il 5 agosto vince l'oro nei 100 metri stabilendo il nuovo record olimpico con il tempo di 9"63, battendo il suo compagno di squadra Yohan Blake di 12 centesimi. Vincendo per la seconda volta su questa distanza ad un'Olimpiade porta a termine un'impresa che solo Carl Lewis era riuscito a realizzare in precedenza.
Il 9 agosto vince l'oro anche nei 200 metri piani con il tempo di 19"32, davanti ai connazionali Yohan Blake e Warren Weir; grazie a questa vittoria Bolt è l'unico atleta nella storia a vincere la medaglia d'oro nei 100 e 200 metri in due Olimpiadi consecutive. Infine l'11 agosto, insieme ai connazionali Carter, Frater e Blake, vince la medaglia d'oro anche nella staffetta 4×100 metri, realizzando con il tempo di 36"84 il nuovo record mondiale.
Bolt apre la stagione 2013 nel mese di febbraio a Kingston correndo i 400 m con il tempo di 46"74, primato personale stagionale successivamente migliorato a marzo con 46"44. La prima gara stagionale sui 100 m la disputa a George Town, nelle Isole Cayman, vincendo la prova in 10"09.Il 6 giugno prende parte al Golden Gala di Roma, venendo battuto dallo statunitense Justin Gatlin per un centesimo di secondo sui 100 metri piani (9"94 contro 9"95). Prima dell'inizio del meeting Bolt percorre un giro di pista a bordo di una vettura elettrica indossando la maglia della nazionale italiana.
Il 13 giugno, durante i Bislett Games di Oslo, fa il suo debutto stagionale anche sui 200 m, vincendo la gara con il tempo di 19"79, miglior prestazione mondiale dell'anno sulla distanza.Nel mese di agosto prende parte ai Mondiali che si svolgono a Mosca. L'11 agosto vince la medaglia d'oro nei 100 m con il tempo di 9"77, suo primato stagionale, precedendo lo statunitense Justin Gatlin e il connazionale Nesta Carter. Il 17 agosto conquista l'oro anche nella gara dei 200 m, con il tempo di 19"66, ed il giorno successivo conquista la sua terza medaglia d'oro nella manifestazione (8º oro complessivo ai Mondiali), grazie alla staffetta 4×100 metri, vinta con il tempo di 37"36, con un quartetto composto da Nesta Carter, Kemar Bailey-Cole, Nickel Ashmeade e lo stesso Bolt in ultima frazione.
Con queste ultime vittorie eguaglia il record di ori (8) e di medaglie complessive vinte (10) ai mondiali di atletica di Carl Lewis.
La stagione 2014 è per Bolt un po' travagliata a causa di qualche infortunio e, visto l'assenza di eventi particolari a livello mondiale, decide di non prendere parte a nessun meeting di rilievo fino a luglio. Il 2 agosto prende parte alla finale della 4×100 ai Giochi del Commonwealth come quarto frazionista, vincendo l'oro col tempo di 37"58. Il 23 agosto partecipa all'unica gara individuale dell'anno: a Varsavia corre e vince i 100 m in 9"98. Questo risultato viene considerato record mondiale indoor in quanto il tetto dello stadio viene chiuso durante la gara.
Bolt apre la stagione 2015 vincendo i 100 m nella Diamond League di Londra con il tempo di 9"87.
Ad agosto prende parte ai mondiali di Pechino 2015, qualificandosi per la finale dei 100 m insieme al favorito Justin Gatlin, che vanta la migliore prestazione mondiale dell'anno con 9"74. Bolt vince la finale correndo in 9"79 e precedendo di un centesimo lo statunitense. La storia si ripete nei 200 m, dove, dopo aver superato facilmente le batterie e le semifinali, vince la finale in 19"55 davanti al rivale Justin Gatlin, raggiungendo il traguardo del 10º oro mondiale e siglando la miglior prestazione mondiale stagionale della specialità.
Il 29 agosto vince inoltre la medaglia d'oro con la squadra giamaicana nella staffetta 4×100 metri con il tempo di 37"36.
Inizia la stagione vincendo i 100 metri al Racers Grand Prix di Kingston in 9"88, davanti a Nickel Ashmeade e Yohan Blake. Partecipa poi ai London Anniversary Games di Londra, dove vince i 200 metri in 19"89.
Vola quindi a Rio de Janeiro per partecipare alla sua quarta e ultima rassegna olimpica. Ai Giochi, superate con facilità batterie e semifinali, approda alla finale dei 100 metri, che riesce tranquillamente a vincere con il tempo di 9"81, davanti a Justin Gatlin (9"89) e Andre De Grasse (9"91, record personale). Stessa cosa nella distanza doppia, che vince con facilità in 19"78, davanti alla rivelazione De Grasse (20"02) e ad un ritrovato Christophe Lemaitre (20"12), riuscendo così nell'impresa di vincere 100 e 200 metri in tre Olimpiadi consecutive. Conclude la sua ultima avventura olimpica vincendo, con la squadra giamaicana, la staffetta 4×100 m in 37"27, quarto tempo di sempre sulla distanza.
Nel 2017 il Comitato Olimpico Internazionale ha ufficializzato la squalifica della staffetta 4×100 m giamaicana ai Giochi olimpici di Pechino 2008 e la conseguente revoca della medaglia d'oro per il caso di doping di Nesta Carter, risultato positivo alla methylhexaneamina nell'ambito dei test effettuati nel 2016.Ai Mondiali di Londra Bolt vince la medaglia di bronzo nei 100 metri con il tempo di 9"95, preceduto sul traguardo dagli statunitensi Justin Gatlin (9"92) e Christian Coleman (9"94). Nell'ultima corsa della sua carriera partecipa come ultimo frazionista alla staffetta 4×100 m, non riuscendo però a completare la gara a causa di un infortunio.
Dopo il ritiro dall'atletica leggera Bolt prende parte ad alcuni eventi calcistici. Nel giugno del 2018 scende in campo con la squadra norvegese dello Strømsgodset, giocando venti minuti in una partita amichevole contro la nazionale under 19 norvegese; pochi giorni dopo partecipa, nelle file di una selezione denominata World XI, a una partita di beneficenza contro una selezione inglese allo stadio Old Trafford di Manchester.
In estate si allena con il C.C. Mariners, club australiano militante in A-League, scendendo in campo in gare amichevoli.
Carl Lewis, campione olimpico e mondiale nella velocità e nel salto in lungo, nonché ex detentore del primato mondiale dei 100 m, a fine Olimpiadi fa notare il consistente miglioramento dell'atleta giamaicano in un anno (da 10"03 a 9"69) e che, tra gli atleti che sono scesi sotto i 9"80, tre sono risultati positivi a test antidoping e uno è rimasto fuori per un anno a causa di un infortunio.Bolt non è mai stato trovato positivo ai controlli antidoping, come ha affermato lo stesso presidente della IAAF Lamine Diack e lo stesso Bolt ha sostenuto che le sue vittorie, e quelle di tutti gli altri suoi connazionali, sono frutto di tanto allenamento e che chiunque voglia controllarlo è il benvenuto.
Staffetta 4×100 metri: 36"84 ( Londra, 11 agosto 2012)  (Nesta Carter, Michael Frater, Yohan Blake, Usain Bolt)
 Argento al London Grand Prix ( Londra), 200 m piani - 19"992006 Oro al Golden Spike ( Ostrava), 200 m piani - 20"28
 Argento in Coppa del mondo ( Atene), 200 m piani - 19"962007 Argento al Reebok Grand Prix ( New York), 200 m piani - 19"89
 Bronzo al Memorial Van Damme ( Bruxelles), 200 m piani - 20"142008 Oro al Reebok Grand Prix ( New York), 100 m piani - 9"72
 Oro al Memorial Van Damme ( Bruxelles), 100 m piani - 9"772009 Oro al Golden Spike ( Ostrava), 100 m piani - 9"77
 Oro alla World Athletics Final ( Salonicco), 200 m piani - 19"682010 Oro al Colorful Daegu Pre-Championships ( Taegu), 100 m piani - 9"86
 Oro al Memorial Van Damme ( Bruxelles), 100 m piani - 9"76 2012 Oro al Golden Spike ( Ostrava), 100 m piani - 10"04
 Vincitore della Diamond League nella specialità 100 m piani (16 punti)2013 Argento al Golden Gala ( Roma), 100 m piani - 9"95 
 Oro al Memorial Van Damme ( Bruxelles), 100 m piani - 9"802015 Oro all'Adidas Grand Prix ( New York), 200 m piani - 20"29
 Oro ai London Anniversary Games ( Londra), 100 m piani - 9"872016 Oro ai London Anniversary Games ( Londra), 200 m piani - 19"89
Dopo il suo record mondiale ottenuto a New York, durante una gara preceduta da un forte temporale, la stampa ha coniato vari giochi di parole riguardo al suo nome chiamandolo "Lightning Bolt" o "Bolt from the blue".Grande amante del calcio, ospite del Manchester United durante alcune sedute di allenamento, era presente durante la finale della UEFA Champions League 2010-2011 a Londra, dove ha dichiarato che, dopo il suo ritiro dall'atletica leggera, gli sarebbe piaciuto giocare nella loro squadra.Dopo aver vinto il titolo mondiale dei 200 metri piani ai Campionati mondiali juniores del 2002 a Kingston ha firmato un contratto di sponsorizzazione con la multinazionale di abbigliamento Puma.
Per promuovere l'avvicinamento ai Giochi olimpici di Pechino 2008, la Puma ha pubblicato una serie di video raffiguranti Bolt durante la preparazione per le imminenti Olimpiadi e, appositamente per la finale dei 100 metri piani, gli ha consegnato delle scarpette chiodate dorate create su misura per lui.Nel 2010, Bolt ha firmato un contratto con la casa editrice HarperCollins per la pubblicazione di un'autobiografia, intitolata Usain Bolt: My Story. 9.58: Being the World's Fastest Man e negoziata da Chris Nathaniel, amministratore delegato della NVA Holdings. Il libro è stato poi pubblicato e distribuito durante il 2011.
Nel 2011 il museo Madame Tussauds ha inaugurato una statua di cera dell'atleta.
Nel 2013 iniziò una relazione con l'ex Miss Giamaica April Jackson, che però finì poco più tardi. Bolt è fidanzato dal 2014 con Kasi Bennett. All'inizio della loro relazione ha voluto tenere nascosto al mondo il suo nome.
(EN) Mike Rowbottom, Usain Bolt: Fast as Ligntning, BlackAmber Books, 2011, ISBN 978-1-906413-82-8.
(EN) Simon Hart, Usain Bolt: Record-Breaking Runner, Hodder Children's Division, 2011, ISBN 978-0-7502-6482-2.
(EN) Rob Cavallini, Usain Bolt: The Story of the World's Fastest Man, SportsBooks Limited, 2011, ISBN 978-1-907524-18-9.
(EN) Paul Mason, Improving Speed, PowerKids Press, 2011, ISBN 978-1-4488-3302-3.
(EN) Michael Hurley, The World's Greatest Olympians, Heinemann/Raintree, 2011,  p. 24, ISBN 978-1-4109-4122-0.
(EN) Usain Bolt, Shaun Custis, Usain Bolt: My Story. 9.58: Being the World's Fastest Man, HarperCollins, 2010, ISBN 978-0-00-737139-6.
(EN) Rodney Hinds, Usain Bolt, Arcadia Books Limited, 2009, ISBN 978-1-906413-26-2.
In italiano Pierangelo Molinaro, Roma ha un nuovo re (PDF), in Atletica, 3/2011, mag/giu 2011,  pp. 4-6. URL consultato il 6 ottobre 2011.
 Valerio Vecchiarelli, Roma si ferma arriva il re (PDF), in Atletica, 1/2011, gen/feb 2011,  pp. 12-15. URL consultato il 6 ottobre 2011.
 Roberto L. Quercetani, Un anno all'insegna di Bolt e Vlasic (PDF), in Atletica, 6/2009, nov/dic 2009,  pp. 36-39. URL consultato il 7 ottobre 2011.
 Giorgio Cimbrico, Diario mondiale (PDF), in Atletica, 5/2009, set/ott 2009,  pp. 4-15. URL consultato il 7 ottobre 2011.
 Fabio Monti, Il fenomeno (PDF), in Atletica, 5/2009, set/ott 2009,  pp. 28-31. URL consultato il 7 ottobre 2011.
 Giorgio Cimbrico, Bolt il Titano (PDF), in Atletica, 3/2009, mag/giu 2009,  pp. 10-13. URL consultato il 4 ottobre 2011.
 Roberto L. Quercetani, E Usain penserà presto ai 400 (PDF), in Atletica, 3/2009, mag/giu 2009,  pp. 14-15. URL consultato il 6 ottobre 2011.
 Giancarlo Colombo, Diario Olimpico (PDF), in Atletica, 5/2008, set/ott 2008,  pp. 4-19. URL consultato il 6 ottobre 2011.
 Guido Alessandrini, Bolt, un uragano (PDF), in Atletica, 5/2008, set/ott 2008,  pp. 32-35. URL consultato il 6 ottobre 2011.In inglese Charles Butler, Usain Bolt, in Runner's World, vol. 43, 12/2008, Rodale, Inc., dicembre 2008,  pp. 78-79, ISSN 0897-1706. URL consultato il 6 ottobre 2011.
Sportivi con il maggior numero di medaglie d'oro olimpiche in una singola specialità
 Wikimedia Commons contiene immagini o altri file su Usain Bolt Wikinotizie contiene l'articolo Olimpiadi 2008, Atletica: oro e record del mondo sui 100 m per Bolt, 16 agosto 2008 Wikinotizie contiene l'articolo Olimpiadi 2008, Atletica: oro e record del mondo per Bolt sui 200 m piani, 20 agosto 2008 Wikinotizie contiene l'articolo Olimpiadi 2008, Rogge bacchetta Bolt: «Più rispetto», 21 agosto 2008 Wikinotizie contiene l'articolo Olimpiadi 2008, Atletica: oro e record del mondo per la 4x100 giamaicana, 22 agosto 2008 Wikinotizie contiene l'articolo Mondiali di atletica leggera 2011: Bolt conquista la medaglia d'oro nei 200 metri, 3 settembre 2011 Wikinotizie contiene l'articolo Giochi olimpici 2016: Usain Bolt è per la terza volta oro nei 100 m, 15 agosto 2016

La USS Arizona (hull classification symbol BB-39) è stata una nave da battaglia della United States Navy appartenente alla classe Pennsylvania, chiamata così in onore dell'ammissione dello Stato dell'Arizona nell'Unione nel 1912.
Nonostante fosse entrata in servizio alla fine del 1916, non prese parte alla prima guerra mondiale, restando per tutta la durata della guerra nelle acque territoriali statunitensi. Poco dopo la fine della guerra, nel 1919, l'Arizona fu una delle navi utilizzate per scortare il presidente Thomas Woodrow Wilson alla conferenza di pace di Parigi, mentre all'inizio della guerra greco-turca fu inviata in Turchia in difesa degli interessi statunitensi nell'area. Alcuni anni più tardi fu trasferita alla Flotta del Pacifico e vi rimase per il resto della sua vita operativa.
Nel periodo fra le due guerre mondiali, dopo una modernizzazione globale tra il 1929 e il 1931, fu regolarmente utilizzata per le esercitazioni con il resto della flotta. Nell'aprile 1940, insieme al resto della Flotta del Pacifico, fu trasferita dalla California a Pearl Harbor, nelle Hawaii, in funzione di deterrente contro l'imperialismo giapponese.
Durante l'attacco giapponese su Pearl Harbor del 7 dicembre 1941, la nave fu colpita da una bomba, sganciata da un bombardiere giapponese, che provocò l'esplosione della santabarbara di prora, e quindi l'affondamento della nave in pochi secondi e la morte di 1177 membri dell'equipaggio rimasti intrappolati al suo interno: quasi la metà del totale delle vittime dell'attacco giapponese.
Il relitto della nave si adagiò sul fondo della baia e, a differenza di molte delle altre navi affondate o danneggiate nell'attacco, l'Arizona non fu mai completamente recuperata, anche se la Marina recuperò parti della nave per il loro riutilizzo. È una delle sole tre corazzate, insieme alla SMS Szent Istvan e alla HMS Barham, del cui affondamento esistono immagini filmate. Lo scafo giace ancora sul fondo della baia di Pearl Harbor e sopra di esso fu inaugurato un memoriale, chiamato "USS Arizona Memorial", il 30 maggio 1962 per commemorare le vittime dell'affondamento i cui resti sono ancora all'interno della nave.
Le navi della classe Pennsylvania erano leggermente più grandi rispetto a quelle appartenenti alla precedente classe di corazzate, la Nevada. L'Arizona aveva una lunghezza complessiva di 185,32 metri (7,62 m più lunga delle corazzate della classe Nevada), e, a pieno carico, un'altezza di 29,57 m sulla linea di galleggiamento, un pescaggio di 8,84 m, un dislocamento di 32.429 tonnellate (4.060 t in più rispetto a quelle della classe Nevada), e un'altezza metacentrica di 2,38 m.L'apparato di propulsione era formato da quattro turbine a vapore direct-drive Parsons, ognuna delle quali muoveva un'elica di 3,7 m di diametro.
Le turbine erano state progettate per produrre una potenza complessiva di 31.500 cavalli (23.500 kW), ma durante la fase di test ne furono misurati solamente 29.366 (21.898 kW) che le consentirono comunque di superare di poco la velocità progettuale di 21 nodi (39 km/h); nel corso di una prova nel settembre 1924 riuscì a raggiungere i 21,5 nodi (39,8 km/h). La nave fu progettata per trasportare normalmente 1.573 t di olio combustibile, con una capacità massima di 2.342 t, e a regime poteva tenere una velocità di 12 nodi (22 km/h) per circa 7.552 miglia nautiche (13.990 chilometri); inoltre aveva quattro generatori elettrici a turbina da 402 CV (300 kW) ciascuno.L'armamento principale era rappresentato da dodici cannoni 356/45 (calibro 356 mm con canna lunga 45 calibri) in torri trinate numerate da I a IV procedendo da prua a poppa. I cannoni di ogni singola torre non potevano innalzarsi in maniera indipendente e l'elevazione massima era limitata a 15°, cosa che consentiva una gittata massima di 19,2 km, con una dotazione di cento proiettili per ogni cannone. La difesa contro il naviglio minore era affidata a cannoni calibro 127/51 montati in casematte singole ai lati dello scafo: in tale posizione, si rivelarono vulnerabili agli spruzzi dell'acqua di mare e quindi inutilizzabili con mare agitato; con un'elevazione massima di 15°, avevano una gittata di 12,85 km e una dotazione di duecentotrenta proiettili ciascuno. Era previsto che la nave montasse quattro cannoni calibro 76/50 per la difesa antiaerea, ma inizialmente ne furono installati solo due: la seconda coppia di cannoni fu aggiunta in seguito in cima alla torre III. L'Arizona includeva anche due tubi lanciasiluri da 533 mm con una riserva di ventiquattro siluri.Per quanto riguarda la corazzatura, la classe Pennsylvania era stata progettata secondo il principio del "tutto-o-nulla", cioè solo le parti più importanti della nave erano ben difese. La cintura di armatura lungo la linea di galleggiamento era una corazzatura Krupp di 343 mm di spessore che copriva solamente i locali macchine e i depositi delle munizioni: aveva un'altezza totale di 5,33 m, di cui 2,68 m sotto la linea di galleggiamento; a cominciare da 0,71 m al di sotto della linea di galleggiamento, la cintura raggiungeva il suo spessore minimo di 203 mm. Alle estremità della nave, le paratie trasversali avevano uno spessore compreso tra gli 8 e i 13 centimetri. La corazzatura delle torri aveva uno spessore di 457 mm frontalmente, di 229/254 mm sui lati e di 127 mm sulla parte superiore. L'armatura delle barbette andava da 114 a 457 mm. La torre di comando era protetta da un'armatura di 406 mm lateralmente e 203 mm superiormente.L'armatura del ponte principale era composta da tre lastre con uno spessore totale di 76 mm. In corrispondenza dei meccanismi del timone l'armatura aumentava a 159 mm attraverso l'aggiunta di due piastre. Il ponte inferiore variava da 38 a 51 mm di spessore. I fumaioli delle caldaie erano protetti da uno scudo conico con uno spessore che andava da 230 a 380 mm. La protezione anti-siluri era formata da una paratia posta all'interno della nave a una distanza di 2,9 m dalle fiancate esterne e inoltre la nave era dotata di un doppio fondo completo. Un test effettuato a metà del 1914 rivelò che questo sistema di protezione avrebbe potuto sopportare l'onda d'urto provocata dall'esplosione di 140 kg di tritolo.
Il 4 marzo 1913 il Congresso degli Stati Uniti d'America autorizzò la costruzione dell'Arizona, seconda e ultima nave, insieme alla sorella USS Pennsylvania, della sua classe. La posa della chiglia avvenne la mattina del 16 marzo 1914 alla presenza dell'allora vice segretario della Marina Franklin Delano Roosevelt. I proprietari dei cantieri navali avrebbero voluto stabilire un nuovo record mondiale dei tempi di costruzione, impiegando solo dieci mesi tra la posa della chiglia e il varo di quella che il The New York Times definì "... la più grande e potente, sia in senso difensivo che offensivo, super-corazzata mai costruita al mondo", ma un anno più tardi solo poco più della metà della nave era stato completato. Il 19 marzo 1915, ovvero a circa quindici mesi dalla posa della chiglia, avvenne il varo della nave, alla quale il segretario alla Marina degli Stati Uniti d'America, Josephus Daniels, diede il nome del più recente Stato entrato a far parte dell'Unione, l'Arizona.Il The New York Times stimò che 75 000 persone parteciparono al varo della nave, tra cui John Purroy Mitchel, sindaco di New York, George W.P. Hunt, governatore dell'Arizona, e numerosi alti ufficiali; molte altre navi da guerra erano ancorate nelle vicinanze, tra le quali diverse delle nuove corazzate già entrate in servizio (USS Florida, USS Utah, USS Wyoming, USS Arkansas, USS New York e USS Texas). A Esther Ross, figlia di una famiglia di pionieri dell'Arizona, fu dato l'onore di varare e battezzare la nave; come segno di apprezzamento per la recente legge sul proibizionismo, il governatore dello Stato decise che sarebbero state utilizzate due bottiglie: una piena di spumante proveniente dall'Ohio, e una seconda contenente acqua proveniente dalla diga Theodore Roosevelt. Dopo il varo, l'Arizona fu rimorchiata al New York Navy Yard, in modo da poterla armare.L'Arizona entrò, infine, in servizio il 17 ottobre 1916 sotto il comando di John D. McDonald. Dopo aver testato il sistema di propulsione nel bacino di carenaggio e aver provveduto alla compensazione della declinazione magnetica della bussola, la nave salpò da New York il 10 novembre 1916 dirigendosi verso sud per la "crociera di collaudo". Il 7 dicembre, nei pressi della baia di Guantánamo, un malfunzionamento di una turbina costrinse la Marina a ordinare il ritorno dell'Arizona a New York per effettuare le opportune riparazioni; durante il viaggio, tra il 19 e il 20 dicembre, presso la baia di Chesapeake, la nave riuscì comunque a testare le batterie di cannoni principali e secondari. Tornata in porto, la turbina danneggiata non poté essere riparata dall'interno della nave, e fu quindi necessario tagliare parte dei ponti superiori per poterla estrarre e riparare; il tutto fu poi rimontato dopo quasi quattro mesi di lavori.
L'Arizona lasciò il cantiere dove era stata riparata il 3 aprile 1917. Tre giorni dopo gli Stati Uniti dichiararono guerra alla Germania, venendo così coinvolti nella prima guerra mondiale. L'Arizona fu assegnata alla "Battleship Division 8" che operava al largo della foce del fiume York: qui venne impiegata solo come nave da addestramento al tiro per i membri degli equipaggi della Marina che prestavano servizio a bordo delle navi mercantili armate utilizzate nei convogli che attraversavano l'Atlantico; poco dopo la dichiarazione di guerra, otto dei suoi cannoni secondari da 127 mm furono rimossi per equipaggiare alcune navi mercantili. Durante il primo conflitto mondiale, l'Arizona raramente si avventurò in mezzo alle acque dell'Atlantico, soprattutto per timore della presenza degli U-Boot; quando lo fece, fu solo in compagnia di altre unità da battaglia e di scorta.La guerra si concluse con l'armistizio di Compiègne l'11 novembre 1918; una settimana dopo l'Arizona lasciò gli Stati Uniti per il Regno Unito, dove arrivò il 30 novembre. Dopo essere rimasta ormeggiata a Portland Harbor per due settimane, salpò per la Francia il 13 dicembre, unendosi ad altre nove navi da guerra e a ventotto cacciatorpediniere per scortare a Brest il transatlantico SS George Washington su cui viaggiava il presidente Woodrow Wilson per partecipare alla conferenza di pace di Parigi. Le dieci navi ripartirono il giorno successivo e impiegarono meno di due settimane per attraversare l'Atlantico, arrivando a New York il 26 dicembre per le parate e i festeggiamenti per la vittoria e per la rivista navale da parte del segretario Daniels. Insieme a molte altre navi da guerra, l'Arizona fu ancorata nel porto di New York e lasciata aperta al pubblico.
Nel gennaio 1919 l'Arizona salpò da New York per Hampton Roads, continuando poi verso sud e arrivando l'8 febbraio a Guantánamo; il tempo trascorso nelle acque dei Caraibi venne principalmente utilizzato per l'addestramento al combattimento dell'equipaggio e per le manovre con la flotta. Nel mese di aprile, l'equipaggio dell'Arizona vinse per il secondo anno consecutivo la Battenberg Cup e subito dopo la nave fu inviata in Europa per scortare il presidente degli Stati Uniti durante il viaggio di ritorno dalla Francia. Mentre la nave si trovava in Francia, in attesa della partenza del presidente, fu dirottata a Smirne, in Turchia, a causa delle tensioni politiche sorte tra Grecia e Regno d'Italia sull'assegnazione della città alla Grecia sancito dal trattato di Sèvres; sia il governo greco che quello italiano avevano inviato nell'area una propria nave da guerra (Georgios Averof e Caio Duilio, rispettivamente) per far valere i propri interessi. Poco dopo l'arrivo dell'Arizona a Smirne, le forze greche di terra riuscirono a sbarcare nel porto e la situazione caotica che ne derivò fece sì che molti civili statunitensi cercassero rifugio a bordo della nave.Quando la crisi si placò, all'Arizona fu ordinato di fare ritorno in patria passando per Costantinopoli (oggi Istanbul); la nave arrivò a New York il 15 giugno. Il 30 giugno fu portata nel cantiere navale di New York per una revisione durante la quale i sei cannoni da 127 mm vennero rimossi e il sistema di controllo del fuoco ammodernato. Nel gennaio del 1920 i lavori furono completati e la corazzata poté salpare in direzione della baia di Guantánamo per poter continuare l'addestramento dell'equipaggio; durante questo periodo, l'Arizona venne dotata di una piattaforma per permettere il decollo di piccoli aerei, simile a quella montata sulla Texas nel marzo 1919. Nel mese di aprile, l'Arizona perse la Battenberg Cup contro la USS Nevada e nel mese di giugno fu presente per la cerimonia della consegna dei diplomi dell'accademia navale. Nel mese di agosto la nave divenne l'ammiraglia della Battleship Division 8, sebbene soltanto alla fine degli anni venti venisse raddobbata per poter diventare una vera nave ammiraglia.In compagnia di sei navi da battaglia e diciotto cacciatorpediniere, l'Arizona venne inviata nuovamente a sud, transitando per il canale di Panama, nel gennaio 1921. Dopo l'incontro con la flotta del Pacifico, l'Arizona continuò la navigazione dirigendosi verso le coste del Perù, al largo delle quali le due flotte combinate si esercitarono per una settimana in diverse manovre. Dopo un breve ritorno nell'oceano Atlantico, comprendente una piccola revisione a New York, l'Arizona fece ritorno nel Perù durante l'estate, e infine iniziò ad operare dal porto di San Pedro, vicino a Los Angeles in California, che rimase il porto di riferimento della nave fino al 1940.Per il resto degli anni venti, il servizio dell'Arizona consisté in esercitazioni di routine. Lo storico navale Paul Stillwell osservò che "gli anni del Pacifico furono un periodo di grande monotonia" e la cronologia dei movimenti della nave era piena di frasi come "esercitazione di difesa anti-siluri", "esercitazioni di battaglia", "esercitazioni di artiglieria", "in rotta verso ...", e "ancorata a ...". In quegli anni si svolsero anche competizioni annuali, che iniziarono nel 1923, durante le quali si simulavano grandi operazioni tra flotte contrapposte: le prime due simularono un attacco al canale di Panamá da ovest e nel 1925 una prova di difesa delle isole Hawaii, mentre altre simulazioni compresero azioni nei Caraibi, in America Centrale e nelle Indie Occidentali. Il 27 luglio 1923 la nave partecipò alla rivista navale da parte del presidente Warren G. Harding presso Seattle; Harding morì appena una settimana dopo e l'Arizona raggiunse la flotta del Pacifico, per un saluto in suo onore, il 3 agosto.
Quattro mesi dopo l'esercitazione Fleet problem IX del gennaio 1929, l'Arizona fu modernizzata nel cantiere navale di Norfolk: furono sostituiti i vecchi sistemi di puntamento con tipi più moderni, i cannoni da 127 mm furono ridotti a 12 e spostati nella parte più alta del ponte, mentre gli 8 cannoni contraerei da 127/25 furono sostituiti con cannoni da 76 mm; le torri principali della nave furono modificate per aumentare l'elevazione massima delle artiglierie, e la catapulta ad aria compressa sul cassero di poppa fu sostituita da una a polvere nera. La corazzatura del ponte venne aumentata mediante l'aggiunta di uno spessore da 44 mm in acciaio speciale e alla nave furono aggiunte una controcarena anti-siluro e paratie supplementari ai lati dei vani caldaia. Le turbine ad alta pressione vennero sostituite da turbine più potenti, con riduttore ad ingranaggi, provenienti dalla corazzata USS Washington, la cui costruzione era stata cancellata, e sei nuove caldaie sostituirono quelle montate in precedenza. I miglioramenti incrementarono il dislocamento, come dimostrarono le prove in mare: l'Arizona era in grado di raggiungere una velocità di 20,7 nodi (38,3 km/h), con una potenza di 35.081 hp (26.160 kW) a un dislocamento di 38.258 t.
Il 19 marzo 1931, prima che fosse sottoposta alle prove post-modernizzazione in mare, la nave ospitò il presidente Herbert Hoover per una breve vacanza nei Caraibi durante la quale il presidente visitò Porto Rico e le Isole Vergini. Ritornata dai Caribi, il 29 marzo l'Arizona poté condurre le prove in mare presso Rockland, nel Maine, dove fu dotata di un'altra catapulta montata sulla parte superiore della terza torre. Nel mese di agosto fu trasferita sulla costa occidentale con la sorella Pennsylvania. Nel febbraio del 1932 la nave partecipò alla XIII edizione dei Fleet problem durante i quali, assieme a una portaerei, riuscì con successo a simulare un attacco a Pearl Harbor. Dopo il ritorno sulla costa ovest dalla XIV edizione dei Fleet problem del 1933, la nave si trovava a San Pedro quando, il 10 marzo, un terremoto colpì la California nei pressi di Long Beach: i marinai della nave si unirono agli sforzi per portare i soccorsi, curando i feriti, fornendo cibo e assicurando la sicurezza contro i saccheggi.Nei primi mesi del 1934 la nave e il suo equipaggio presero parte ad un film di James Cagney per la Warner Brothers, Marinai all'erta (Here Comes the Navy), che fece ampio uso di riprese esterne e a bordo. La mattina del 26 luglio l'Arizona entrò in collisione con un peschereccio, l'Umatilla, mentre questo era rimorchiato da un altro peschereccio a largo di capo Flattery: due uomini a bordo dell'Umatilla morirono nella collisione e la Marina statunitense convocò una commissione d'inchiesta per indagare sull'incidente. La corte raccomandò che il capitano della nave, MacGillivray Milne, venisse giudicato dalla corte marziale; questo avvenne presso la base navale di Guantánamo, a Cuba, mentre la nave stava partecipando ai Fleet problem di quell'anno al largo della costa orientale: il capitano Milne fu giudicato colpevole e quindi sostituito, dopo il ritorno della nave alla costa occidentale, dal capitano George Baum. Nel frattempo, l'ammiraglio Samuel W. Bryant assunse il comando della Battleship Division 2 il 4 settembre, con l'Arizona come nave ammiraglia.L'ammiraglio George Pettengill rilevò Bryant il 4 marzo 1935 e la nave partecipò due mesi più tardi alla XVI edizione dei Fleet Problem. L'Arizona fece poi una visita al porto di Balboa, a Panama, e nel maggio del 1936 partecipò alla XVII edizione dei Fleet Problem. L'8 giugno il capitano George A. Alexander sostituì Baum come comandante della nave e, dopo quindici giorni, il contrammiraglio Claude C. Bloch rilevò Pettengill. Durante una delle esercitazioni d'artiglieria, il 24 luglio, i gas di combustione derivanti dai cannoni della torre II entrarono nella torre stessa e dando fuoco ad un membro dell'equipaggio: il sistema antincendio della torre era in funzione per evitare esplosioni della polvere, ma l'acqua che si riversò sul quadro elettrico della torre provocò un piccolo incendio che però venne facilmente spento. Negli anni seguenti, a causa del budget limitato della Marina, la nave trascorse la maggior parte del tempo in porto, in modo da risparmiare carburante: tra il 1936 e il 1937 la nave rimase ancorata per 267 giorni, mentre tra il 1937 e il 1938 vi rimase per 255 giorni. La nave trascorse il resto della sua vita operativa ormeggiata sulla costa occidentale o alle Hawaii.
Il 2 gennaio 1937 l'ammiraglio John Greenslade assunse il comando della Battleship Division 2 e il 13 aprile trasferì la sua bandiera sulla corazzata USS Maryland. Il 7 agosto sull'Arizona arrivò l'ammiraglio Manley Simons, comandante della Battleship Division 1, sostituito dall'ammiraglio Adolphus Wilson l'8 novembre; mentre il capitano Alfred Winsor Brown rilevò il comando della nave dal capitano Alexander l'11 dicembre. La nave partecipò alla XIX edizione dei Fleet Problem al largo delle Hawaii nei mesi di aprile-maggio 1938. Il capitano Brown morì nel sonno il 7 settembre e il capitano Isaac C. Kidd assunse il comando della nave il 17 seguente; lo stesso giorno l'ammiraglio Chester Nimitz assunse il comando della Battleship Division 1 venendo poi sostituito il 27 maggio 1939 dall'ammiraglio Russell Willson.L'ultima edizione dei Fleet Problem a cui l'Arizona partecipò fu quella che si svolse al largo delle Hawaii tra aprile e maggio 1940; alla sua conclusione, la flotta del Pacifico fu mantenuta nelle acque delle Hawaii, di base a Pearl Harbor, come elemento di dissuasione verso i giapponesi. La corazzata fu revisionata nella base navale dello stretto di Puget, presso Bremerton nello stato di Washington, tra ottobre 1940 e gennaio 1941, e il suo armamento antiaereo venne aumentato a dodici cannoni da 127 mm; furono inoltre installate le strutture per un radar di ricerca e, in cima all'albero maestro, furono montate quattro postazioni per altrettante mitragliatrici Browning M2.
Il suo ultimo cambiamento di bandiera si verificò il 23 gennaio 1941, quando Wilson fu sostituito dall'ammiraglio Isaac C. Kidd. Il 3 febbraio il capitano Franklin Van Valkenburgh assunse il comando della nave. L'ultima esercitazione della corazzata si svolse la notte del 4 dicembre in compagnia delle corazzate Nevada e Oklahoma; tutte e tre le navi furono poi ormeggiate lungo le banchine dell'Isola Ford il giorno successivo. Il 6 dicembre, vigilia dell'attacco giapponese a Pearl Harbor, la nave officina Vestal si affiancò all'Arizona per assistere l'equipaggio della nave nell'effettuare alcune piccole riparazioni.
Poco prima delle 08:00, ora locale, del 7 dicembre 1941, aerei giapponesi provenienti da sei portaerei colpirono la Flotta del Pacifico ancorata nel porto di Pearl Harbor, devastando l'intera linea delle navi da battaglia e le strutture difensive della base. A bordo dell'Arizona l'allarme antiaereo venne dato circa alle 07:55 seguito poco dopo dall'ordine di raggiungere i posti di combattimento. Poco dopo le 08:00, la nave fu attaccata da dieci aerosiluranti Nakajima B5N "Kate", cinque decollati dalla Kaga e cinque dalla Hiryū: tutti i B5N trasportavano bombe perforanti da 798 kg. I cinque aerei della Kaga, volando ad un'altitudine stimata di 3.000 metri, bombardarono dal centro nave verso la poppa, mentre poco dopo i bombardieri provenienti dalla Hiryu bombardarono la prua.Quattro bombe colpirono in pieno la nave e altre tre la sfiorarono; inizialmente si ritenne che la nave fosse stata silurata, anche se nessun danno da siluro fu poi riscontrato. La prima bomba rimbalzò sulla torre IV e penetrò il ponte fino a esplodere nella cambusa del capitano, provocando un piccolo incendio. La seconda cadde a prua, a lato del boccaporto vicino all'albero maestro, esplodendo poi probabilmente in prossimità della protezione antisiluri. La bomba successiva esplose invece vicino alla parte posteriore del cannone antiaereo da 127 mm.
L'ultima bomba impattò alle 08:06 nei pressi della torre II, probabilmente penetrando il ponte corazzato vicino ai depositi munizioni situati nella parte anteriore della nave. Anche se i resti della nave non erano molti per poter giudicare la posizione esatta dell'impatto, i suoi effetti furono indiscutibili: circa sette secondi dopo il colpo, la santabarbara esplose squarciando i fianchi della nave e distruggendo gran parte della struttura interna della parte anteriore; ciò provocò il collasso delle torri anteriori e della torre di comando che si abbassarono di circa 7–9 m. L'esplosione uccise 1.177 dei 1.512 membri dell'equipaggio che si trovavano a bordo al momento dell'esplosione: oltre la metà delle vite perdute durante l'intero attacco. In seguito si scatenarono furiosi incendi che continuarono a bruciare per due giorni; vi fu anche una continua pioggia di detriti sull'isola Ford e nelle sue vicinanze. L'esplosione produsse incendi anche sulla Vestal, ancorata a fianco della corazzata.Due teorie sorsero circa la causa dell'esplosione. Secondo la prima, l'esplosione della bomba sarebbe avvenuta nella zona di immagazzinamento della polvere nera per i cannoni utilizzati per le salve di saluto e per le catapulte; questa sarebbe esplosa e avrebbe a sua volta provocato l'esplosione del magazzino della polvere senza-fumo utilizzata per l'armamento principale della nave. Nel 1944 il Navy Bureau of Ships scrisse una relazione dove si suggeriva che uno dei boccaporti che portavano al magazzino della polvere nera avrebbe potuto essere stato lasciato aperto, forse anche con la presenza di materiali infiammabili stoccati nelle vicinanze; mentre secondo il Naval History & Heritage Command la polvere nera avrebbe potuto essere stata stipata al di fuori del magazzino corazzato. Per la seconda teoria, la bomba avrebbe penetrato il ponte corazzato e sarebbe esplosa direttamente all'interno di uno degli scomparti di dritta contenenti il munizionamento principale.Il capitano di corvetta Samuel G. Fuqua, responsabile del controllo dei danni, ottenne la Medal of Honor, massima onorificenza statunitense, per il sangue freddo dimostrato mentre cercava di spegnere gli incendi sulla nave e salvare i superstiti. Premi postumi andarono al contrammiraglio Isaac Kidd, il primo ufficiale ucciso durante la guerra del Pacifico, e al capitano Franklin Van Valkenburgh, che raggiunto il ponte stava cercando di difendere la nave quando la bomba colpì i depositi delle munizioni. Alla nave stessa fu assegnata una service star per il suo servizio durante la seconda guerra mondiale.
L'Arizona fu dichiarata temporaneamente fuori servizio a Pearl Harbor il 29 dicembre 1941 e fu radiata dal registro navale (Naval Vessel Register) il 1º dicembre 1942. Anche se in teoria avrebbe potuto essere recuperata, era così gravemente danneggiata dall'esplosione che non fu ritenuto opportuno farlo, a differenza di molte delle altre navi affondate nelle vicinanze. La sovrastruttura superstite fu demolita nel 1942 e il suo armamento principale fu recuperato nel corso dell'anno successivo. Le torri di poppa con i cannoni principali furono smontate e rimontate lungo le coste delle isole Hawaii: una di queste batterie, denominata "Pennsylvania", sparò con i suoi cannoni per la prima e ultima volta nell'agosto del 1945, durante il VJ Day (Victory over Japan Day – giornata della Vittoria sul Giappone); la vicina batteria "Arizona" non fu mai completata. Entrambe le torri anteriori furono lasciate sul posto, ma i cannoni della torre II furono recuperati e successivamente installati sulla corazzata Nevada nell'autunno del 1944; la Nevada utilizzò questi cannoni contro le isole giapponesi di Okinawa e Iwo Jima.
Comunemente si crede che l'Arizona sia ancora nominalmente in servizio, come la USS Constitution; invece il relitto della corazzata è sotto il controllo del National Park Service (il servizio statunitense dei parchi nazionali), anche se l'US Navy ne conserva ancora formalmente la proprietà. All'Arizona è riservato il diritto, in perpetuo, di battere la bandiera degli Stati Uniti come se fosse ancora un vascello in servizio attivo.
Il relitto dell'Arizona restò a Pearl Harbor per commemorare gli uomini dell'equipaggio morti quella mattina di dicembre del 1941. Il 7 marzo 1950 l'ammiraglio Arthur W. Radford, allora comandante in capo della Flotta del Pacifico, istituì l'alzabandiera sul relitto. Leggi emanate durante le amministrazioni dei presidenti Dwight D. Eisenhower e John F. Kennedy, portarono alla designazione del relitto a monumento commemorativo nazionale nel 1962: il monumento fu costruito sopra i resti sommersi della nave, tra cui una sala della memoria che elenca su una parete di marmo i nomi dei membri dell'equipaggio caduti. Il monumento fu inserito, il 15 ottobre 1966, nel National Memorial, il registro nazionale dei luoghi storici; la stessa nave è stata designata il 5 maggio 1989 come National Historic Landmark, ovvero monumento storico nazionale..
Ai membri dell'equipaggio sopravvissuti all'attacco giapponese è riservata la possibilità che le loro ceneri siano collocate all'interno della nave, assieme ai loro compagni caduti; invece i veterani che hanno servito a bordo della nave in altri momenti possono richiedere che le loro ceneri siano disperse in acqua presso i resti della nave.Mentre la sovrastruttura e due delle quattro torri principali sono state rimosse, la barbetta di una delle torri rimane visibile appena fuori dall'acqua. Settantuno anni dopo il suo affondamento, ancora vi sono perdite di olio dallo scafo, con più di 2,18 litri che fuoriescono verso il porto tutti i giorni. La Marina, in collaborazione con il National Park Service, ha recentemente curato una mappatura completa e computerizzata dello scafo, facendo sempre attenzione a onorare e rispettare il suo ruolo di cimitero di guerra. La Marina sta prendendo anche in considerazione mezzi non intrusivi per diminuire la perdita continua di olio evitando un ulteriore degrado ambientale del porto.Una delle campane originali dell'Arizona pende ora dal campanile dello studentato dell'università dell'Arizona e viene suonata dopo ogni vittoria casalinga della squadra di football dell'università. Un albero e un'ancora sono esposti presso il Wesley Bolin Memorial Plaza poco ad est del museo Arizona State Capitol a Phoenix. Altri reperti dalla nave, come ad esempio il servizio d'argento, sono in mostra permanente presso l'Arizona State Capitol Museum.
(EN) John Campbell, Naval Weapons of World War II, Annapolis, Naval Institute Press, 1985, ISBN 0-87021-459-4.
(EN) Norman Friedman, U.S. Battleships: An Illustrated Design History, Annapolis, Naval Institute Press, 1985, ISBN 0-87021-715-1.
(EN) Gordon Prange, At Dawn We Slept: The Untold Story of Pearl Harbor, New York, McGraw-Hill, 1981, ISBN 0-14-015734-4.
(EN) Paul Stillwell, Battleship Arizona: An Illustrated History, Annapolis, Naval Institute Press, 1991, ISBN 0-87021-023-8.
(EN) Roberta Wohlstetter, Pearl Harbor: Warning and Decision, Stanford, Stanford University Press, 1962.
(EN) Christopher C. Wright, The U.S. Navy's Study of the Loss of the Battleship Arizona, in Warship International, XXXIX–XL, 3–4, 1, Toledo, International Naval Research Organization, 2002–03,  pp. 247–99, 360–80, 44–105, ISSN 0043-0374.
(EN) Arizona, su Dictionary of American Naval Fighting Ships, Naval History & Heritage Command (NH&HC), 9 novembre 2004. URL consultato il 20 novembre 2011.
La USS Indianapolis (CA-35) è stato un incrociatore pesante della classe Portland, della United States Navy, che ha guadagnato un posto nella storia in seguito alle vicende legate al suo affondamento. In quella circostanza si registrò la seconda maggior perdita di vite umane in un unico evento della storia della marina degli Stati Uniti, con 880 vittime, inferiore solo a quello occorso nell'affondamento della USS Arizona (BB-39) durante l'attacco a Pearl Harbor. Dopo aver consegnato il 26 luglio 1945 alla base di Tinian parti critiche per l'assemblaggio del primo ordigno atomico poi lanciato su Hiroshima, si trovava nel Mare delle Filippine quando il 30 luglio 1945 alle ore 00:14 fu attaccata e affondata da un sommergibile giapponese. Durante i quattro giorni di attesa dei soccorsi dopo l'affondamento, la maggior parte dell'equipaggio perse la vita per una combinazione letale di esposizione al sole, disidratazione e attacchi di squalo.  La Indianapolis è stata una delle ultime unità statunitensi affondate durante la seconda guerra mondiale, precedendo di pochi giorni la perdita del sommergibile USS Bullhead (SS-332) affondato dai giapponesi il 6 agosto 1945.
Era la seconda nave da guerra statunitense a portare il nome della città di Indianapolis, ed era stata costruita dalla New York Shipbuilding a Camden (New Jersey) il 31 marzo 1930. Madrina del varo, il 7 novembre 1931, fu Lucy Taggart, figlia del senatore Thomas Taggart, ex sindaco di Indianapolis. Entrò in servizio al Philadelphia Navy Yard il 15 novembre 1932, al comando del capitano John M. Smeallie.
La costruzione dei nuovi incrociatori classe Portland per l'US Navy fu intrapresa all'inizio degli anni trenta. Il disegno era largamente basato su quelli immediatamente precedenti classe Northampton, entrati in servizio tra il 1928 e il 1931 anche se la costruzione fu affidata a cantieri privati e non agli arsenali della marina. Come i Northampton, anche gli incrociatori Portland risentivano delle limitazioni imposte dal Trattato di Washington alla produzione di armamenti, ma presentavano sovrastrutture di diverso disegno e un potenziamento dell'armamento secondario, basato su cannoni da 127 mm. Apparato motore e protezione erano invece immutati.
In origine era prevista la costruzione di cinque navi, con gli hull classification symbol compresi tra CA-32 e CA-36, ma nel frattempo era già stato avviato il progetto delle unità successive (con lo hull symbol tra CA-37 e CA-41), che presentavano caratteristiche talmente superiori da indurre i vertici della marina a una riclassificazione per integrare nuove specifiche costruttive. Dato che la costruzione dei primi due esemplari era stata appaltata a cantieri privati, il cambiamento delle specifiche sarebbe stato eccessivamente oneroso per cui si decise di completare i primi due incrociatori secondo il progetto originale, e introdurre le modifiche a partire dalla terza unità. Soltanto le prime due navi, Portland e Indianapolis, quindi formarono la classe Portland. Le due navi disponevano di una corazzatura carente, che proteggeva solo le aree vitali, secondo lo schema che caratterizzava gli incrociatori protetti, a differenza dei veri incrociatori pesanti. Il risultato fu che le due navi erano molto veloci grazie al potente apparato motore e al profilo insellato dello scafo, ma avevano una vulnerabilità elevata e una scarsa galleggiabilità, al punto che l'ammiraglio Raymond Spruance ebbe a dire che le unità "non avrebbero resistito neppure a un siluro".
Dopo un periodo di collaudo nell'Oceano Atlantico e nella Baia di Guantánamo fino al 23 febbraio 1932, la Indianapolis eseguì le prime manovre di addestramento nella Zona del Canale di Panama e nel Pacifico al largo del Cile. In seguito a una revisione presso il Philadelphia Navy Yard, l'incrociatore fece rotta verso il Maine per imbarcare il Presidente Roosevelt, che si trovava a Campobello Island, nella provincia canadese di Nuovo Brunswick, il 1º luglio 1933. Una volta sbarcato il presidente ad Annapolis, l'incrociatore il 4 luglio 1933 tornò al Philadelphia Navy Yard.
La nave operò come ammiraglia per tutto il resto della sua carriera di pace, e accolse nuovamente a bordo Roosevelt a Charleston in Carolina del Sud il 18 novembre 1936, per fare rotta verso il Sudamerica. Dopo aver trasportato il Presidente a Rio de Janeiro, Buenos Aires e Montevideo in visita di stato, tornò a Charleston dove attraccò il 15 dicembre, permettendo alla squadra presidenziale di scendere a terra.
La Indianapolis scampò all'attacco giapponese di Pearl Harbor, perché il 7 dicembre 1941 stava simulando un bombardamento di Johnston Island a capo della task force 3 (TF 3). In seguito, si unì alla task force 12 (TF 12) e diede la caccia ai mezzi giapponesi che secondo i rapporti si trovavano ancora nelle vicinanze.
La prima missione nel Sud del Pacifico ebbe luogo in acque dominate dai Giapponesi, 563 km a sud di Rabaul, in Nuova Britannia. Nella tarda serata del 20 febbraio 1942 le navi americane furono attaccate da due ondate di 18 bombardieri bimotore. Nella battaglia 16 velivoli furono abbattuti dalle batterie antiaeree americane o dagli aerei decollati dalla portaerei USS Lexington (CV-2). Le navi evitarono danni e riuscirono ad abbattere due idrovolanti giapponesi che le stavano tallonando. Il 10 marzo la Task Force 11, con ammiraglia la Indianapolis e altri 7 incrociatori più 14 cacciatorpediniere, rinforzata dalla Task Force 17 della portaerei USS Yorktown (CV-5) attaccò due porti controllati dal nemico a Lae e Salamaua, in Nuova Guinea, dove l'Esercito imperiale giapponese stava mobilitando forze anfibie. I 104 aerei americani decollati alle 08:00 circa dalle due portaerei nel golfo di Papua, al comando del vice ammiraglio Brown, sfruttarono a pieno il fattore sorpresa raggiungendo i porti da sud, attraversando l'alta catena montuosa dei monti Owen Stanley e dividendosi in due gruppi; un primo gruppo formato dai velivoli da ricognizione e bombardamento a tuffo SBD Dauntless appartenenti alla VS-2 della Lexington colpì il porto di Lae, mentre i bombardieri e gli aerosiluranti (squadriglie VT-2 e VB-2 della Lexington seguite dalle squadriglie VB-5 e VT-5 della Yorktown), non contrastati da alcuna CAP giapponese, eccettuati alcuni idrovolanti, si divisero nelle rispettive squadriglie e in due ondate intervallate da 15 minuti attaccarono alle 09:38 le imbarcazioni nemiche all'ancora. Tre navi da trasporto furono affondate e le altre gravemente danneggiate; i caccia F4F Wildcat del VF-42 di scorta abbatterono anche svariati velivoli giapponesi decollati per impedire l'attacco. Un solo SBD-2 fu abbattuto dalla contraerea nipponica e subito dopo il rientro dei velivoli le due Task Force fecero rotta a 20 nodi verso sud-est lasciando l'area.
La Indianapolis tornò negli USA per riparazioni e modifiche presso il Mare Island Navy Yard. Dopo i lavori, la nave scortò un convoglio per l'Australia, quindi si diresse verso il Pacifico settentrionale dove i Giapponesi nella Battaglia delle Isole Aleutine avevano messo in difficoltà gli Americani. I marinai furono costretti a combattere in condizioni precarie, per il freddo, per la nebbia persistente e imprevedibile, per la pioggia e l'acquaneve continue e infine per le tempeste improvvise con vento violento e mareggiate.
Il 7 agosto, il gruppo di navi a cui la Indianapolis era aggregata trovò una breccia nella nebbia che proteggeva i giapponesi a Kiska e metteva in pericolo le navi sulle coste frastagliate e non del tutto mappate. I cannoni da 203 mm della Indianapolis aprirono il fuoco insieme con quelli delle altre navi. Anche se la nebbia riduceva la visuale, i ricognitori decollati dalle portaerei riferirono di aver visto navi in affondamento nel porto e incendi sulle installazioni di terra. L'attacco americano fu così improvviso che passarono 15 minuti prima che le batterie nemiche rispondessero al fuoco e alcune di esse spararono verso il cielo credendo a un bombardamento aereo. La maggior parte delle batterie fu neutralizzata dalle navi. A questo punto intervennero alcuni sommergibili giapponesi, subito attaccati con bombe di profondità dai cacciatorpediniere statunitensi. Un successivo attacco da parte di idrovolanti nipponici fu altrettanto inefficace. L'operazione fu considerata un successo nonostante vi fossero poche informazioni sui risultati a causa della nebbia. Essa dimostrò tra l'altro la necessità di tenere basi più vicine alle isole controllate dal nemico. Di conseguenza quello stesso mese la marina americana conquistò l'isola di Adak mettendo a disposizione degli Alleati un punto di appoggio per i mezzi di terra e per gli aerei molto più in là della catena che va da Dutch Harbor a Unalaska.
In gennaio, la Indianapolis fornì supporto all'occupazione di Amchitka, che si sarebbe rivelata per gli Alleati un'altra utile base nelle Isole Aleutine. La notte del 19 febbraio, mentre stava pattugliando assieme a due cacciatorpediniere la zona a sudovest di Attu nella speranza di incrociare navi nemiche che trasportavano rinforzi e approvvigionamenti a Kiska e alla stessa Attu, la Indianapolis intercettò il cargo giapponese Akagane Maru. Quest'ultimo tentò di rispondere al fuoco, ma fu affondato dal ben più potente avversario. La Akagane Maru esplose con un enorme boato (probabilmente trasportava tonnellate di munizioni) e non lasciò sopravvissuti. Durante la primavera e l'estate l'incrociatore operò nelle acque delle Aleutine scortando i convogli americani e coprendo gli attacchi anfibi. Nel mese di maggio gli alleati riuscirono a riconquistare Attu, che fu il primo territorio statunitense occupato dai giapponesi a essere recuperato. Una volta messa al sicuro Attu, le forze statunitensi si concentrarono su Kiska, l'ultima roccaforte nemica nelle Aleutine. Non ci fu bisogno di spargimenti di sangue in quanto i Giapponesi riuscirono a evacuare l'intera guarnigione sotto una spessa cappa di nebbia prima dello sbarco alleato del 15 agosto.
Dopo essere stata rifornita a Mare Island, la Indianapolis fece rotta per le Hawaii dove divenne la nave di bandiera del vice ammiraglio Raymond Spruance, comandante in capo della Quinta Flotta. Prese il largo da Pearl Harbor con il corpo di spedizione principale della Southern Attack Force per realizzare l'Operazione Galvanic, cioè l'invasione delle Isole Gilbert. Il 19 novembre ebbe inizio il bombardamento dell'atollo di Tarawa e il giorno successivo puntò verso le Isole Makin (vedi Battaglia di Makin). Poi ritornò a Tarawa dove fornì fuoco di copertura alle truppe per lo sbarco. Quel giorno la Indianapolis abbatté un aereo nemico e distrusse diversi capisaldi giapponesi mentre la fanteria faticava non poco a vincere la sanguinosa e costosa battaglia di Tarawa. Continuò a bombardare finché l'isola, che ormai era stata praticamente rasa al suolo, non fu dichiarata sicura tre giorni dopo. La successiva conquista delle Isole Marshall, durante la quale l'incrociatore era ancora la nave ammiraglia della Quinta Flotta, deve molto al vantaggio strategico scaturito dalle vittorie presso le Isole Gilbert.
In quest'anno l'incrociatore si riaggregò alla sua Task Force a Tarawa, e alla vigilia del D-Day, il 31 gennaio 1944, faceva parte del gruppo che bombardò l'Atollo di Kwajalein. Il 1º febbraio successivo l'attacco continuò, e la Indianapolis neutralizzò due batterie nemiche a terra. Il giorno successivo la nave riuscì a distruggere un fortino e altre installazioni, e in seguito supportò l'avanzare delle truppe di terra con del fuoco di copertura. Dopo essere entrata nella baia il 4 febbraio, la Indianapolis vi rimase fino a quando la resistenza nemica non fu fiaccata.
Nel periodo di marzo e aprile, l'incrociatore, che era ancora ammiraglia della Quinta Flotta, attaccò le Caroline Occidentali. Gli aerei bombardarono Palau gli ultimi due giorni di marzo, avendo come primo obiettivo la distruzione delle molte imbarcazioni presenti. Affondarono 3 cacciatorpediniere, 17 cargo, 5 petroliere e danneggiarono altre 17 navi. In più, gli aeroporti delle isole furono bombardati, e le acque circostanti furono minate per impedire la fuga alle navi nemiche. Yap e Ulithi furono colpite il 31 e Woleai il 1º aprile. Durante i 3 giorni di attacco, gli aerei giapponesi attaccarono la flotta statunitense, ma furono abbattuti senza riportare danni. In particolare la Indianapolis abbatté il suo secondo aereo, un aerosilurante, e i nipponici persero in tutto 160 velivoli, compresi i 46 distrutti a terra. L'insieme degli attacchi riuscì nell'obiettivo di impedire alle consistenti forze giapponesi alle Caroline di interferire con gli sbarchi statunitensi in Nuova Guinea.
In giugno, la Quinta Flotta fu impegnata nell'assalto alle Isole Marianne. I raid su Saipan (vedi Battaglia di Saipan) incominciarono attraverso i caccia delle portaerei l'11 giugno, e in seguito, a partire dal 13, vi furono i bombardamenti dalle navi, nei quali il ruolo della Indianapolis fu fondamentale. Il giorno del D-Day, il 15 giugno, l'ammiraglio Spruance ricevette informazioni su una grande flotta dell'Impero Giapponese composta da corazzate, portaerei, incrociatori e cacciatorpediniere che stava puntando a sud per proteggere la guarnigione delle Marianne sotto attacco. Dato che le operazioni anfibie a Saipan andavano protette a tutti i costi, l'ammiraglio non poteva distogliere i suoi cannoni più pesanti dalla scena. Di conseguenza un gruppo di portaerei veloci fu inviato a nord per intercettare l'avanzata nipponica, un altro incominciò a bombardare Iwo Jima e Chichi Jima nelle Isole Ogasawara, che costituivano delle basi per potenziali attacchi aerei nemici.
Il 19 giugno ebbe inizio la Battaglia del mare delle Filippine. Le portaerei giapponesi, che speravano di riuscire a rifornirsi di carburante e munizioni a Guam e Tinian per poi attaccare gli americani in mare aperto, furono intercettate dagli aerei e dai cannoni degli Alleati. Quel giorno la marina americana riuscì a neutralizzare 400 aerei nipponici perdendone soltanto 17. La Indianapolis riuscì ad abbattere un aerosilurante. La serie di combattimenti aerei di quei giorni divenne nota tra gli equipaggi come Marianas Turkey Shoot (il tiro al tacchino delle Marianne), a indicare una situazione (in questo caso alle Marianne) in cui si può stangare quasi impunemente il nemico. Con la distruzione della resistenza aerea giapponese, i caccia americani silurarono la portaerei Hiyō, due cacciatorpediniere e una petroliera e danneggiarono gravemente altre unità navali. Altre due portaerei nipponiche, la Shōkaku e la Taihō, furono invece silurate da sommergibili.
La Indianapolis fece ritorno a Saipan il 23 giugno per riprendere a coprire le truppe e 6 giorni dopo si spostò a Tinian per distruggere le installazioni di terra dell'isola. Nel frattempo, anche Guam era stata catturata, e la Indianapolis fu la prima nave americana a entrare ad Apra Harbor dopo la sua occupazione all'inizio della guerra. Nelle successive settimane la nave operò alle Marianne, si spostò presso le Caroline Occidentali dove erano previsti nuovi sbarchi, dal 12 al 29 settembre bombardò l'isola di Peleliu nelle Palau, sia prima sia dopo lo sbarco. Fece poi rotta verso Manus nelle Isole dell'Ammiragliato, dove fu sottoposta a lavori per 10 giorni prima di fare ritorno al Mare Island Navy Yard, il cantiere navale californiano.
Dopo essere stata revisionata, la Indianapolis si unì alla task force 58, composta di portaerei veloci, corazzate e incrociatori, del vice ammiraglio Marc Mitscher il 14 febbraio 1945, due giorni prima di compiere il primo attacco su Tokyo dopo il Doolittle Raid. L'operazione coprì lo sbarco americano a Iwo Jima, previsto per il 19 febbraio, distruggendo le basi aeree e altre installazioni giapponesi in madrepatria. Il fattore sorpresa fu sfruttato avvicinandosi alle coste nipponiche durante una mareggiata, e gli attacchi misero sotto pressione i nemici per due giorni. Nei due giorni tra il 16 e il 17 febbraio, la US Navy perse 49 aerei e abbatté 499 velivoli nemici, a terra o in volo. Questo fattore 10 a 1 di vittorie fu accompagnato dall'affondamento da parte della task force di Mitscher di una portaerei, nove navi da difesa costiera, un cacciatorpediniere, due cacciatorpediniere di scorta e una nave cargo. In più, gli Americani riuscirono a distruggere molti hangar, magazzini, installazioni aeree, fabbriche e altri obiettivi legati all'industria giapponese. La Indianapolis giocò un fondamentale ruolo di supporto in queste azioni.
Portato a compimento l'attacco su Tokyo, la Task Force si mosse verso Bonin per partecipare alla battaglia di Iwo Jima; la Indianapolis era l'ammiraglia della Task Force 50, e raggiunse l'area il giorno dello sbarco, insieme con le corazzate North Carolina e Washington, e i due incrociatori leggeri Sante Fe e Biloxi. L'incrociatore mantenne la posizione fino al 1º marzo, a protezione dei mezzi anfibi e bombardando ogni oggetto sulla spiaggia. Poi si riunì alla task force dell'ammiraglio Mitscher in tempo per ritornare a bombardare Tokyo il 25 febbraio e Hachijō (al largo della costa meridionale di Honshū) il giorno successivo. Nonostante le pessime condizioni meteo, le forze americane riuscirono a distruggere altri 158 aerei, ad affondare cinque piccole navi e a danneggiare diverse infrastrutture e molti treni.
A questo punto agli Alleati necessitavano di una base vicino alle isole giapponesi per tenere i nipponici sotto pressione, e Okinawa nelle Ryūkyū sembrava l'ideale. Per catturarla con le minime perdite possibili, gli aeroporti nel sud del paese del Sol Levante dovevano essere resi inabili a lanciare una reazione. In questa logica, la Indianapolis con il resto della Task Force partì da Ulithi il 14 marzo e procedette lungo le coste giapponesi. Il 18 dello stesso mese, da una posizione 100 miglia a sudest di Kyūshū, i cannoni incominciarono gli attacchi contro i campi aerei dell'isola, contro le navi giapponesi nei porti di Kōbe e Kure, e contro la parte sud di Honshū. Dopo aver localizzato il nemico, lo Stato Maggiore imperiale inviò uno stormo di 48 aerei per cercare di neutralizzare le navi, ma la metà di essi fu abbattuta quando mancavano ancora 60 miglia di viaggio per raggiungerle. Prima della fine della battaglia, anche il resto degli attaccanti era stato abbattuto.
I bombardamenti su Okinawa incominciarono il 24 marzo, e per sette giorni la Indianapolis scaricò i suoi pezzi da 203 mm sulle strutture di difesa costiere. Nel frattempo, i caccia nipponici tentarono di attaccare le navi americane, ma l'equipaggio dell'incrociatore riuscì ad abbatterne sei e danneggiarne gravemente altri due. Il 31 marzo, all'alba le vedette individuarono improvvisamente un velivolo nemico in volo verticale nei pressi dell'Indianapolis. I cannoni da 20 mm aprirono il fuoco, ma solo 15 secondi dopo la segnalazione il caccia era sopra la nave. I traccianti lo colpirono, ma anche mentre sbandava l'abile pilota nipponico riuscì a sganciare la sua bomba da un'altezza di soli 7-8 metri, e riuscì a schiantarsi nei pressi del portello di poppa. Il velivolo affondò poi innocuo nelle acque del Pacifico, ma la bomba penetrò attraverso il soffitto e la sala mensa dell'equipaggio, cadde passando per il compartimento di ormeggio e vicino ai serbatoi di carburante, finché non sfondò la chiglia, precipitò ed esplose nel mare sottostante. Nella chiglia la bomba provocò due falle e allagò i due compartimenti vicini uccidendo nove uomini. Anche se la nave si inclinò leggermente verso poppa e verso il portello, non ci furono ulteriori allagamenti e l'incrociatore si mosse verso una nave di supporto per le riparazioni di emergenza. Un'ispezione più approfondita rivelò che gli assi delle eliche e i serbatoi del carburante erano danneggiati, così come l'impianto per la distillazione dell'acqua. Nonostante tutto, l'incrociatore riuscì a compiere il lungo viaggio attraverso il Pacifico in direzione di Mare Island con le proprie forze.
La nave, comandata dal capitano Charles Butler McVay III aveva trasportato da Pearl Harbor a Tinian l'involucro e la carica di uranio della prima bomba atomica, insieme con due scienziati impersonanti dei tecnici dell'esercito, in quella che era stata definita Operazione Bronx Shipment; il meccanismo di innesco era stato immerso in un contenitore foderato di piombo e imbullonato all'hangar dell'idrovolante, mentre l'uranio 235 era stato posto in un analogo contenitore e conservato nella cabina normalmente riservata a un eventuale ammiraglio a bordo; la nave traversò da San Francisco a Pearl Harbor a una velocità media molto elevata di 29 nodi in un tempo record di 74,5 ore, proseguendo poi per Tinian. Consegnata la bomba ripartì dal porto in direzione di Leyte nelle Filippine per unirsi alla task force 95.7 dell'ammiraglio McCormick, senza alcuna scorta nonostante il rischio di un attacco subacqueo fosse riportato ancora come non lieve. Lungo la rotta prescelta tra le tre possibili, chiamata in codice "Peddie", era in agguato il sommergibile giapponese I-58, con a bordo anche dei siluri umani Kaiten (siluri con un membro di equipaggio che doveva compiere un attacco suicida). La nave procedeva alla velocità di 17 nodi e senza zigzagare, in quanto gli ordini erano di "zigzagare a discrezione in base anche alle condizioni meteo", e non veniva richiesto di mantenere una elevata velocità. Il comandante giapponese Mochitsura Hashimoto non era entusiasta dei Kaiten e scelse siluri convenzionali, lanciandone una salva. Due centrarono la fiancata dell'Indianapolis causando l'interruzione dell'energia elettrica e l'allagamento della nave che incominciò a sbandare. Nonostante tutto, il segnale di soccorso fu inviato, ma tre stazioni riceventi lo ignorarono, una perché il capostazione era ubriaco, un'altra perché il comandante aveva ordinato ai suoi uomini di non disturbarlo e la terza perché il segnale fu classificato come un falso inviato dai giapponesi.
Il mancato arrivo dell'unità al 31 luglio fu ignorato per due giorni dal controllo traffico di Leyte. Nel frattempo i circa 900 che erano riusciti ad abbandonare la nave, su 1.196 uomini di equipaggio, avevano incominciato la loro lotta per la sopravvivenza contro la mancanza di giubbetti di salvataggio, la disidratazione, che ne fece impazzire molti e gli attacchi degli squali. Nelle prime ore del 31 luglio furono lanciati razzi di segnalazione, visti da un C-54 da trasporto dell'Army Air Corps in rotta da Manila a Guam, e classificati dal comandante Richard G. Le Francis come una "battaglia navale", ma la segnalazione fu ignorata dai suoi superiori che gli risposero di "non preoccuparsi perché era un problema della marina".
Dopo l'abbandono della nave, molti membri dell'equipaggio sotto la guida degli ufficiali e dei sottufficiali presenti avevano organizzato in più gruppi i battellini di salvataggio e i relitti galleggianti per darsi aiuto reciproco, e molti feriti vennero raccolti. Le razioni di emergenza e le riserve d'acqua, dove presenti, vennero distribuite all'inizio in modo controllato e razionato. Gli effetti della disidratazione portarono molti uomini a impazzire e ad allontanarsi a nuoto dai battelli, verso la morte per annegamento o per gli attacchi degli squali. Alcuni di un gruppo si immersero vaneggiando di aver trovato una cisterna di acqua potabile e contagiando altri con una isteria collettiva e molti trovarono la morte immergendosi in seguito a questa situazione.
A rendere ancora più tragica la vicenda si deve aggiungere il fatto che, nel disperato tentativo di rallentare l'affondamento dell'unità, si decise di chiudere alcuni boccaporti interni alla nave per rallentare il flusso dell'acqua da un compartimento all'altro; dato che non c'era molto tempo a disposizione non tutti i marinai fecero in tempo a evacuare i locali che furono sigillati e vennero così sacrificati volontariamente dai loro compagni che chiusero i boccaporti.I naufraghi vennero ignorati fin quando un velivolo Lockheed B-34 Ventura della squadriglia VPB-152 della US Navy, comandato dal tenente Wilbur C. Gwinn, in normale volo di pattugliamento alle ore 10:25 del 2 agosto notò delle chiazze di nafta e, mentre si accingeva a un attacco con bombe di profondità verso un presunto sottomarino, vide i superstiti. A quel punto abortì l'attacco e lanciò delle zattere gonfiabili dotate di boe sonar, che i naufraghi non furono però in grado di azionare, e trasmettendo subito alla base di Peleliu un rapporto di avvistamento. Un idrovolante PBY Catalina del VPB-23 del comandante Adrian Marks, con nominativo di chiamata Playmate 2, venne caricato di materiale di soccorso e inviato alla ricerca dei superstiti, poiché si riteneva che i circa trenta uomini che erano stati avvistati inizialmente potessero appartenere all'equipaggio di una nave affondata. Nel frattempo le stime del comandante Gwinn a seguito di una ricerca più accurata erano salite a 150 naufraghi. A questo punto la segnalazione aveva raggiunto anche il comando avanzato delle Filippine, che chiese informazioni sulle eventuali unità disperse al centro di controllo traffico a Leyte; la risposta fu che tre navi erano in ritardo, e una di esse era l'Indianapolis. Anche l'ammiraglio McCormick rispose che la nave non aveva raggiunto direttamente il suo task group. Pur non essendoci ancora la certezza dell'identificazione della nave, vennero ordinate ricerche a vasto raggio e sette unità navali incominciarono a pattugliare l'area.
L'idrovolante comandato da Marks sorvolò lungo il percorso il cacciatorpediniere Cecil J. Doyle (DE-368), che venne allertato e si diresse autonomamente per decisione del proprio comandante verso il luogo del rilevamento ; Marks, dopo aver lanciato le zattere di salvataggio, decise di ammarare per fornire rifugio al maggior numero possibile di naufraghi (alla fine saranno 56). In questo modo danneggiò irreparabilmente il velivolo, ma riuscì a far salire diverse decine di uomini nella carlinga e sulle ali, oltre che a raccogliere i battelli attorno all'aereo. Quando la USS Doyle raggiunse in piena notte il luogo del rilevamento, si fermò a distanza di sicurezza per non rischiare la vita degli uomini in mare e accese il proprio proiettore, rendendosi identificabile e mettendosi in pericolo per poter dare un riferimento ai naufraghi, molti dei quali si resero conto in questo modo dell'arrivo dei soccorsi.
Un gruppo di altre unità venne immediatamente inviato da Ulithi sul luogo, tra cui i cacciatorpediniere Ralph Talbot (DD-390) veterano della battaglia di Guadalcanal, Helm (DD-388) e Madison (DD-425), cui poi si aggiunsero il caccia di scorta USS Dufilho (DE-423), i trasporti veloci (ex cacciatorpediniere di scorta riclassificati) USS Bassett (APD-73) e (il 3 agosto) USS Ringness (APD-100) dalle Filippine.
La ricerca proseguì fino all'8 agosto, ma dei marinai che avevano abbandonato la nave, solo 316 su 1.196 vennero recuperati; 154 dalla USS Bassett in quattro ore di ricerca e 39 dalla Ringness, 24 dalla Ralph Talbot, mentre la Dufilho dopo aver recuperato un superstite rilevò un forte contatto sonar a circa 800 m e si dedicò alla caccia antisommergibile e poi alla vigilanza mentre le altre navi procedevano col recupero. Tra i superstiti vi fu anche il comandante Charles Butler Mc Vay III, figlio dell'ammiraglio McVay; quest'ultimo aveva un pessimo rapporto col figlio e non lo supportò mai, né durante le differenti fasi del processo, né dopo. Nel novembre del 1945, McVay venne sottoposto a corte marziale, unico tra i 700 comandanti di navi statunitensi affondate durante il conflitto, e giudicato colpevole di aver "messo a rischio la nave rinunciando a zigzagare". In realtà, il comandante giapponese testimoniò dopo la guerra che la cosa non avrebbe fatto alcuna differenza. Inoltre, fatto che venne tenuto segreto fino al 1990, le intercettazioni Ultra avevano rivelato la presenza di un sottomarino operante con certezza nell'area.
L'Indianapolis fu l'unica unità maggiore inviata da Guam alle Filippine senza una scorta, sebbene il capitano avesse fatto esplicita richiesta in tal senso.
Benché il caccia di scorta Underhill fosse stato affondato 24 ore prima della partenza da Guam, il comandante McVay non venne informato.
L'ufficiale addetto al traffico a Guam, pur cosciente dei rischi lungo la rotta, stabilì che una scorta non era necessaria, e successivamente al processo testimoniò che il rischio di attacchi da parte di sottomarini per la nave era "molto piccolo".Alla fine, l'ammiraglio Chester Nimitz annullò la sentenza e prosciolse McVay rimettendolo in servizio attivo. Sebbene molti superstiti non attribuissero alcuna responsabilità al capitano, molti dei familiari lo fecero, montando un clima di linciaggio morale che alla fine portò al suicidio di McVay col revolver di ordinanza nel novembre 1968.
Nell'ottobre 2000 il Congresso degli Stati Uniti pose fine alla questione approvando una risoluzione secondo la quale sullo stato di servizio del capitano McVay dovesse essere riportato che "egli era prosciolto dalle accuse per la perdita dell'Indianapolis". Il presidente Bill Clinton stesso firmò la risoluzione.
All'Indianapolis furono conferite 10 Battle Star al merito per il servizio svolto.
L'esatta posizione del relitto era precedentemente sconosciuta. Nel periodo di luglio-agosto 2001, una spedizione scientifica ha cercato di trovarlo tramite l'uso di sonar a visione laterale e videocamere subacquee montate su un ROV. Quattro sopravvissuti hanno accompagnato questa spedizione, che non ha avuto successo. Una seconda spedizione è stata organizzata nel giugno del 2005. Essa è stata seguita da National Geographic che ha messo in onda il materiale raccolto in luglio. Nell'ambito della seconda missione, sono stati lanciati dei sommergibili alla ricerca di tracce del relitto. Gli unici ritrovamenti attribuibili con certezza alla Indianapolis comunque, consistevano di diversi grossi pezzi di metallo rinvenuti nella posizione in cui dovrebbe essere affondato l'incrociatore. Il programma di National Geographic al riguardo è stato chiamato Finding of the USS Indianapolis.
Molti ritengono e hanno dichiarato che il ritrovamento del relitto sarebbe stato impossibile. La nave trasportava discreti quantitativi di esplosivo e i rapporti dichiarano che durante l'affondamento si era incendiata. Molti ipotizzano che sia esplosa non appena discesa al di sotto della superficie dell'oceano. Oltretutto, il braccio di mare della battaglia è uno dei più profondi del mondo. La spedizione del 2005 non ha rinvenuto alcun pezzo considerevole della nave, nessuna parte della tuga, delle torrette, o dello scafo. Tutto ciò non ha comunque scoraggiato i cacciatori di relitti che progettano ancora la ricerca di una delle navi più famose della seconda guerra mondiale.
Il 20 agosto 2017 il cofondatore di Microsoft Paul Allen, facente parte con la sua nave Petrel di una spedizione atta alla ricerca dell'USS Indianapolis, ha dichiarato di aver localizzato la nave nel Nord dell'Oceano Pacifico a 5500 metri di profondità.
L'USS Indianapolis National Memorial è stato dedicato all'incrociatore il 2 agosto 1995, ed è stato posto su Canal Walk a Indianapolis. La campana di bordo e una bandiera dell'inaugurazione sono conservate nell'Heslar Naval Armory, già Indianapolis Naval Reserve Armory, attualmente sede di diverse istituzioni militari della US Navy, tra le quali la United States Naval Sea Cadet Corps Cruiser Indianapolis (CA 35) Division, scuola militare intitolata all'incrociatore.
Materiale legato alla Indianapolis è conservato anche dall'Indiana State Museum.
Lo Swim Training Center presso lo United States Navy Recruit Training Command si chiama USS Indianapolis.
Lo USS Indianapolis Museum è stato inaugurato il 7 luglio 2007 con una galleria presso l'Indiana World War Memorial Plaza a Indianapolis.
L'incidente dell'Indianapolis è citato in diversi film e film TV, il più famoso dei quali è la pellicola di Steven Spielberg Lo squalo, in cui il pescatore Quint, interpretato da Robert Shaw, ricorda come, durante la guerra, molti dei marinai finiti in mare fossero morti per gli attacchi degli squali.Nel 1978, gli eventi riguardanti la corte marziale di McVay sono stati ricordati ne The Failure to Zigzag del drammaturgo John B. Ferzacca.
L'attore Stacy Keach ha interpretato McVay nel film TV del 1991 Mission of the Shark: The Saga of the U.S.S. Indianapolis basata sul dramma di Ferzacca, che ha raccontato l'esperienza dei marinai della Indianapolis nel loro ultimo viaggio.
Il libro di Thomas Fleming del 1987 Time and Tide è un racconto ambientato durante la Seconda guerra mondiale e basato tra l'altro sulla storia dell’Indianapolis. La storia della nave, chiamata Jefferson City nel libro, segue la realtà, descrivendo le azioni presso le Isole Aleutine, il trasporto della prima bomba atomica e l'affondamento. La trama è incentrata sulla storia della USS Chicago durante la battaglia dell'isola di Savo. I protagonisti sono realmente esistiti, come gli ammiragli Spruance, King e Turner.
Jack Chalker ha descritto l'affondamento dell’Indianapolis nel suo racconto del 1979 The Devil's Voyage.
L'affondamento dell'Indianapolis, la tragedia dei sopravvissuti e le operazioni di recupero sono raccontate nel libro In Harm's Way: The Sinking of the U.S.S. Indianapolis and the Extraordinary Story of Its Survivors di Doug Stanton, pubblicato per la prima volta nel 2001 (in italiano: Il comandante e gli squali – ed. Longanesi). Il sopravvissuto Edgar Harrell ha raccontato la sua esperienza nell'opera del 2005 Out of the Depths, scritta a quattro mani con il figlio David Harrell. Racconti precedenti della tragedia sono All the Drowned Sailors di Raymond Lech e Abandon Ship! The Saga of the U.S.S. Indianapolis, the Navy's Greatest Sea Disaster di Richard F. Newcomb, pubblicato una prima volta nel 1958 e ripubblicato nel 2001 (in italiano: Abbandonate la nave! - edizioni Corbaccio).
L'affondamento e gli eventi che lo hanno preceduto, il processo a McVay e molte storie di sopravvissuti sono documentati dal libro Left for Dead di Pete Nelson del 2002. Il libro contiene estratti delle interviste organizzate dall'allora undicenne Hunter Scott che ottenne successivamente riconoscimenti a livello nazionale.
Il 29 luglio 2007, Discovery Channel ha messo in onda Ocean of Fear, documentario sull'affondamento della Indianapolis, come primo speciale per il ventesimo anniversario dall'inizio del programma Shark Week Richard Dreyfuss. Alcuni marinai sopravvissuti hanno assistito ad una proiezione speciale organizzata a New York il 18 luglio 2007. In base ai racconti dell'equipaggio, la maggior parte delle morti fu dovuta a spossatezza, esposizione agli elementi, ingerimento di acqua salata, e non attacchi di squalo. L'episodio rappresenta comunque uno dei più vasti attacchi di squalo ad esseri umani della storia.
Nell'agosto del 2007, la PBS mandò in onda un episodio di History Detectives in cui il conduttore andava alla ricerca di reperti conservati da un membro dell'equipaggio che era disperso quando la nave affondò. Il sito dello show contiene un'intervista di 10 minuti con il sopravvissuto L.D. Cox.
Alberto Angela fa riferimento all'affondamento dell'USS Indianapolis durante la puntata doppia di Ulisse il piacere della scoperta intitolata Hiroshima: il giorno della bomba, andata in onda il 27 e 28 maggio 2005: nel programma si parla dell'affondamento della nave, del destino di molti naufraghi e della fine del capitano.
Un film intitolato Indianapolis era previsto per il 2009. Nell'aprile 2016 è stato presentato USS Indianapolis (USS Indianapolis: Men of Courage), di Mario Van Peebles, con Nicolas Cage e Tom Sizemore.
(EN) James Charles Fahey, The Ships and Aircraft of the U.S. Fleet, 7ª ed., Naval Institute Press, 1980, ISBN 0-87021-646-5.
(EN) David Harrell, Out of the Depths, dal racconto del sopravvissuto Edgar Harrell, Out of the Depths, 2005, ISBN 1-59781-166-1.
 Dan Kurzman, Viaggio fatale, traduzione di Roberto Agostini, prima edizione, Piemme, 2001,  p. 384, ISBN 88-384-6907-5.
 George Carrol Dyer, The Amphibians Came to Conquer - The Story of Admiral Richmond Kelly Turner, Washington, DC, Superintendent of Documents, U.S. Government Printing Office, 1969.
(EN) Raymond B. Lech, All the drowned sailors, Stein and Day, 1982, ISBN 0-8128-2881-X.
 Richard F. Newcomb, Abbandonate la nave!, Corbaccio, 2001, ISBN 88-7972-480-0.
 Cesare Salmaggi, Alfredo Pallavisini, La seconda guerra mondiale: cronologia illustrata di 2194 giorni di guerra, 6ª ed., Mondadori, 2000, ISBN 88-04-47882-9.
(EN) US Naval Historical Center DANFS Site (Dictionary of American Naval Fighting Ships), su history.navy.mil. URL consultato il 6 giugno 2009.
(EN) Marks, R. Adrian, America was Well Represented, in United States Naval Institute Proceedings, aprile 1981.
(EN) Sito del museo ufficiale della Indianapolis, su ussindianapolis.us. URL consultato il 06-06-2009 (archiviato dall'url originale il 30 dicembre 2006).
(EN) Organizzazione dei sopravvissuti del naufragio della Indianapolis, su ussindianapolis.org. URL consultato il 06-06-2009.
(EN) Fotografie della Indianapolis, su history.navy.mil. URL consultato il 06-06-2009.
(EN) Allied Warships: USS Indianapolis (CA 35), Heavy cruiser of the Portland class, su uboat.net. URL consultato il 06-06-2009.
(EN) USS INDIANAPOLIS COLLECTION, 1898–1991 — una raccolta di materiale sulla storia dell'incrociatore USS Indianapolis (CA 35), su indianahistory.org. URL consultato il 06-06-2009.
(EN) Raccolta di foto storiche sulla USS Indianapolis (CA 35), su navsource.org. URL consultato l'08-06-2009.
(EN) Naufragio della USS Indianapolis (CA 35) - Naval History and Heritage Command, su history.navy.mil. URL consultato il 30-07-2016.
L'ustione è una lesione dei tessuti tegumentari causata dall'esposizione del tessuto stesso a fonti termiche, a sostanze chimiche (causticazione), a sorgenti elettriche o a radiazioni. Le ustioni che interessano solo il primo strato di pelle sono definite «ustioni superficiali» o «di primo grado»; quando il danno penetra in alcuni degli strati sottostanti, la lesione è denominata «ustione a spessore parziale» o «di secondo grado»; se invece l'alterazione coinvolge tutti gli strati della cute, si classifica come «ustione a tutto spessore» o «di terzo grado»; un'ustione «di quarto grado» comporta lesioni ai tessuti più profondi, come muscoli o ossa.
Il trattamento necessario dipende dalla gravità: alterazioni superficiali possono essere gestite con semplici antidolorifici, mentre le grandi ustioni richiedono un trattamento prolungato in centri specializzati. Il raffreddamento con l'acqua può aiutare ad alleviare il dolore e diminuire il danno. Le ustioni a spessore parziale possono richiedere la pulizia con acqua e sapone, seguita da una medicazione; non è ben definita la gestione delle vesciche, ma è consigliabile lasciarle intatte. Ustioni su tutto lo spessore di solito richiedono trattamenti chirurgici, come gli innesti cutanei. Ustioni estese spesso richiedono la somministrazione di grandi quantità di liquidi per via endovenosa, poiché la risposta infiammatoria successiva comporta formazione di edema e significative perdite di fluido capillare. Le complicanze più comuni correlate alle ustioni sono legate alle infezioni.Le grandi ustioni possono essere fatali, ma i trattamenti moderni sviluppati a partire dal 1960 hanno migliorato significativamente la prognosi, soprattutto nei bambini e nei giovani adulti. A livello mondiale, circa 11 milioni di persone all'anno richiedono cure mediche e 300 000 muoiono a causa di ustioni. Negli Stati Uniti, circa il 4% delle persone ricoverate in un centro per grandi ustionati non sopravvive. La prognosi a lungo termine è principalmente correlata alla dimensione delle ustioni e all'età della persona colpita, giacché i più giovani hanno maggior speranza di guarigione rispetto ai soggetti più anziani.
Casi di ustioni e primitivi rimedi sono documentati in alcune pitture rupestri risalenti a più di 3 500 anni fa. Il Papiro Edwin Smith del 1500 a.C. descrive trattamenti a base di miele e balsamo di resina.Molti altri metodi di trattamento sono stati sperimentati nel corso dei secoli: i cinesi utilizzavano le foglie di tè (secondo documenti risalenti al 600 a.C.), il lardo e l'aceto erano consigliati da Ippocrate di Coo intorno al 400 a.C. mentre il medico Aulo Cornelio Celso del 100 d.C. prescriveva vino e mirra. Nel 1500, il barbiere-chirurgo francese Ambroise Paré fu il primo a classificare le ustioni secondo diversi gradi. Guillaume Dupuytren, nel 1832, ampliò questa classificazione a sei diversi livelli di gravità.Il primo ospedale dedicato al trattamento dei pazienti ustionati aprì nel 1843 a Londra, mentre lo sviluppo di cure moderne iniziò tra la fine del XVIII secolo e l'inizio del XIX. Durante la prima guerra mondiale, Henry Drysdale Dakin e Alexis Carrel svilupparono un metodo per la pulizia e la disinfezione delle bruciature e delle ferite utilizzando soluzioni di ipoclorito di sodio; tale metodo contribuì a ridurre la mortalità in misura significativa. Nel 1940, l'importanza dell'escissione precoce e degli innesti cutanei ha guadagnato il riconoscimento da parte della comunità medica. Nel 1970, i ricercatori hanno dimostrato l'importanza dello stato ipermetabolico che accompagna le grandi ustioni.

L'Usumacinta è un fiume dell'America centrale che scorre tra Messico e Guatemala. L'Usumacinta, che ha una lunghezza totale di 1123 km e sfocia nella baia di Campeche, è il fiume più lungo e con la maggior portata dell'America Centrale. Navigabile per circa 400 km del suo percorso.
Il nome Usumacinta deriva dalla voce nahuatl Ozomatzintlan, ovvero "Luogo delle Piccole Scimmie", formata da ozomatli "scimmia" + -tzin, diminutivo, + -tlan "luogo".
Nel suo percorso il fiume attraversa la parte nordoccidentale del Guatemala, segna poi la frontiera guatemalteco-messicana per 200 km, entra in territorio messicano attraversando gli Stati del Tabasco per sfociare infine nel Golfo del Messico, dove col fiume Grijalva forma un esteso delta paludoso.

Ute Willing (Monaco di Baviera, 8 ottobre 1958) è un'attrice tedesca, attiva prevalentemente in campo televisivo e teatrale.
Nel corso della sua carriera, ha partecipato a circa una settantina di produzioni televisive, a partire dalla metà degli anni settanta. Tra le sue apparizioni più celebri, figurano, tra l'altro, quella nel programma televisivo Sesamstraße (la versione tedesca di Sesamo apriti; 1980-1983) e quella nella serie televisiva Detektivbüro Roth, dove ha interpretato il ruolo di Ricarda dal 1986 al 1987; è inoltre un volto noto al pubblico per essere apparsa come guest star in vari episodi di serie televisive quali L'ispettore Derrick e Il commissario Köster/Il commissario Kress (Der Alte).
Il commissario Köster/Il commissario Kress (Der Alte) - serie TV, 8 episodi (1979-2003) - ruoli vari

L'utero è un importante organo impari che fa parte dell'apparato genitale femminile degli esseri umani e della maggior parte dei mammiferi. Nell'essere umano, l'estremità inferiore dell'utero, la cervice, si apre nella vagina, mentre l'estremità superiore è collegata alle tube di Falloppio. È dentro l'utero che il feto si sviluppa durante la gestazione. Nell'embrione l'utero si sviluppa a partire dai condotti di Müller, che fondono nel singolo organo. L'utero ha forme diverse in molti altri animali e in alcuni esiste come due uteri separati noti come un utero doppio.
L'utero è posto al centro della piccola pelvi, tra la vescica (anteriormente) e il retto (posteriormente). È coperto da una piega simile al peritoneo, detta legamento largo che, dopo aver rivestito l'utero, si distacca ai suoi lati per fissarsi alla piccola pelvi, venendo a costituire i due legamenti larghi destro e sinistro.Anteriormente l'utero poggia sulla vescica, dalla quale è separato tramite il recesso peritoneale (cavo vescico-uterino) che solitamente è una cavità virtuale; posteriormente è in rapporto col retto attraverso l'interposizione di un altro recesso peritoneale, il cavo retto-uterino, detto anche Cavo del Douglas, che solitamente contiene anse dell'intestino tenue; lateralmente dall'utero prendono inserzione, su entrambi i lati, i legamenti larghi.
I legamenti larghi sono pieghe peritoneali quadrangolari, poste trasversalmente, che dividono la piccola pelvi in una zona anteriore o vescicale e una zona posteriore o rettale. I legamenti larghi contengono tessuto connettivo e strutture vasali e legamentose (legamento rotondo, tuba uterina, uretere, parte delle ovaie). Dai legamenti larghi si sollevano posteriormente le pieghe retto-uterine o pieghe del Douglas, che delimitano l'omonimo cavo retto-uterino.
I legamenti rotondi sono cordoni fibromuscolari che decorrono lungo i due lati dell'utero fino alle grandi labbra.
I legamenti utero-sacrali sono fasci fibrosi contenuti nello spessore delle pieghe retto-uterine che, partendo dall'utero, terminano fissandosi al periostio delle vertebre sacrali.
L'utero umano ha una forma simile a quella di una pera; mediamente è largo circa 7,6 cm, 4,5 (da lato a lato). Un tipico utero adulto pesa circa 60 grammi.
Corpo, parte centrale dell'utero, la quale contiene l'orifizio interno dell'utero.
Cervice, collo che penetra nella sottostante vagina fino a sporgere all'interno di essa nel cosiddetto muso di tinca, il quale è separato dalla parete interna della vagina da uno spazio anulare detto fornice della vagina.La struttura dell'utero è quella tipica degli organi cavi: è formato da una parete costituita da una successione di tonache che circoscrivono un lume. Nel caso dell'utero queste tonache sono:
Strato più interno (la tonaca mucosa o endometrio) che si inspessisce durante il ciclo mestruale in preparazione dell'impianto dell'embrione
Strato muscolare o miometrio è uno spesso strato muscolare contenente la maggior parte dei vasi sanguigni e nervi che riforniscono l'utero
Rivestimento peritoneale detto anche perimetrio è il proseguimento del peritoneo pelvico. Questo è lo strato scivoloso di tessuto connettivo che riveste la cavità pelvica.
La posizione dell'utero rispetto al bacino è caratteristica: l'asse maggiore di questo forma con l'asse maggiore del bacino un angolo aperto anteriormente (angolo di versione) di circa 60° (condizione detta antiversione fisiologica), mentre l'asse del corpo forma con l'asse del collo uterino un angolo ottuso (angolo di flessione) di circa 150°, aperto anteriormente (antiflessione fisiologica). Normalmente l'utero si trova in antiversione e anteflessione. Nella maggior parte delle donne, l'asse maggiore dell'utero è piegato in avanti sull'asse della vagina, contro la vescica urinaria. Questa posizione è indicata come antiversione dell'utero. Inoltre, l'asse del corpo dell'utero è piegato in avanti a livello dell'asse maggiore della cervice. Questa posizione è definita anteflessione dell'utero. L'utero assume una posizione anteposta nel 50% delle donne, una posizione retroversa nel 25% delle donne e una posizione intermedia nel restante 25% delle donne.
I nervi afferenti che forniscono l'utero sono i nervi spinali T11 e T12. L'apporto simpatico proviene dal plesso ipogastrico e dal plesso ovarico. L'innervazione parasimpatica proviene dal secondo, terzo e quarto nervo sacrale.
L'utero è rifornito dal sangue arterioso sia dal dell'arteria uterina che dall'arteria ovarica.
I dotti bilaterali di Müller si formano durante la vita fetale. Nei maschi, l'ormone antimülleriano (AMH) secreto dai testicoli porta alla loro regressione. Nelle femmine, questi condotti danno origine alle tube di Falloppio e all'utero. Nell'uomo i segmenti inferiori dei due dotti si fondono per formare un singolo utero. Nei casi di malformazioni uterine lo sviluppo può essere disturbato. Le diverse forme uterine nei mammiferi sono dovute a diversi gradi di fusione dei due dotti mulleriani.
La funzione riproduttiva dell'utero è di accettare un ovulo fecondato che passa attraverso la giunzione utero-tubarica dalla tuba di Falloppio . L'ovulo fecondato si divide per diventare una blastocisti, che si impianta nell'endometrio e ricava nutrimento dai vasi sanguigni che si sviluppano esclusivamente per questo scopo. L'ovulo fecondato diventa un embrione, si attacca alla parete dell'utero, crea una placenta e si sviluppa in un feto fino al parto . A causa delle barriere anatomiche quali il bacino, l'utero viene spinto nell'addome a causa della sua espansione durante la gravidanza. Anche durante la gravidanza la massa di un utero umano ammonta a solo un chilogrammo circa. Durante la gravidanza il tasso di crescita del feto può essere valutato misurando l'altezza del fondo .
L'utero ha anche un ruolo sessuale, perché dirige il flusso sanguigno verso il bacino e le ovaie e i genitali esterni, tra cui la vagina, le labbra e il clitoride.
Esistono diverse manovre e esami diagnostici per patologie uterine, tra i quali esami colturali e digitali.
Un isterectomia è la rimozione chirurgica dell'utero che può essere effettuata per diverse ragioni, tra cui la rimozione di tumori benigni e maligni. Un'isterectomia completa comporta la rimozione del corpo, del fondo e della cervice uterina. Una isterectomia parziale può comportare la rimozione del corpo uterino lasciando intatta la cervice. È la procedura chirurgica ginecologica più comunemente eseguita.
Adenomiosi  - crescita ectopica del tessuto endometriale all'interno del miometrio
Malformazioni uterine principalmente congenite tra cui i dideliti uterini, l'utero bicorne e l'utero settato. Include anche l'assenza congenita dell'utero o sindrome di Rokitansky
La sindrome di Asherman, nota anche come adesione intrauterina, si verifica quando lo strato basale dell'endometrio viene danneggiato da strumentazione o infezioni come la Tubercolosi endometriale con conseguente cicatrizzazione endometriale seguita da formazione di adesioni che eliminano la cavità uterina.
Accumulo di liquidi diversi dal sangue o di provenienza sconosciuta. Uno studio è giunto alla conclusione che le donne in post-menopausa con comparsa di fluidi endometriali sull'ecografia ginecologica dovrebbero sottoporsi a biopsia endometriale se il rivestimento endometriale è più spesso di 3 mm o il liquido endometriale è ecogeno. In caso di un rivestimento spesso 3 mm o meno e di liquido endometriale trasparente, la biopsia endometriale non è considerata necessaria, ma vengono raccomandate ulteriori analisi per escludere il cancro endocervicale.
La maggior parte degli animali che depongono uova, come uccelli e rettili, inclusa la maggior parte delle specie ovovivipari, hanno un ovidotto invece di un utero. Nelle specie ovipare riveste la cellula uovo dell'albume e del guscio, mentre nelle vivipare è destinato ad accogliere la blastula, ovvero l'embrione nella fase che segue la segmentazione e precede la gastrulazione.Nei monotremi, mammiferi che depongono le uova, come l'ornitorinco e l'echidna, il termine utero o ovidotto viene usato per descrivere lo stesso organo, ma non si sviluppa una placenta all'interno della madre e quindi l'uovo non riceve ulteriore nutrimento dopo la formazione e la fecondazione.
I marsupiali hanno due uteri, ognuno dei quali si connette a una vagina laterale. Entrambi utilizzano una vagina centrale, che funziona come canale del parto.
 Utero, su thes.bncf.firenze.sbn.it, Biblioteca Nazionale Centrale di Firenze. 
 Malformazioni genitali, su endopelvicsurgery.it. URL consultato il 1º febbraio 2009 (archiviato dall'url originale il 1º febbraio 2009).
 Dolore pelvico, su msd-italia.it. URL consultato il 2 marzo 2010 (archiviato dall'url originale il 5 marzo 2010).
 Utero, Istituto dell'Enciclopedia Italiana, 15 marzo 2011, Treccani.it – Enciclopedie on line.
V1647 Orionis (V1647 Ori) è un oggetto stellare giovane visibile nella costellazione di Orione, posto ad una distanza di circa 1300 anni luce dal sistema solare. È situato all'interno della nebulosa a riflessione M78 ed è associato alla Nebulosa di McNeil.L'oggetto è noto per essere andato incontro in più occasioni (l'ultima delle quali verificatasi nel 2008) a degli intensi fenomeni eruttivi, le cui caratteristiche hanno portato a ritenere l'oggetto una via di mezzo tra due classi di stelle pre-sequenza principale, le stelle FU Orionis (FUor) e le stelle EX Lupi (EXor).
Gli studi condotti hanno rivelato che V1647 Orionis è sicuramente un oggetto stellare giovane, presumibilmente una stella pre-sequenza principale; l'età dell'oggetto, calcolata sulla base dei modelli evolutivi e dei dati ottenuti, sarebbe compresa tra 100.000 e mezzo milione di anni. Come tutte le stelle in formazione, V1647 Orionis possiede in orbita un disco di gas e polveri di silicati, che media l'accrescimento dell'astro, circondato da un involucro di gas che rifornisce di materiale il disco. L'accrescimento procede ad un ritmo compreso mediamente tra ~ 1 × 10−6 e 3 × 10−7 masse solari (M⊙) all'anno. È inoltre una sorgente di radiazione infrarossa, catalogata come IRAS 05436-0007.Le analisi spettroscopiche e infrarosse hanno permesso di misurare con una certa approssimazione alcuni dei parametri fisici dell'oggetto. L'oggetto sembra aver accumulato sino ad ora una quantità di materia pari a circa 0,8 ± 0,2 M⊙, ma possiede un raggio piuttosto grande, circa tre volte quello della nostra stella; ne risulta quindi una densità ancora insufficiente perché possano avere inizio le reazioni di fusione dell'idrogeno in elio. La vasta superficie radiante fa sì che l'oggetto abbia una luminosità più elevata rispetto a quella solare, mediamente circa nove volte maggiore. Lo spettro dell'oggetto mostra inoltre le linee di assorbimento del monossido di carbonio (CO), tipiche di giovani protostelle, con evidenze di metalli quali sodio e calcio. L'emissione del CO probabilmente si origina a partire dai gas della porzione più interna del disco, riscaldati a ~2500 K, e risulta percepibile grazie ad un'area di clearance delle polveri, vale a dire un'area in cui le polveri sono più rarefatte e dunque non assorbono la radiazione.
V1647 Orionis è caratterizzata da una grande variabilità, che si manifesta con delle forti eruzioni che ne incrementano enormemente la luminosità. La prima eruzione registrata dell'oggetto avvenne nel 1966-1967, identificata da Gianluca Masi su immagini d'archivio di Evered Kreimer, e fu studiata mediante l'analisi delle lastre fotografiche ottenute dagli osservatori di Asiago e Harvard; la durata precisa dell'evento non è nota, ma sarebbe compresa tra 5 e 20 mesi.
Verso la fine del 2003 l'oggetto manifestò un improvviso aumento della propria luminosità, segno che era avvenuta una seconda, intensa eruzione; l'evento fu studiato per due anni, corrispondenti al periodo in cui mantenne una luminosità superiore alla norma; nell'ottobre del 2005 la sua luminosità iniziò a diminuire, fino a tornare, nel febbraio 2006, ai livelli precedenti all'esplosione. Durante l'eruzione l'oggetto raggiunse una luminosità effettiva pari a 44 luminosità solari. Un nuovo burst è stato registrato verso la metà del 2008 e presentava caratteristiche molto simili a quelle dell'eruzione iniziata quattro anni prima.L'eruzione di V1647 Orionis è molto probabilmente associata ad un repentino scaricamento di massa verso la fotosfera del giovane astro da parte del caldo disco circumstellare. L'improvviso incremento di luminosità registrato sarebbe dovuto ad un significativo aumento del tasso di accrescimento (con picchi di 5 × 10−6 M⊙ all'anno), causato probabilmente da un evento di instabilità del disco; tale incremento comporta l'emissione di un vento energetico che dirada le polveri circostanti rendendo visibile l'oggetto, normalmente occultato dalle polveri che ne alimentano la crescita. Si ritiene che queste eruzioni avvengano ad intervalli caratteristici, che intercorrono ogni qual volta sia stata accresciuta una significativa porzione di quella che sarà la massa finale della stella.Queste dinamiche sono caratteristiche sia degli oggetti FU Orionis (FUor) sia delle stelle EX Lupi (EXor); per queste ragioni è oggetto di dibattito la classificazione di V1647 Ori nell'una o nell'altra classe. Mentre i FUor sono caratterizzati da drastici incrementi di luminosità (maggiori di 5 magnitudini nel visibile) e durano anche per alcuni decenni, le esplosioni degli EXor appaiono più deboli e durano per meno tempo, al massimo alcuni anni; esse inoltre sembrano ricorrere nel tempo.Le esplosioni di V1647 Orionis sono di breve durata e ricorrenti come gli EXor, mentre l'aumento di luminosità raggiunge valori paragonabili a quelli dei FUor, così come la stessa distribuzione spettrale dell'energia (SED) dell'oggetto ricalca quella dei FUor; lo spettro ottico di assorbimento è inoltre distinguibile sia da quello dei FUor sia da quello degli EXor. Alla luce anche dei valori del tasso di accrescimento, intermedi tra queste due tipologie di stelle pre-sequenza principale, si è giunti a ritenere che V1647 Ori costituisca una via di mezzo tra queste due classi stellari. La stessa SED, associata alla frequenza dei fenomeni eruttivi, dimostra anche che V1647 Orionis è un oggetto di classe I, che si trova nella fase di transizione da un disco opaco a un disco otticamente trasparente.Durante il periodo eruttivo il telescopio spaziale Chandra della NASA ha rilevato un'intensa emissione di raggi X proveniente dall'oggetto stellare giovane, che riflette il grado di riorganizzazione cui vanno incontro le linee di forza del campo magnetico dell'oggetto e del disco prima e nel corso degli incrementi del tasso di accrescimento.
L'oggetto si trova nel bordo nordoccidentale di M78 (nota anche come NGC 2068), una nebulosa a riflessione molto conosciuta a causa della sua brillantezza; emette un colore bluastro caratteristico per questo genere di oggetti, in quanto la fonte di luce è una stella di colore azzurro. L'eruzione della stella iniziata nel 2004 illuminò una parte dei gas della nube, che fu chiamata Nube di McNeil dal nome del suo scopritore. La stella sembra inoltre associata all'oggetto di Herbig-Haro HH 23, di cui sarebbe la probabile sorgente.Nella nube sono state individuate, oltre a V1647 Ori, altre 44 stelle giovani con forti emissioni Hα, diverse protostelle più una candidata protostella di classe 0, catalogata come LBS 17-H.Poco a sudovest di M78 si osservano altri tre oggetti di Herbig-Haro connessi fra loro, catalogati come HH 24, HH 25 e HH 26; questa sezione di nube presenta una complessa morfologia a causa degli intensi fenomeni di formazione stellare che qui hanno luogo. Come conseguenza di ciò, la regione è ricca di oggetti stellari giovani ed intense sorgenti di radiazione infrarossa.
V1647 Orionis assieme alle nebulosità associate si trova all'interno della regione Orion B (LDN 1630); con una distanza di circa 410 pc (1340 al), viene a trovarsi anche fisicamente molto vicina alla regione di formazione stellare Orion A, di cui fa parte anche la Nebulosa di Orione, e comprende le più tenui nebulose NGC 2024 (nota anche come Nebulosa Fiamma), NGC 2023, NGC 2071 e la già citata M78. Le prime due sono situate nel settore sudoccidentale della regione e presentano un'elevata attività dei fenomeni di formazione stellare.Il tutto si trova all'interno del complesso nebuloso molecolare di Orione, un vasto complesso di nubi molecolari giganti che si trova tra i 1500 e i 1600 anni luce di distanza dalla Terra, largo centinaia di anni luce. È anche una delle regioni di formazione stellare più attive che possono essere osservate nel cielo notturno, nonché una delle più ricche di dischi protoplanetari e stelle giovanissime. Il complesso si rivela soprattutto nelle immagini prese alla lunghezza d'onda dell'infrarosso, dove si rivelano i processi di formazione stellare più nascosti. Il complesso annovera fra le sue componenti nebulose oscure, ad emissione e regioni H II.

La vaccinazione consiste nella somministrazione di un vaccino sia a scopo profilattico (vaccinoprofilassi) che a scopo terapeutico (vaccinoterapia).
La vaccinoprofilassi è un tipo di vaccinazione effettuata per creare uno stato immunitario nei confronti di una o più malattie, attivando le componenti del sistema immunitario a rispondere meglio ad uno specifico agente patogeno.
La sua efficacia è in relazione alla sua estensione nei confronti della popolazione; essa è assoluta solo nel caso in cui tutta la popolazione che si vuole proteggere sia stata vaccinata. A causa dei costi di una vaccinazione di massa, essa viene praticata per malattie infettive con morbilità e/o mortalità elevata, e contro cui non esistano altri metodi profilattici.
La vaccinoterapia è invece un tipo di vaccinazione effettuata a scopo terapeutico contro una malattia, quando questa è già in atto, con lo scopo di potenziare gli anticorpi presenti nell'organismo.
Alcune vaccinazioni sono state rese obbligatorie per legge, mentre altre sono assiduamente consigliate dai medici territoriali.
Per rendere le vaccinazioni più efficaci vengono stilate successioni cronologiche, riassunte nei cosiddetti "Calendari Vaccinali", predisposti dalle autorità sanitarie nazionali (in Italia viene preparato dal Ministero della Salute), e che riguardano principalmente le vaccinazioni in ambito pediatrico.
La vaccinazione è un fondamentale intervento di Sanità Pubblica, che si prefigge di proteggere da malattie gravi o potenzialmente letali sia l'individuo che la comunità.
Le vaccinazioni di profilassi sono un presidio preventivo fondamentale per la salute del bambino, e negli ultimi decenni hanno permesso di ridurre in maniera estremamente rilevante sia il numero di patologie gravi, che la mortalità dei bambini vaccinati e le forme di disabilità infantile nel mondo.
L'occasionale rinuncia di alcuni genitori alle vaccinazioni consigliate per i propri figli, spesso sulla base di fuorvianti informazioni pseudoscientifiche o di credenze errate sulla reale sicurezza dei vaccini, ha portato negli ultimi anni ad una ripresa dell'incidenza di malattie gravi o potenzialmente mortali (che sarebbero facilmente evitabili tramite semplici vaccinazioni) in migliaia di bambini.I vaccini attualmente disponibili sono estremamente sicuri e, nel corso degli anni, medici e ricercatori li hanno resi sempre più efficaci..
La nascita della vaccinazione viene fatta risalire, secondo la storiografia più accreditata, all'anno 1796 ad opera di un geniale medico di campagna: Edward Jenner. Fin dalle sue origini la vaccinazione, intesa come metodo di immunizzazione attraverso l'inserimento nel corpo umano di un agente patogeno attenuato o di una sua subunità, è stata oggetto di un feroce dibattito tra sostenitori ed oppositori; ai nostri giorni, tuttavia, risulta evidente l'importanza che essa ha rivestito nella storia moderna e che continua ad avere in quella contemporanea. Non è un caso, infatti, che sia considerata tra le più grandi scoperte mediche fatte dall'uomo e che l'influenza, che essa possiede per impatto sulla salute, sia stata spesso uguagliata alla possibilità per la popolazione di accedere all'acqua potabile.
Nella tabella sono mostrati i casi avvenuti nel 2009 di alcune patologie paragonati con quelli avvenuti in altri anni.
Le vaccinazioni obbligatorie hanno lo scopo di tutelare la salute pubblica e quella del singolo cittadino.
Nel caso di malattie epidemiche, la libertà di cura del singolo si concilia con il dovere delle autorità sanitarie di evitare il propagarsi di virus o batteri pericolosi per la salute della popolazione.
Secondo il principio della libertà di cura, la decisione ultima sull'adozione di una terapia spetta esclusivamente al paziente e al suo medico curante; a loro volta, i pazienti affetti da una malattia trasmissibile, che non adottano le cure a disposizione, e le misure necessarie a evitare il contagio di altre persone (o che non avvertono dei rischi legati alla loro malattia), assumono però una responsabilità penale nei confronti delle altre vittime del contagio. L'esecuzione di determinate vaccinazioni imposte per legge può essere imposta come precondizione per l'iscrizione di un minore nelle scuole dell'obbligo.
In Italia, il Ministero della Salute, attraverso l'Ufficio VIII della Direzione della Programmazione Sanitaria, eroga gli indennizzi ai soggetti che dovessero eventualmente essere danneggiati in modo irreversibile da vaccinazioni, trasfusioni e somministrazione di emoderivati infetti, ai sensi della Legge 210/92 Legge 25 febbraio 1992, n. 210 (in Gazzetta Ufficiale, 6 marzo, n. 55) e successive modificazioni. Nello stesso senso va la Legge 229/2005.
Il Calendario vaccinale stabilisce la tempistica delle vaccinazioni. Questa è determinata dalla epidemiologia dell'infezione verso cui è rivolta la vaccinazione e dal grado di maturità del sistema immunitario del bambino, che gli permette di rispondere adeguatamente alle vaccinazioni, in modo da assicurare un'immunità duratura nei confronti del virus o del batterio che causa quella determinata malattia.
La prima vaccinazione viene somministrata, per i nati dal 2017, come combinato esavalente. Il vaccino include poliomielite, difterite, tetano, pertosse, epatite B ed haemophilus influenzae (tipo b), tutte malattie legate a patologie di difficile curabilità che potrebbero altrimenti mettere in serio pericolo la vita o la salute del bambino.
La prima vaccinazione viene effettuata al terzo mese, con successivi richiami al quinto e all'undicesimo mese. Per il vaccino anti-polio, tra le dosi deve intercorrere il seguente periodo:
tra la terza e la quarta almeno un anno.Per il vaccino anti-polio inoltre è previsto un richiamo a 5 o 6 anni; per i nati dal 2004 in poi, questo richiamo si effettua nel corso del sesto anno; per l'anti-difterite e anti-tetanica vanno invece effettuati richiami periodici: il primo a 5 anni, i successivi ogni 10 anni. Anche per il vaccino anti-Haemophilus influenzae tipo B è previsto un richiamo a 5 anni.
All'inizio del secondo anno viene somministrata, per i nati dal 2017, la vaccinazione tetravalente anti-morbillo, anti-parotite, anti-rosolia e anti-varicella; per questa vaccinazione è necessario effettuare un richiamo al sesto anno di vita.
Altri vaccini facoltativi sono l'anti-pneumococcica, l'anti-meningococcica, l'anti-rotavirus e l'anti-influenzale.
Nel 1957 è stato introdotto il vaccino a virus ucciso tipo Salk (somministrato per via intramuscolare); nel 1964 è stato introdotto un vaccino a virus vivo attenuato tipo Sabin (somministrato per via orale). Con l'uso del vaccino tipo Sabin c'era la possibilità di eliminare con le feci un virus vivo attenuato, con lo scopo di mettere in circolo una popolazione virale a bassa virulenza in modo da poter ottenere un'elevata copertura vaccinale di massa, anche nei confronti degli individui che per svariati motivi non erano stati vaccinati (ad esempio gli immigrati). Nel 1966 nasce la legge sull'obbligatorietà della vaccinazione anti-polio di massa per i nuovi nati nel primo anno con vaccino tipo Sabin, anche in considerazione della frequenza della malattia in questi anni.
individui oltre i 18 anni non immunizzati in precedenzaQuando il rischio di comparsa di VAPP (Poliomielite Paralitica Associata al Vaccino, cioè causata dal vaccino stesso) è stato superiore al rischio di comparsa della malattia da virus selvaggio, è stato tassativo modificare il sistema di profilassi sostituendo l'OPV (vaccino somministrato per via orale) con l'IPV (vaccino inoculato); per questo si decise di reintrodurre il vaccino tipo Salk.
Siccome l'Italia è geograficamente vicina ad aree in cui ci sono state epidemie (come l'Albania) o comunque ad aree in cui sono presenti casi di polio e da cui proviene da una elevata immigrazione, c'è stato un ritardo nell'introduzione del vaccino IPV.
Il passaggio da OPV a IPV è avvenuto gradualmente, con l'introduzione nel 1999 di uno schema sequenziale 2 dosi di IPV seguite da 2 dosi di OPV (prima si somministra l'IPV perché il rischio di VAPP associato all'OPV è maggiore nelle prime dosi). I risultati con questo schema sono stati molto buoni: dal 1980 al 1994 già con l'uso solo di OPV ci sono stati solo 8 casi di VAPP per anno, mentre dal 1996 in poi quando è stata introdotta la raccomandazione per l'uso dello schema sequenziale i casi di VAPP sono ulteriormente crollati (nel 1997 5 casi di VAPP, nel 1998 1 solo). Nel 2002 si è passati al solo uso di IPV e questo è avvenuto in concomitanza alla disponibilità su tutto il territorio nazionale dei vaccini esavalenti.
Il vaccino poliomielitico è uno dei più efficaci che ci siano in circolazione. Basti pensare che in tutto il mondo, dall'inizio del terzo millennio, non si sono avuti casi di poliomielite in individui con un passato calendario di vaccinazioni adeguate. L'efficacia è, quindi, del 100% netto.
Causata da ceppi tossigeni (produttori di tossina) di C. diphtheriae. La faringite difterica è una grave faringite pseudomembranosa associata ad un'importante adenopatia satellite. La localizzazione faringea non pone particolari problemi legati al distretto interessato ma, a causa dell'abbondante vascolarizzazione che permette il passaggio in circolo della tossina, è la forma più spesso seguita da complicanze a distanza.
Miocardio: tachicardia, ipotensione, ritmo da galoppo, disturbi del ritmo (fibrillazione atriale, battiti prematuri ventricolari, tachicardia ventricolare, fibrillazione ventricolare). Di solito ha un'evoluzione benigna, ma quando il riassorbimento della tossina è notevole può condurre a shock cardiogeno e a morte.
Sistema nervoso periferico: paralisi precoci che solitamente interessano il nervo glossofaringeo (paralisi del velo pendulo, disturbi della fonazione come voce nasalizzata, reflusso di liquidi nel naso durante la deglutizione) e paralisi tardive che possono interessare sia i nervi cranici che spinali.
Rene: oliguria, proteinuria ed ematuria.Il vaccino anti-difterite contiene tossoide difterico inattivato con formaldeide.
Gli individui vaccinati possono essere infettati dal C. diphtheriae ma le manifestazioni sistemiche della difterite non insorgono. Il vaccino attualmente si trova incluso nella formulazione esavalente, mentre per i richiami successivi, da eseguirsi ogni 10 anni, il vaccino è somministrato insieme a quello anti-tetanico (TD) e ha un contenuto antigenico ridotto.
Gli effetti collaterali sono pochi e di modesta importanza, e comprendono: rari effetti locali (eritema o tumefazione), francamente diminuiti con la possibilità di somministrazione dell'esavalente; reazioni sistemiche (febbre modesta, sintomi simil-influenzali); reazioni di ipersensibilità. Il rischio di complicazioni aumenta parallelamente con l'età del vaccinato, perciò è consigliabile non effettuare vaccinazioni ulteriori, dopo quelle obbligatorie per legge, in quanto un'ottima immunità è comunque garantita per periodi di tempo molto lunghi passati dall'ultima dose vaccinale. L'efficacia, infatti, si mantiene attorno al 97% circa, nell'arco della vita.
È una tossinfezione dovuta alla tossina di Clostridium tetani, bacillo anerobio obbligato gram positivo, sporigeno.
In Italia la vaccinazione è stata introdotta nel 1963, inizialmente per alcune categorie professionali (lavoratori agricoli, sportivi); nel 1968 è stata resa obbligatoria per tutti i bambini nel 2º anno di vita in associazione con quella anti-difterica. In risposta a queste misure preventive c'è stata una diminuzione notevole dei casi di malattia, ma non ancora una totale scomparsa.
Il vaccino è costituito dall'anatossina ottenuta trattando la tossina con la metodica di Ramon: formolo 0,4% a 38°- 40° per un mese. Per gli individui di età superiore ai 6-7 anni si somministra un vaccino bivalente (tetano e difterite) dal contenuto antigenico ridotto, usato anche per i richiami successivi. La durata dell'immunizzazione è di almeno 10 anni. L'efficacia è, se la vaccinazione è "ribadita" da opportuni richiami ogni 5 o 10 anni (a seconda dell'età del paziente), del 99,3%.
Gli effetti collaterali sono rari e modesti: effetti locali (eritema, tumefazione); reazioni di ipersensibilità; reazioni sistemiche severe sono molto rare, e avvengono soprattutto dopo un eccessivo numero di dosi precedenti; isolati casi di complicanze (neuriti).
La pertosse è un'infezione batterica acuta dell'albero tracheobronchiale, causata da Bordetella pertussis, un batterio gram negativo, immobile e asporigeno, che nel soggetto non immune si manifesta con un quadro tipico di accessi di tosse spasmodica.
La gravità della malattia è accentuata nel primo anno di vita, soprattutto nei primi mesi, dove la mortalità è elevata.
Senza dubbio però la malattia è diffusa anche nei bambini in età prescolare e adolescenziale, che di per sé non hanno un rischio di morte ma la possono trasmettere ai fratelli più piccoli. Da un punto di vista vaccinale, c'è la necessità di coprire soprattutto il primo anno di vita, ove si concentra il 70% dei decessi.
Alcuni paesi come gli Stati Uniti, la Germania, l'Inghilterra e molti altri paesi europei preferiscono adottare una scheda vaccinale che copre già dal 2º mese di vita (2º-4º-7º mese e poi un richiamo successivo al 12º-15º mese); in Italia e nei Paesi scandinavi vengono fatte solo 3 dosi, partendo dal 3º mese.
Il primo, tuttora usato in alcuni paesi (ad esempio in Scandinavia), ha un'efficacia protettiva dell'82%, che si riduce a circa il 57% dopo 3 anni, al 52% dopo 7 anni ed al 48% dopo 15 anni. Determina con discreta frequenza reazioni locali e febbre moderata, più di rado febbre elevata, convulsioni, modificazioni dello stato di coscienza, pianto persistente e stridulo; complicanze neurologiche gravi, costituite da un'encefalopatia con sequele permanenti, sono invece limitate ad un caso ogni mezzo milione di vaccinazioni.
Il vaccino acellulare, attualmente usato in Italia e negli USA, contiene frazioni antigeniche purificate, ha un'efficacia protettiva che si avvicina all'85% (che peraltro resiste nel tempo molto meglio, rimanendo al 76% circa anche dopo 15 anni) ed è assai meglio tollerato del preparato a cellule intere.
Più di 2 miliardi di persone attualmente viventi hanno subito un'infezione da HBV; circa 350 milioni sono infetti cronicamente; circa 1 milione di morti l'anno sono dovute all'epatite B; la cirrosi e l'epatocarcinoma insorti in presenza di un'epatite cronica B sono tra le principali cause di morte in molte parti dell'Africa, dell'Asia e della regione del Pacifico.
La trasmissione della donna con positività per l'antigene HBs è particolarmente elevata se è positiva anche per l'antigene HBe (la percentuale di nati infetti, se non adeguatamente trattati, sale al 90%); in ogni caso se la donna è HBe negativa la percentuale di trasmissione è del 20%. Indipendentemente dall'antigene HBe, e in considerazione del fatto che la trasmissione del virus avviene al momento del parto per contatto con sangue materno e secreti vaginali e non durante la gravidanza, la prevenzione per il neonato si attua attraverso la somministrazione entro le 48 ore di vita di 200 IU (International units) intramuscolo di immunoglobuline anti-HBsAg specifiche (HBIG) e di una dose di vaccino i.m. entro la prima settimana di vita. Successivamente il bambino riceverà come tutti gli altri la dose di esavalente.
Il vaccino contro l'epatite B è disponibile dal 1982; il primo vaccino veniva preparato usando il plasma di individui HBsAg positivi; il secondo vaccino è preparato attraverso la tecnologia del DNA ricombinante ed è quello usato attualmente. Dal 1991 il vaccino contro l'epatite B viene somministrato per legge a tutti i nuovi nati negli stessi tempi (3º, 5º ed 11º mese di vita) in cui essi ricevono le altre vaccinazioni obbligatorie contro la difterite, tetano e la poliomielite (Schema Piazza). La legge ha imposto la vaccinazione anti-epatite B anche ai dodicenni solo dal 1991 al 2003.
Questa strategia vaccinale ha dato i suoi frutti, in quanto i nuovi casi di malattia sono diminuiti notevolmente.
In individui sani, la durata dell'immunizzazione è almeno di 15-20 anni. Il vaccino dà lievissimi e non costanti effetti collaterali, come febbre modesta, cefalea e dolenzia nella sede dell'inoculazione del virus.
L'efficacia del vaccino sfiora il 92%, mantenendosi piuttosto costante nel tempo.
Haemophilus influenzae è un microrganismo che determina un ampio spettro di patologie: molto comuni sono le infezioni delle mucose quali otite media, sinusite, bronchite, congiuntiviti, polmoniti, infezioni del tratto urinario; di solito non danno luogo a sepsi e quindi non sono pericolose per la vita. Le patologie invasive gravi avvengono soprattutto nei neonati, e in generale nei bambini al di sotto dei 5 anni di età.
Le più importanti patologie invasive sono meningite, epiglottite e polmonite settica.
Dalla seconda metà degli anni '80 furono disponibili vaccini polisaccaridici; essi hanno la caratteristica di non stimolare l'immunità dipendente dai linfociti T. Successivamente, il polisaccaride capsulare è stato coniugato ad una proteina di trasporto: quest'ultima viene riconosciuta dalle cellule T e stimola la risposta immunitaria T-dipendente, col vantaggio di aumentare la produzione di anticorpi, soprattutto nei bambini più piccoli.
Una volta che il vaccino è stato introdotto, c'è stato un drastico calo a livello mondiale delle patologie: se prima i casi da patologie invasive da H. influenzae erano intorno ai 15-30 casi per 100.000 soggetti per anno, si è scesi a un'incidenza annua di meno di 1 caso per 100.000 individui, che è un dato estremamente rincuorante. L'efficacia del vaccino possiede una amplissima controversia di pareri:si va da un possibile 30-40%, ad un quasi 100% di efficienza. Gli effetti collaterali gravi sono molto rari, relativamente frequenti, invece, sono quelli lievi: reazioni locali e sistemiche lievi nel 5-30% dei vaccinati; rare le reazioni di ipersensibilizzazione; reazioni locali e sistemiche più severe sono invece estremamente rare, avvenendo più che altro dopo un eventuale quarta dose.
Visto che l'obiettivo del vaccino è coprire i primi cinque anni di vita, in cui c'è maggiore rischio di patologie invasive, non si eseguono richiami dopo il 5º anno di età, quando viene somministrata la terza dose.
È una malattia infettiva acuta altamente contagiosa causata da un virus appartenente alla famiglia dei Paramyxoviridae, genere Morbillivirus.
Il problema del morbillo è legato alla frequente presenza di gravi complicanze, anche potenzialmente invalidanti o mortali:
0,01-0,05% mortalitàIl vaccino disponibile è un vaccino a virus vivo attenuato; tra i suoi eventuali effetti collaterali, con simulazione della malattia, vi può essere rialzo termico o interessamento delle mucose, raramente rash cutaneo. Questi sintomi non compaiono, come nel caso dei vaccini a virus inattivato, dopo qualche ora dalla somministrazione, ma dopo 6-7 giorni, e durano qualche giorno. Ciò di per sé non è grave, ma bisogna allertare le famiglie soprattutto se il bambino soffre di convulsioni febbrili, in modo da poter preventivamente somministrare qualche dose di paracetamolo.
Il vaccino si inattiva mediante ripetute crescite in colture di fibroblasti di uova embrionate; ciò aveva suggerito l'ipotesi che vi potessero essere reazioni avverse nei soggetti allergici all'uovo, ma quest'ipotesi è stata smentita perché la quantità di antigene dell'uovo presente è talmente bassa da non destare preoccupazioni.
Il 95% dei soggetti sviluppano immunità dopo 1 dose di vaccino, il 99% dopo la seconda dose, il 99,6% se vengono rispettate tutte le possibili dosi di richiamo. Il vaccino è molto efficace, garantendo una copertura vaccinale duratura per tutta la vita del paziente.
La parotite è una malattia infettiva contagiosa, di eziologia virale (il virus appartiene alla famiglia dei Paramyxoviridae), che si manifesta tipicamente con un ingrossamento delle ghiandole parotidi; può avere un decorso asintomatico o interessare numerosi organi e apparati.
Esistono delle complicanze ma sono soprattutto evidenti in età puberale (nel maschio orchite o epididimite, prostatite e nelle femmine mastite, ooforite, tiroidite di De Quervain). Complicanza comune è anche la pancreatite, anche se non è nota la reale incidenza di questa complicanza: una certa congestione d'organo è probabilmente molto frequente, mentre rare sono le forme conclamate.
Una cosa più comune nel bambino (1-10% dei casi) è la cerebellite (che si manifesta con deambulazione a base allargata) associata o meno a un'encefalite (con una compromissione neurologica più evidente).
Il vaccino anti-parotite è un vaccino a virus vivo attenuato. Un tempo si utilizzava un ceppo di virus inattivato che poteva dare, anche se raramente e in maniera blanda, una meningite a liquor limpido che aveva risoluzione spontanea. Oggi ovunque si usa un altro ceppo, che è quello che assicura rispetto ad altri ceppi vaccinali la maggior efficacia e minor effetti collaterali.
Il vaccino è somministrato dopo l'anno, con la possibilità di eseguire il richiamo al 5-6º anno.
La rosolia è una malattia infettiva moderatamente contagiosa, di eziologia virale (il virus appartiene alla famiglia dei Togaviridae), che si manifesta tipicamente con un esantema maculopapuloso e con tumefazioni linfoghiandolari.
Se contratta in gravidanza può configurare nel nascituro il quadro della rosolia congenita.
Il vero problema è quello della prevenzione della rosolia congenita, e quindi di avere donne in età fertile tutte coperte contro la rosolia. Fino a qualche anno fa si eseguiva il vaccino in tutte le bambine a 11 anni di età, ma la sua mancata applicazione capillare ha creato alcuni problemi di copertura; quindi attualmente il calendario vaccinale antirosolia segue quello della vaccinazione anti-morbillo: con 2 dosi di vaccino si riesce ad assicurare un'ottima copertura vaccinale.
La rosolia contratta durante la gravidanza può essere una malattia molto pericolosa, soprattutto se contratta nel primo semestre di gravidanza; d'altra parte dopo il 4º mese di gravidanza l'infezione non dà difetti al nascituro.
La rosolia congenita può condurre ad aborto o a morte fetale intrauterina, oppure, tra coloro che sopravvivono, può colpire diversi organi e apparati: il problema più comune è la sordità, altre manifestazioni comprendono cataratta, glaucoma, retinopatia, microftalmia, difetti interatriale o interventricolare, stenosi della valvola polmonare, pervietà del dotto di Botallo, microcefalia, ritardo mentale, lesioni ossee.
Sulla base dei riscontri epidemiologici riguardante la circolazione dei virus influenzali, i vaccini utilizzati comprendono i ceppi di più recente isolamento e, quindi, di più probabile circolazione (di solito 2 del tipo A e 1 del tipo B). Esistono vaccini a virus intero, ma in età pediatrica si consigliano i vaccini subvirionici che determinano con minore frequenza effetti collaterali locali (dolorabilità e indurimento in sede d'iniezione) e sistemici (malessere, cefalea e febbre).
Tutti i composti disponibili risultano efficaci nei soggetti con più di 6 mesi di vita, in quanto, prima di tale età, la risposta anticorpale è bassa. Va effettuata ogni anno in autunno avanzato (dall'inizio di ottobre fino alla fine di novembre). Fino ai 9 anni si somministrano 2 dosi nei soggetti vaccinati per la prima volta: il concetto delle 2 dosi dipende dal fatto che si presuppone che il soggetto non abbia mai incontrato il virus.
Le raccomandazioni Statunitensi, ma anche quelle del Ministero della Salute in Italia, sono quelle di vaccinare tutti i soggetti con patologia cronica di età superiore ai 6 mesi allo scopo di prevenire le complicanze dell'influenza.
I vaccini vanno fatti sopra i 6 mesi perché, soprattutto per quanto riguarda i vecchi vaccini, sotto quest'età non funzionano. I soggetti con patologia cronica sono i soggetti con cardiopatie congenite emodinamicamente significative, con patologia respiratoria cronica (incluso l'asma), con patologia metabolica incluso il diabete, con insufficienza renale ed epatica, con immunodeficienze congenite o acquisite.
A queste categorie il Ministero ha aggiunto anche i prematuri e i nati di peso inferiore ai 2,5 chili.
Nei soggetti sani di età compresa tra i 6 e i 23 mesi la vaccinazione è raccomandata ed è offerta gratuitamente e attivamente. Questo accade perché degli studi hanno dimostrato come i soggetti di età inferiore ai 2 anni durante il periodo influenzale, senza avere nessuno particolare fattore di rischio, venissero ospedalizzati molto frequentemente, addirittura più di quelli con patologie croniche ma di età superiore; questo perché se un bambino sotto i 2 anni presenta febbre alta la tendenza è sicuramente quella di ricoverarlo, anche per essere sicuri che non si tratti di altre infezioni, ad esempio batteriche. Per lo stesso motivo, in un altro studio si è dimostrato che nei primi 2 anni di vita vi è una frequenza di visite mediche e di terapia antibiotica particolarmente elevato.
Anche considerando i costi, i dati italiani dimostrano che il costo medico dell'influenza è molto elevato, non solo in termini diretti (numeri di ricoveri, di prescrizione di antibiotici, di antipiretici) ma anche in senso indiretto in relazione al numero di giornate di lavoro perse dai genitori, non solo perché assistono il figlio malato ma perché c'è la possibilità che si ammalino loro stessi. I dati italiani per ora mostrano che questo problema è soprattutto accentuato nella fascia di età tra i 2 e i 7-8 anni, cioè in coloro che iniziano la scuola materna e i primi anni di elementari.
La tendenza attuale è quindi quella di allargare la vaccinazione anche ai bambini sani, fino ai 7-8 anni.
Stanley A. Plotkin, Walter Orenstein, Paul A. Offit (2008). Vaccines, Fifth Edition. Saunders.
Marshall, Gary S; Penelope H. Dennehy, David P. Greenberg, Paul A. Offit, Tina Q. Tan (2003). The Vaccine Handbook: A Practical Guide for Clinicians. Lippincott, Williams and Wilkins.
 L. Borghi, Umori. Il fattore umano nella storia delle discipline biomediche, Società Editrice Universo, 2013.
 Vaccinazione, su thes.bncf.firenze.sbn.it, Biblioteca Nazionale Centrale di Firenze. 
 Ministero della Salute - Malattie Infettive e Vaccinazioni, su salute.gov.it (archiviato dall'url originale il 28 agosto 2012).
 Ministero della Salute - Piano Nazionale Prevenzione Vaccinale 2012-2014 (PDF), su salute.gov.it.
 Le Vaccinazioni, su levaccinazioni.it. URL consultato il 7 luglio 2011 (archiviato dall'url originale il 26 settembre 2011).
 Centers for Disease Control and Prevention - Vaccines and Immunizations, su cdc.gov.
 World Health Organization - Immunization, Vaccines and Biologicals, su who.int.
 Mappa interattiva dei casi di malattie prevenibili con le vaccinazioni nel mondo dal sito del Council on Foreign Relations, su cfr.org.