
La galattosio 1-deidrogenasi (NADP+) è un enzima appartenente alla classe delle ossidoreduttasi, che catalizza la seguente reazione:
D-galattosio + NADP+ ⇄ D-galattonolactone + NADPH + H+L'enzima agisce anche su L-arabinosio, 6-deossi- and 2-deossi-D-galattosio.
 Cline, A.L. and Hu, A.S.L., The isolation of three sugar dehydrogenases from a psuedomonad, in J. Biol. Chem., vol. 240, 1965,  pp. 4488–4492, Entrez PubMed 5845847.
 Cline, A.L. and Hu, A.S.L., Enzymatic characterization and comparison of three sugar dehydrogenases from a pseudomonad, in J. Biol. Chem., vol. 240, 1965,  pp. 4493–4497, Entrez PubMed 5845848.
 Cline, A.L. and Hu, A.S.L., Some physical properties of three sugar dehydrogenases from a pseudomonad, in J. Biol. Chem., vol. 240, 1965,  pp. 4498–4502, Entrez PubMed 5845849.
 Schiwara, H.W. and Domagk, G.F., Über den Abbau der Desoxyzucker durch Bakterienenzyme. V. Anreicherung und Charakterisierung einer NADP-abhängigen Abequosedehydrogenase aus Pseudomonas putida, in Hoppe-Seyler's Z. Physiol. Chem., vol. 349, 1968,  pp. 1321–1329, Entrez PubMed 4387016.
Galeazzo Maria Sforza (Fermo, 24 gennaio 1444 – Milano, 26 dicembre 1476) fu duca di Milano dal 1466 al 1476, anno in cui fu assassinato nei pressi della chiesa di Santo Stefano per mano di alcuni nobili.
Figlio di Francesco Sforza e di Bianca Maria Visconti, fu educato secondo i valori dell'Umanesimo, incardinati sulla conoscenza degli antichi latini e greci sia linguisticamente, sia nella prospettiva più culturale. Di temperamento instabile e sregolato, ebbe ripetuti contrasti con la madre, che esplosero al momento dell'ascesa al trono ducale dopo la morte del padre e che terminarono, secondo alcuni, in un matricidio. Di carattere altero e tendente alla superbia, Galeazzo Maria si dimostrò al contempo governante capace e saggio, proseguendo in questo campo la saggia politica di risanamento economico-sociale avviata già dal padre.
Coadiuvato dal segretario Cicco Simonetta, inaugurò una nuova politica monetaria e favorì le coltivazioni e le irrigazioni. Amante dell'arte e della cultura, si fece promotore dell'abbellimento del Castello di Porta Giovia (Castello Sforzesco) chiamandovi artisti per decorarlo, e favorendo la formazione di una corte fastosa animata da una schiera di musici fiamminghi. L'atteggiamento altezzoso e altero del giovane duca spinse Giovanni Andrea Lampugnani, Girolamo Olgiati e Carlo Visconti ad organizzarne l'omicidio, che trovò compimento il giorno di santo Stefano.
Figlio primogenito di Francesco Sforza e di Bianca Maria Visconti, nacque a Fermo, città della quale il padre deteneva la signoria, presso la rocca detta del Girone o del Girifalco (posta in posizione dominante in cima al Colle Sàbulo, ove sorge la città di Fermo), dov'era la residenza della famiglia Sforza. La permanenza a Fermo venne interrotta nel 1445, quando le città della Marca Fermana si ribellarono alla signoria sforzesca e in modo particolare i residenti della capitale, Fermo, assediarono la rocca che fu messa a ferro e fuoco ("quel giorno le pietre infuocate andavano dal basso verso l'alto" racconta un testimone), costringendo gli Sforza ad abbandonare definitivamente Fermo e tornare nel nord Italia, rifugiandosi in un primo momento a Pesaro, poi a Cremona. 
Il nome Galeazzo fu scelto dal nonno materno, Filippo Maria Visconti, che impose il nome Galeazzo in memoria di suo padre e il nome Maria in ottemperanza al voto dello stesso, sancendo in questo modo la continuità della casata viscontea nella giovane dinastia Sforza. Dopo che il padre riuscì ad abbattere, con un colpo di mano, l'Aurea Repubblica Ambrosiana (entità politica creatasi alla morte di Filippo Maria nel 1447), Galeazzo Maria fu presentato come erede del Ducato di Milano e insignito del titolo di conte di Pavia. Visse i successivi anni tra il castello di Abbiategrasso e Pavia, sotto la custodia della nonna materna Agnese del Maino. 
Il padre desiderò che il primogenito (e la sorella Ippolita, estremamente dotata intellettualmente) ricevesse l'istruzione migliore da parte di eccellenti precettori umanisti, tra i quali figurava anche quel Cola Montano che sarà l'educatore dei futuri assassini di Galeazzo Maria nel 1476. Tra i principali educatori, si ricorda in primo luogo Baldo Martorelli, umanista marchigiano erede della pedagogia umanista di Vittorino da Feltre, che compose un manuale di Grammatica latina per i giovani principi.
Questi impartì a Galeazzo Maria, secondo l'educazione umanista, la conoscenza della storia, della geografia, della musica, della danza, della poesia e delle lingue classiche. In seguito fu posto sotto le cure di Guiniforte Barzizza che, entrato in servizio nel 1457, completò l'educazione del giovane principe dandogli quei primi rudimenti politici necessari perché potesse giostrarsi negli intrighi politici (il Barzizza fu infatti segretario di Filippo Maria Visconti, il che lo rendeva estremamente adeguato per il compito). Il Ratti, però, ricorda che non fu solo l'educazione umanistica ad essergli stata impartita:
Per fargli prendere confidenza con gli affari di Stato, il padre Francesco Sforza inviò il piccolo Galeazzo Maria, accompagnato dal precettore e, in alcuni casi, anche dalla madre, a far da rappresentante del Ducato di Milano. La prima ambasciata del giovane Sforza fu quella ferrarese, quando aveva soltanto 8 anni: obiettivo era migliorare i rapporti con Federico III d'Asburgo, imperatore del Sacro Romano Impero in viaggio per raggiungere Roma ove avrebbe cinto la corona imperiale. Questi aveva accolto malvolentieri la presa di potere da parte di Francesco Sforza senza avere prima il suo consenso, e l'ambasceria del figlioletto avrebbe potuto mitigare i risentimenti imperiali. Grazie a un'orazione preparata da Francesco Filelfo, il giovane fece buona impressione sia su Federico, che sul duca di Ferrara Borso d'Este. Quest'ultimo, come segno di buone intenzioni verso la nuova dinastia meneghina, si diresse lui stesso a piedi verso Gian Galeazzo a cavallo come segno d'ossequio.
Due anni dopo, il giovane Galeazzo Maria fu inviato nella primavera del 1459 come ambasciatore a Firenze, città amica degli Sforza dove era di passaggio papa Pio II, intento a raccogliere il più vasto numero possibile di alleati italiani per la spedizione contro l'Impero ottomano. Durante il soggiorno fiorentino, Galeazzo Maria viene accolto con tutti gli onori: Pio II gli permette di fiancheggiarlo a cavallo, onore concesso a pochi; Cosimo de' Medici lo invita nella sua casa di Via Larga, concedendogli onori principeschi e intrattenendolo con feste sontuose. Il ricordo fu così piacevole che il giovane Sforza ebbe a dire:
Quando nell'aprile del 1459 il Papa lasciò Firenze, Galeazzo Maria lo seguì fino a Mantova, ove il pontefice senese aveva indetto il Concilio eponimo. Tale concilio, che si rivelò presto un fallimento totale per la mancanza di partecipanti e per le divisioni interne dei principi italiani e stranieri (tra questi ultimi, era ostile alla crociata Carlo VII di Francia), risultò propizio per le sorti degli Sforza: Bianca Maria, amica della marchesa Barbara di Brandeburgo consorte di Ludovico Gonzaga, favorì il matrimonio tra Galeazzo Maria e la figlia dei marchesi mantovani Dorotea, in quanto i Gonzaga aiutarono lo Sforza nella guerra contro i Veneziani di pochi anni prima.
Dopo queste prime ambascerie di carattere diplomatico, Galeazzo Maria fu chiamato dal padre per supervisionare gli affari di Stato e prendere dimestichezza con l'esercizio del potere, aiutato in questo compito dall'abile segretario ducale Cicco Simonetta. Si venne così a creare una solida armonia tra i tre uomini, dalla quale rimase però esclusa la madre, con suo grave dissentire.
Nel 1461 divenne re di Francia Luigi XI, al quale spettò il compito di consolidare ulteriormente l'autorità monarchica dopo la vittoria nella guerra dei cent'anni a discapito dei feudatari restii a cedere i loro privilegi al monarca francese, scatenando la Guerra del bene Pubblico. Tra questi nobili riottosi, spiccava la figura di Carlo il Temerario, duca di Borgogna, il quale ingaggerà fino al 1477 (anno della sua morte), una lotta mortale col re francese.
Allo scoppiare dei primi scontri, Francesco Sforza cercò di migliorare i rapporti con la nazione d'oltralpe inviando un contingente armato al comando del primogenito Galeazzo Maria perché fiancheggiasse re Luigi contro l'aristocrazia ribelle. La guerra fu, per il giovane Sforza, l'ultimo tassello per il completamento del suo curriculum. Poiché era fiancheggiato da esperti generali (tra i quali figurava il fedele Gaspare Vimercati), Galeazzo Maria poteva osservare il funzionamento della macchina bellica senza avere alcuna responsabilità effettiva.
L'8 marzo del 1466, dopo due giorni di una improvvisa malattia, Francesco Sforza morì. Richiamato urgentemente a Milano dalla madre, Galeazzo, lasciato Giovanni Scipione in Francia quale suo sostituto, si mise quindi in marcia, traversando in incognito - era vestito da mercante - i territori dell'ostile duca di Savoia Amedeo IX. L'odio verso gli Sforza era dovuto al rancore di Maria di Savoia che, in quanto moglie abbandonata dal nonno di Galeazzo Maria, Filippo Maria Visconti, nutriva odio verso i nuovi duchi di Milano, da lei considerati usurpatori di quanto le sarebbe dovuto spettare dal matrimonio con Filippo Maria.
Nonostante le precauzioni, il 16 marzo Galeazzo Maria e il suo seguito furono attaccati e dovettero rifugiarsi per alcuni giorni nella chiesa della Abbazia di Novalesa ai piedi del Colle del Moncenisio nei pressi di Susa. La situazione fu risolta grazie all'intervento di Bianca Maria, la quale convinse il marchese Antonio di Romagnano, politico piemontese, delle minacce francesi che il Ducato di Savoia avrebbe ricevuto qualora fosse stato fatto del male al novello duca. Il nuovo duca entrò a Milano il 20 marzo/29 marzo 1466 passando da porta Ticinese e in mezzo a una folla acclamante: i festeggiamenti per il suo ingresso erano stati preparati con sollecitudine dalla madre per mettere a tacere coloro che osavano dubitare della legittima successione. Nel contempo, da tutte le grandi potenze italiane (con l'eccezione di Venezia, nemica tradizionale dello Sforza) e dai domini ducali giunsero messaggi di cordoglio per la morte del duca Francesco.
Il giovane duca (aveva 22 anni, al momento della sua ascesa al potere) era assai lontano dall'incarnare la moderazione, la gentilezza e la temperanza dei genitori nell'esercizio del potere. Come rivelerà già all'indomani della sua incoronazione, Galeazzo Maria dimostrò di possedere un carattere sì volitivo, ma con accenni di sadismo e di brutalità. Privo di tatto diplomatico e arrogante (come si definirà, con un eufemismo, in una lettera al duca di Mantova), si circonda di uno stuolo di amanti, tra le quali spiccava per importanza Lucia Marliani. Al contrario dei genitori, Galeazzo Maria ostentava un amore smodato per il lusso e la ricchezza, come Scipione Barbuò, nelle sue Vite degli Sforzeschi, riporta: 
In sostanza, il giovane Gian Galeazzo aveva ereditato dalla famiglia Visconti quella spregiudicatezza e quel cinismo morale (riscontrabile in alcuni membri illustri della casata, quali Bernabò, Gian Galeazzo e il nonno Filippo Maria), ma anche certi tratti di genialità lasciati in eredità dai geni paterni (specialmente in campo economico e nella magnificenza delle arti). La natura autoritaria e dispotica di Galeazzo Maria, benché placata e mitigata dall'abilità politica di Cicco Simonetta - che continuò a reggere gli affari del ducato - facilitò l'accendersi del conflitto con la madre Bianca Maria, contrariata per l'avventatezza e la mancanza di cautela nella gestione della cosa pubblica da parte del figlio, come infatti dimostrò nei confronti del conflitto veneto-savoiardo.
Venezia, che era rimasta al di fuori della Lega Italica promossa dieci anni prima da Francesco Sforza, cercò di minare tale coalizione nel 1466, allorché decise di supportare gli esuli fiorentini scampati alla vendetta di Piero de' Medici e inviando Bartolomeo Colleoni a compiere delle scorribande nel territorio ducale. Galeazzo Maria, tenendo fede all'alleanza con Firenze, si mosse a favore del Medici marciando - poi dissuaso dal farlo - verso il capoluogo toscano, mentre le forze ducali sconfissero quelle di Bartolomeo Colleoni nella Battaglia della Riccardina (25 luglio 1467).
"L'intemperanza" del giovane duca si palesò quando il marchesato del Monferrato fu attaccato dalle truppe di Amedeo IX di Savoia comandate dal fratello del duca, Filippo: anziché concludere il consolidamento mediceo in Firenze, il duca partì alla volta del Piemonte ove costrinse Filippo alla resa (14 novembre 1467). Quest'irruenza fu non solamente criticata dagli alleati fiorentini, ma anche dalla stessa madre Bianca Maria. Il figlio, infatti, non dimostrava la pazienza politica del padre.
Benché avesse dimostrato attenzione nei confronti dei Medici e avesse protetto gli alleati contro le mire piemontesi, il duca dimostrò la repentinità con cui cambiava le alleanza annullando da un lato il matrimonio del fratello Sforza Maria Sforza con Eleonora d'Aragona, figlia del re di Napoli e membro effettivo della lega; dall'altro, combinando un matrimonio con l'odiata dinastia dei Savoia per pressioni politiche da parte del Re di Francia.
Questi, infatti, sposato con Carlotta di Savoia, premeva che il Duca di Milano si unisse in matrimonio con sua cognata, Bona, per cementare ulteriormente l'alleanza franco-milanese. Questo matrimonio, malvisto da Bianca Maria probabilmente per l'alleanza con un nemico giurato di Milano e per le mancate nozze del figlio con Dorotea Gonzaga (morta nel frattempo il 21 aprile del 1467), pose fine alle ambizioni politiche dell'ultima Visconti. Ritiratasi nei suoi possedimenti di Cremona, ritornerà a Milano per vedere la ratifica del matrimonio, per infine morire nel castello di Melegnano il 23 di ottobre, scomparsa che le voci attribuivano come causa direttamente al figlio Galeazzo Maria. Anche Scipione Barbuò riporta questa diceria:
Affetto da manie di protagonismo politico, Galeazzo Maria si accinse, nella primavera del 1471, a recarsi a Firenze per rafforzare i vincoli di alleanza col signore della città, Lorenzo de' Medici detto Il Magnifico. Davanti a propositi aragonesi-veneziani di condurre una crociata in funzione antiturca, Galeazzo Maria decise di venire in visita all'alleato fiorentino col proposito di rafforzarne i legami, evitando che il Medici accondiscendesse totalmente ai progetti di Venezia e di Napoli, delle quali la prima era acerrima nemica dello Sforza. Il soggiorno dei milanesi, tendente «a sottolineare la dipendenza di Firenze dalle armi sforzesche, destò tra gli ospiti una grande indignazione», in quanto «andò...con tanta comitiva e pompa, che superò quella de' grandissimi re».
Tra i primi provvedimenti del Duca ci sono quelli di natura economica. Entusiasta sostenitore dell'artigianato lombardo, proseguì la politica accorta del padre favorendo i manufatti lombardi e proteggendo le botteghe artigianali dalla concorrenza straniera. Inoltre, curò l'economia lombarda introducendo nel 1468 la gelsibachicoltura e nel 1470 la coltivazione del riso, quest'ultimo inviato in ventidue sacchi a Borso d'Este come segno d'amicizia. Per facilitare i commerci, continuò la costruzione dei navigli avviata dal padre, in special modo il Naviglio della Martesana e il canale che collega Binasco con Pavia. Oltre a interessarsi dell'innovazione dell'agricoltura e dell'industria manifatturiera lombarda, Galeazzo Maria si preoccupò anche della salute dei sudditi che vi lavoravano. Tale filantropia ante-litteram era dovuta non tanto per una particolare sensibilità umanitaria, ma anche perché il giovane duca si rese conto che la salute dei sudditi era necessaria per un'economia prospera. Pertanto, favorì le istituzioni sanitarie fondate dai suoi genitori, ordinò di fare dei censimenti per così promuovere una politica neonatale volta a incrementare la popolazione del ducato.
Intorno al 1474 Galeazzo introdusse in Milano la nuova moneta, il Testone d'argento, del peso di circa 10 grammi. Secondo gli esperti questa moneta rappresenta il passaggio dalla monetazione medievale a quella rinascimentale. Si chiama "testone" perché riporta sul dritto il profilo del Duca. Il sistema monetario fu quindi curato particolarmente da Galeazzo Maria, il quale decise inoltre di spostare l'edificio della Zecca da Via Moneta in quello della "Zecca vecchia".
Difficile invece valutare se queste ultime riforme furono positive o negative. Se da un lato le riforme promosse dal giovane duca furono innovative e oggettivamente positive (nuovi statuti per le corporazioni mercantili; riduzione dei privilegi economici accordati ai feudatari e alle classi agiate del ducato; creazione di una corte fastosa in un'ottica principesca al pari degli altri potentati italiani, ma che richiedeva molto denaro per il suo mantenimento), d'altro canto sconquassarono la moderata politica economica del padre, intento a mantenere la concordia partium ("concordia tra le parti") tra le varie classi sociali di uno Stato in subbuglio da anni.
Galeazzo Maria fu, inoltre, patrono appassionato delle arti figurative e della cultura in generale, anche se questa fu rivolta non più al bene pubblico, ma al fasto e all'esaltazione di spazi privati. Fornito di una buona cultura umanistica, il duca si dedicò alla decorazione e all'abbellimento del Castello. Questo, costruito dal padre Francesco sulle rovine di quello di Porta Giovia, non era però divenuto il simbolo del restaurato potere signorile: Francesco e Bianca Maria, infatti, risiedevano nella Corte d'Arengo, per cercare di non alienarsi le simpatie popolari. Al contrario, il loro figlio decise di trasferirsi nel Castello, col fine di rimarcare la dimensione principesca e signorile a discapito di quella "comunale" lasciata apparentemente in vigore dai genitori. 
Gian Galeazzo chiamò al suo servizio gli architetti Bartolomeo Gadio e Benedetto Ferrini di Firenze, ai quali affida la ristrutturazione dell'area di rappresentanza (la Corte Ducale), la Rocchetta e di un alloggio privato per la famiglia ducale, chiamato "Cassino". Tra le decorazioni interne della nuova residenza ducale, spicca per eleganza e importanza la Cappella Ducale, costruita nel 1471 e alla quale lavorarono artisti di primissima importanza quali Bonifacio Bembo, Giacomino Vismara e Stefano de Fedeli. Adornata di stupende decorazioni e ammantata d'oro puro, secondo lo stile del gotico internazionale ancora influente a Milano, la Cappella può essere considerato uno dei capolavori dell'arte sforzesca. Sono testimoniate, sulla base di informazioni archivistiche, di altri progetti artistici volti a rendere l'ambiente il più sontuoso e ricco di quanto lo fosse mai stato, con l'inserimento di scene faunistiche ora, e di storie della famiglia Visconti poi.
Egli proseguì inoltre nell'opera di edificazione dell'Ospedale maggiore, voluto da suo padre, e del Duomo, in costruzione da quasi un secolo. In particolare, è ricordato per aver fatto dono alla Veneranda Fabbrica del Duomo delle cave di marmo di Candoglia, il materiale con cui la cattedrale è edificata. Fu negli anni '70, inoltre, che il giovane Bramante da Urbino si dedicò all'erezione della Chiesa di San Satiro, gioiello del rinascimento lombardo.
Nel 1471 il Duca decise di assumere al suo servizio un gruppo di musicisti fiamminghi per incrementare il proprio prestigio. Giunsero a corte i fiamminghi Gaspar von Weerbeke, Alessandro Agricola, Loyset Compère e Johannes Martini che, tra il 1471 e il 1476, resero Milano uno dei più importanti centri musicali d'Europa. Accolti nella Cappella Ducale, Galeazzo Maria era solito assistere alle esecuzioni di questi maestri della musica polifonica rinascimentale, i quali contribuirono non solo all'importazione di gusti franco-fiamminghi nella corte sforzesca, ma anche rinvigorirono la schola cantorum del Duomo di Milano, da tempo decaduta per la mancanza di un maestro di cappella. Nicola Ratti accenna anche lui alla passione di Galeazzo Maria per la musica:
Tale patrocinio, però, durò solo finché visse Galeazzo Maria. Dopo la morte del duca, infatti, il primato italiano passò a Ferrara ove il duca Ercole d'Este si distinse per il suo patronato, anche se il fratello di Galeazzo, Ludovico il Moro, tentò di mantenere in vita l'opera del fratello.
Sempre nel 1471, Galeazzo Maria favorì la diffusione dei caratteri mobili in Lombardia, concedendo al parmigiano Panfilo Castaldi di fondare a Milano una tipografia. Il Castaldi, coadiuvato dai fratelli suoi conterranei Antonio e Fortunato Zarotto (oltre che da Gabriele Orsoni), pubblicò una serie di classici latini (il De verborum significatione di Sesto Pompeo Festo il 3 agosto 1471; la Cosmographia di Pomponio Mela il 25 settembre del medesimo anno). Le Epistolae Familiares di Cicerone videro la luce il 25 marzo 1472 ad opera dell'editore lombardo Filippo da Lavagna da Lodi, mentre ad opera di Antonio Zarotto fu pubblicato il primo messale stampato a caratteri mobili (1474). Dopo che il Castaldi abbandonò il Ducato nel maggio del 1472, la direzione della tipografia fu presa in mano da Antonio Zarotto, sotto la cui direzione fu stampato, per la prima volta in assoluto, un volume interamente in caratteri greci: si trattava della grammatica di Costantino Lascaris (1476).
Formatosi presso Gasparino Barzizza, la cultura di Galeazzo Maria era di stampo umanistico: versatile sia nel greco che in latino, il duca sforzesco continuò l'opera del padre Francesco nella protezione degli uomini di cultura. Alla sua corte operò l'umanista marchigiano Francesco Filelfo, espressione dell'umanesimo cortigiano volto alla celebrazione del potente protettore attraverso l'erudizione classica: la Sphortias è «modello di una letteratura priva di ispirazione sincera e di idealità, benché formalmente raffinatissima e piena di erudizione»; lo stesso vale per il portato antirepubblicano delle Odae. Promotore dell'umanesimo, il Filelfo fece chiamare a Milano Gabriel Paveri Fontana, Lampugnano Birago, Bonaccorso Pisano e Cola Montano, umanisti minori che gravitarono intorno al loro protettore. Oltre all'umanesimo classicheggiante, sotto Galeazzo Maria si rinnovò anche l'interesse per la poesia volgare che troverà il culmine nel governo del fratello Ludovico il Moro, quando alla corte sforzesca operarono Serafino Aquilano e Demetrio Calcondila.
Il carattere difficile del Duca e l'arroganza con cui trattava i suoi sottoposti gli alienarono le simpatie della nobiltà. Ne risultò una congiura di nobili milanesi già suoi amici, ai quali si aggiunsero gli avversari anche per risentimenti personali, con il probabile supporto della longa manus del re di Francia Luigi XI Valois, timoroso che Galeazzo Maria volesse diventare re d'Italia. Il duca Galeazzo Maria cadde, nonostante il tentativo difensivo dell'arciere Riva (de Rippa di Galbiate), per mano di Giovanni Andrea Lampugnani, Girolamo Olgiati e Carlo Visconti che gli furono addosso pugnalandolo sulla soglia della chiesa di Santo Stefano il 26 dicembre 1476, poco prima che lo Sforza compisse i 33 anni. Il duca cadde immediatamente morto fra le braccia degli ambasciatori di Mantova e di Ferrara, mentre, nel gran tumulto scoppiato nella chiesa, il Lampugnani venne subito ucciso da una guardia del Duca; il Visconti venne catturato e successivamente messo a morte; l'Olgiati, che riuscì a scappare dal tempio ma al quale alcuni parenti negarono l'ospitalità, venne catturato dopo alcuni giorni e, dopo terribili torture, ucciso per squartamento.
Del corpo di Galeazzo Maria non si seppe nulla. Venne sepolto di nascosto, durante la notte, tra due colonne del Duomo in un luogo imprecisato. Si temevano disordini pubblici, visto l'odio che si era accumulato nei suoi confronti. Recentemente si sono fatte avanti delle ipotesi di ritrovamento della salma dell'odiato Sforza. Ci sono forti indizi, infatti, che il teschio di Galeazzo Maria Sforza sia quello ritrovato nella Chiesa di Sant'Andrea a Melzo durante lavori di restauro. Il teschio, sottoposto al test del C14, risulta essere databile intorno alla metà del Quattrocento.
Galeazzo Maria fu promesso sposo nel 1450 a Susanna Gonzaga che, a causa del manifestarsi della tara ereditaria di famiglia (la gobba), fu sostituita nei patti con la sorella Dorotea, la quale però morì prematuramente nel 1467.
Successivamente, tramite la Pace di Ghemme del 1467, nel 1468 contrasse matrimonio con Bona di Savoia (10 agosto 1449 - 23 novembre 1503), dal quale nacquero quattro figli:
Gian Galeazzo Maria Sforza (20 giugno 1469 - 22 ottobre 1494), chiamato così in memoria di Galeazzo Maria Visconti;
Bianca Maria Sforza (5 aprile 1472 - 31 dicembre 1510) sposò l'imperatore Massimiliano I d'Asburgo il 16 marzo del 1494;
Anna Maria Sforza (19 luglio 1473 - 30 novembre 1497) sposò Alfonso I d'Este duca di Ferrara il 17 gennaio del 1491.Ebbe figli illegittimi con Lucrezia Landriani:
Caterina Sforza (1463 - 1509), che divenne dapprima signora di Forlì e Imola e in seguito al terzo matrimonio fu la madre del famoso condottiero Giovanni dalle Bande Nere;
Alessandro Sforza, signore di Francavilla (1465 - 29 settembre 1523), sposò Barbara dei Conti Balbiani di Valchiavenna;
Chiara Sforza (1467 - 15 maggio 1531), sposata con Pietro, conte Dal Verme di Sanguinetto, Bobbio e Voghera, e signore di Vigevano; in seconde nozze Fregosino Fregoso, signore di Novi.E figli illegittimi nacquero da Lucia Marliani:
Sandra Bernato, MARTORELLI, Baldo, in Dizionario Biografico degli Italiani, vol. 71, Roma, Istituto dell'Enciclopedia Italiana, 2008, SBN IT\ICCU\IEI\0286589. URL consultato il 4 ottobre 2015.
 Alfredo Bosisio, Il Basso Medioevo, in La Storia Universale, vol. 4, Novara, Istituto geografico De Agostini, 1968, SBN IT\ICCU\SBL\0106101.
 Alfredo Bosisio, Storia di Milano, 3ª ed., Milano, Giunti-Martello, 1978  [1958], SBN IT\ICCU\NAP\0249906.
 Vittore Buzzi e Claudio Buzzi, Le vie di Milano: dizionario della toponomastica milanese, Milano, Ulrico Hoepli, 2005, ISBN 88-203-3495-X.
 Guido Capelli, L'Umanesimo italiano da Petrarca a Valla, Roma, Carocci editore, 2013, ISBN 978-88-430-5405-3.
 Franco Catalano, BIANCA MARIA Visconti, duchessa di Milano, in Dizionario Biografico degli Italiani, vol. 10, Roma, Istituto dell'Enciclopedia Italiana, 1968, SBN IT\ICCU\RAV\0018871. URL consultato il 5 ottobre 2015.
 Bernardino Corio, Storia di Milano, vol. 3, Milano, Francesco Colombo Libraio Editore, 1857, SBN IT\ICCU\LO1\0619491. URL consultato il 30 luglio 2017.
 Scipione Barbuò, Vite degli Sforzeschi. in:  Paolo Giovio e Scipione Barbuò e Roberto Rusca, Gli Sforza, Vimercate, Libreria Milanese, 2001, ISBN 88-7955-131-0.
 Antonio Menniti Ippolito, Francesco I Sforza, duca di Milano, in Dizionario biografico degli italiani, vol. 50, Roma, Istituto dell'Enciclopedia Italiana, 1998. URL consultato il 5 ottobre 2010.
 Guido Lopez, Gian Alberto Dell'Acqua, Liliana Grassi, Giulia Bologna (a cura di), Gli Sforza a Milano, Cinisello Balsamo, Cariplo, 1978, SBN IT\ICCU\VIA\0020000.:
 Guido Lopez, I Signori di Milano. Dai Visconti agli Sforza, Roma, Newton&Compton Editori, 2013, ISBN 88-541-1440-5.
Niccolò Machiavelli, Le Istorie fiorentine, ora in: Niccolò Machiavelli, Le istorie fiorentine, a cura di Giovanni Battista Niccolini, 3ª ed., Firenze, Le Monnier, 1857, SBN IT\ICCU\TO0\0983910. URL consultato il 5 ottobre 2015.
 Nicola Ratti, Della famiglia Sforza, vol. 2, Roma, presso il Salomoni, 1794, SBN IT\ICCU\RAVE\005332. URL consultato il 12 luglio 2017.
 Caterina Santoro, Gli Sforza: La casata nobiliare che resse il Ducato di Milano dal 1450 al 1535, Milano, TEA, 1994, ISBN 88-7819-546-4. URL consultato il 4 ottobre 2015.
 Francesca M. Vaglienti, GALEAZZO MARIA Sforza, duca di Milano, in Dizionario Biografico degli Italiani, vol. 51, Roma, Istituto dell'Enciclopedia Italiana, 1998, SBN IT\ICCU\IEI\0127840. URL consultato il 4 ottobre 2015.
 Ettore Verga, Storia di Milano, Milano, Meravigli edizioni, 2015, ISBN 978-88-7955-339-1.
 Paolo Veneziani, CASTALDI, Panfilo, in Dizionario Biografico degli Italiani, vol. 21, Roma, Istituto della Enciclopedia Italiana, 1978, SBN IT\ICCU\RAV\0018937. URL consultato l'8 luglio 2017.
 Gabinetto Viesseux (a cura di), Archivio storico italiano: ossia raccolta di opere e documenti finora inedite o divenuti rarissimi riguardanti la storia d'Italia, vol. 3, Firenze, Giovanni Battista Viesseux, 1842, SBN IT\ICCU\LO1\0021138. URL consultato il 5 ottobre 2015.
 Milano e gli Sforza (PDF), su kallistearte.org. URL consultato il 5 aprile 2019.
 Il Castello Sforzesco, su milanocastello.it. URL consultato il 5 settembre 2017.
 Sui festeggiamenti in onore di Galeazzo Maria Sforza e papa Pio II a Firenze, nell'aprile 1459, su palazzo-medici.it. URL consultato il 5 settembre 2017 (archiviato dall'url originale il 16 dicembre 2007).
 La musica nel Duomo di Milano dall'ars nova al rinascimento, su tomoquarto.it. URL consultato il 5 settembre 2017.
Galiola, Galliola o Gagliola (in croato Galijola) è un isolotto disabitato della Croazia, che fa parte dell'arcipelago delle isole Quarnerine ed è situato a nordovest di Unie e a est-sudest della punta meridionale dell'Istria.
Nel punto più ravvicinato, Galiola dista 20 km dall'Istria. Situato a nordovest di Unie, a sudovest di Levrera e a ovest di Lussino, dista 8,5 km dalla prima, 10,5 km dalla seconda e 13 km dall'ultima.
Galiola si trova nella parte meridionale del Quarnaro, abbastanza isolato rispetto alla terraferma e alle isole vicine. Di forma ovale allungata, è orientato in direzione nordest-sudovest e misura 300 m di lunghezza e 80 m di larghezza massima; possiede una superficie di 0,019 km² e ha uno sviluppo costiero pari a 0,768 km. Nella parte centrale, raggiunge la sua elevazione massima di 2,3 m s.l.m. Data la sua posizione, sull'isolotto è presente un faro.
 Mappa topografica della Croazia 1:25000, su preglednik.arkod.hr. URL consultato il 10 settembre 2016.
Elia Galla Placidia (in latino: Aelia Galla Placidia; Costantinopoli, 388/392 – Roma, 27 novembre 450) è stata un'imperatrice romana, figlia dell'imperatore Teodosio I (che regnò dal 378 al 395) e della sua seconda moglie Galla.
Nipote di tre imperatori, figlia di uno, sorella di due, moglie di un re e di un imperatore, madre di un imperatore e zia di un altro, la nobilissima Galla Placidia fu dapprima ostaggio presso i Visigoti, poi loro regina; il suo matrimonio con re Ataulfo e la nascita del loro figlio Teodosio rientrarono in una politica di avvicinamento tra barbari e Romani, ma la morte del bambino e quella del sovrano posero fine a questa possibilità.
Galla sposò l'imperatore Costanzo III, ottimo generale e collega di suo fratello, l'Augusto Onorio, ma la morte del consorte fu seguita da un rapido degrado dei rapporti con l'imperatore, e Galla dovette rifugiarsi con i due figli a Costantinopoli, alla corte del nipote Teodosio II. A seguito della morte di Onorio, in Occidente salì al trono un usurpatore; con l'aiuto dell'esercito orientale, Galla tornò in Occidente, depose l'usurpatore e pose sul trono il giovanissimo figlio Valentiniano III, per il quale fu reggente.
Nei dodici anni in cui regnò sull'Impero romano d'Occidente, Galla dovette gestire il confronto fra tre potenti ed influenti generali, Costanzo Felice, Bonifacio ed Ezio. Dopo che quest'ultimo emerse vincitore, Galla ne ostacolò le mire di influenza su Valentiniano.
Gli ultimi anni furono caratterizzati dalla gestione della turbolenta figlia Onoria e dal coinvolgimento nelle vicende religiose: fu una fervente cristiana, intransigente verso le ultime espressioni del Paganesimo.
Galla Placidia era figlia dell'imperatore Teodosio I e della sua seconda moglie Galla, sposata nel 387, quando i due avevano quaranta e sedici anni circa rispettivamente. Prima della nascita di Placidia, Teodosio aveva già avuto tre figli dal precedente matrimonio con Flaccilla (Pulcheria Teodosia, Arcadio e Onorio) ed un figlio da Galla, di nome Graziano, morto infante.In Placidia si riunirono due dinastie imperiali romane, quella valentiniana e quella teodosiana. Suo nonno materno era l'imperatore Valentiniano I, suoi zii materni gli imperatori Graziano e Valentiniano II; entrambi i suoi due fratellastri (Arcadio e Onorio) furono imperatori; dei suoi due mariti uno, Ataulfo, fu re dei Visigoti, l'altro, Costanzo III, imperatore romano d'Occidente assieme ad Onorio; furono pure imperatori il figlio di Galla, Valentiniano III, e suo nipote Teodosio II, figlio di Arcadio.
All'inizio degli anni 390 Placidia ricevette il titolo di nobilissima, che le dava una dignità pari a quella dei fratelli, e delle proprietà che la resero finanziariamente indipendente. Nel 394 la madre Galla morì neanche ventenne, a seguito di un parto in cui morì anche il bambino, Giovanni. In quello stesso anno Teodosio si recò in Occidente a combattere l'usurpatore Eugenio, che era succeduto a suo cognato Valentiniano II morto in circostanze misteriose; Teodosio lasciò a Costantinopoli Arcadio, mentre si fece seguire da Onorio e Galla Placidia, entrambi poi affidati alle cure di Serena, figlia di un fratello defunto di Teodosio e moglie del generale di origine barbarica Stilicone. Pare che dalla cugina Galla Placidia abbia ricevuto un'educazione classica e che le sia stato insegnato anche a tessere e ricamare.Sia Onorio sia Galla Placidia erano a Milano all'inizio del 395, dove assistettero alla morte di loro padre; la leggenda vuole che l'imperatore abbia affidato i propri figli alle cure del vescovo Ambrogio da Milano. Alla morte di Teodosio, l'Impero romano fu diviso in una parte orientale, sotto Arcadio, ed una occidentale, governata da Onorio; in realtà, però, il governo effettivo era nelle mani di Rufino e poi di Eutropio in Oriente e del generale Stilicone in Occidente. L'ambiziosa Serena intendeva legarsi strettamente al cugino Onorio e, nel 399 gli diede in sposa la figlia Maria, ma probabilmente il matrimonio non fu consumato a causa dell'impotenza di Onorio e allora, nel 400 Serena organizzò il fidanzamento di Galla Placidia con suo figlio Eucherio, che all'epoca avevano rispettivamente otto e undici anni.Il matrimonio tra Galla ed Eucherio fu rimandato per la giovane età dei due fidanzati, e alla fine non fu più celebrato. Accadde infatti che Stilicone, sempre più influente, fu oggetto di una congiura e assassinato, senza l'opposizione di Onorio, il 22 agosto 408. Quello stesso anno i Visigoti di Alarico, il quale era legato a Stilicone, calarono in Italia e discesero verso Roma, contando di trovare sostegno lì tra gli amici del generale barbarico assassinato e in particolare quello di Eucherio; questi fu però ucciso da alcuni emissari di Onorio, il quale stava rinchiuso a Ravenna.Alarico giunse a Roma e la cinse d'assedio, desistendo solo per la robustezza delle sue mura. Nella città assediata, però, crebbe il rancore contro i sostenitori di Stilicone e la vittima fu Serena, processata dal Senato romano con l'accusa di aver chiamato i Visigoti a Roma. Al processo partecipò Galla Placidia, sia come membro della famiglia imperiale, sia come persona che conosceva bene Serena; è significativo il fatto che la sentenza capitale fosse emanata dal Senato e da Galla insieme, segno di un suo aperto schierarsi contro il partito di Stilicone e a favore della corte ravennate di Onorio.
Alarico aveva due scopi: ottenere un territorio dove stanziare il proprio popolo e vedersi riconoscere il grado di generale dell'impero. Tuttavia Onorio era assolutamente contrario a queste eventualità: i due anni che seguirono (409-410) videro il precipitare degli eventi, mentre Alarico cercava di forzare la mano di Onorio e l'imperatore tentava di neutralizzare la minaccia del re barbaro.Alarico accettò di levare l'assedio a Roma in cambio di un notevole tributo. Il Senato romano inviò allora due ambascerie presso Onorio a Ravenna, con lo scopo di perorare la causa del sovrano visigoto; sia la prima (gennaio 409), guidata dal senatore pagano Prisco Attalo, sia la seconda (avvenuta nella primavera dello stesso anno), il cui esponente principale era papa Innocenzo I, non ebbero successo: Onorio sapeva infatti che Alarico non aveva accesso a sufficienti forniture di viveri e poteva quindi solo saccheggiare le contrade italiche. Alarico tornò allora ad assediare Roma, nell'ottobre del 409. In questa occasione il sovrano visigoto e il Senato romano decisero di elevare al trono un nuovo imperatore, da opporre ad Onorio, e scelsero Attalo: questi non fu riconosciuto da Onorio, ed è improbabile che abbia avuto l'assenso di Galla, anche in considerazione del fatto che l'usurpatore si fece battezzare da un vescovo ariano e promulgò leggi in favore di questa dottrina, cui l'ortodossa Galla non può essere stata favorevole. Alarico si rese però rapidamente conto di non poter minacciare militarmente Onorio, rinchiuso al sicuro tra le paludi di Ravenna, e, come gesto di distensione, depose Attalo; Onorio sembrava dunque aver riportato una vittoria, quando un suo ex-generale, Saro, attaccò proditoriamente e a sua insaputa Alarico, il quale, sentendosi tradito dall'imperatore, rimise l'assedio a Roma per la terza volta (agosto 410). La città cadde il 24 agosto e fu messa a sacco, il famoso sacco di Roma, spogliata dei suoi beni preziosi e, soprattutto, dei viveri.Quando i Visigoti di Alarico lasciarono l'Urbe, portarono con loro anche un prezioso ostaggio, Galla Placidia, da utilizzare per costringere Onorio a cedere alle loro richieste: iniziarono così diversi anni di prigionia per la giovane principessa, all'epoca diciottenne. Galla seguì i Visigoti in Campania (dove conobbe il vescovo Paolino di Nola, anch'egli fatto prigioniero, cui in seguito scrisse una lettera conservatasi), in Lucania e in Calabria, dove tentarono inutilmente di passare lo stretto di Messina, per poi riprendere la strada verso nord, lungo la quale, in provincia di Cosenza, Alarico morì. Il successore di Alarico, Ataulfo, condusse i Visigoti e Galla Placidia in Puglia, Sannio, Piceno e poi verso nord, in Gallia, dove, nel 412, fu prima alleato e poi nemico dell'usurpatore Giovino, che catturò e consegnò ai Romani: Ataulfo sperava di essersi guadagnato il riconoscimento della corte ravennate, ma Onorio gli oppose la richiesta che fosse riconsegnata Galla Placidia. A Ravenna Flavio Costanzo, il generale che aveva fermato Alarico in Calabria, si rifiutò di trattare; Ataulfo decise di puntare allora su Marsiglia, ma qui fu bloccato dal generale Bonifacio, che difese la città dagli attacchi visigoti, durante i quali Ataulfo fu persino ferito.Ataulfo riuscì finalmente ad entrare a Narbona; qui nel 414, all'età di quaranta anni circa, sposò con rito romano una ventiduenne Galla Placidia – anche se lo storico goto Giordane afferma che il matrimonio era stato celebrato a Forlì nel 411, forse alludendo a una cerimonia di rito goto, ovvero ariano. Il senso del matrimonio, che faceva di una principessa imperiale una regina dei Visigoti, era quello di permettere più facilmente il riconoscimento da parte romana dei diritti dei Visigoti, i quali interpretavano il ruolo della componente lealista dei complessi giochi politici dell'epoca: Onorio avrebbe potuto ora riconoscere i Visigoti come alleati senza perdere la faccia, in particolare con Costanzo, cui si era sempre più avvicinato e il cui matrimonio con Galla Placidia sembrava la via per risolvere il problema della successione dinastica dovuto alla mancanza di figli dell'imperatore. Il matrimonio si celebrò nel palazzo del nobile e ricco Ingenius; Ataulfo, vestito alla romana, sposò secondo la cerimonia romana Galla Placidia e fece sfilare cinquanta giovani con vassoi recanti parte del bottino del sacco di Roma, restituito dal sovrano barbaro alla sua sposa romana. Furono poi declamati degli epitalamii, quello di Attalo, quello di Rustico e quello di Febadio.Il matrimonio, che avrebbe dovuto unire i Visigoti ai Romani, non fu riconosciuto a Ravenna. Ataulfo reagì rieleggendo imperatore Prisco Attalo, sempre nel 414, con potere nominale sulla Gallia. Costanzo si recò con un esercito in Gallia per affrontare i Visigoti; Ataulfo e Galla abbandonarono la regione e si recarono in Spagna (fine 414, inizi 415), lasciando indietro Attalo, il quale fu catturato e spedito a Onorio. Fu a Barcellona che Galla diede alla luce il figlio di Ataulfo, Teodosio; la scelta di dare al bambino, morto poco dopo la nascita e seppellito in una chiesa di Barcellona, il nome del nonno materno e fondatore della dinastia regnante indicava la volontà dei genitori di inserirlo nella linea di successione imperiale, ma forse fu questo gesto ad aumentare lo scontento dei "nazionalisti" visigoti, i quali ordirono una congiura che, nell'estate del 415, causò la morte di Ataulfo.Il successore di Ataulfo, Sigerico, umiliò Galla facendola marciare a piedi per venti chilometri davanti al suo cavallo, ma fu ucciso sette giorni dopo essere salito al trono: gli successe Vallia, che si dimostrò più moderato e restituì la dignità regale a Galla, cercando di negoziare con i Romani. I Visigoti tentarono di passare in Africa, ma, impossibilitati, tornarono a nord dove, nel 416, incontrarono i messaggeri di Costanzo, capeggiati da Eupluzio: in cambio di un grosso quantitativo di grano, Vallia accettò di combattere per i Romani i Vandali e gli Svevi, popolazioni barbare stanziatesi in Spagna, e di restituire Galla Placidia. Eupluzio portò Galla da Costanzo e i due si imbarcarono insieme dalla Spagna diretti a Marsiglia e poi di qui in Italia e a Ravenna. Onorio premiò Costanzo per la liberazione di Galla da una prigionia durata sei anni con il consolato per il 417; portò con sé la sorella a Roma per celebrare il trionfo sui nemici dello stato (tra cui Attalo), per poi tornare insieme a lei a Ravenna.
Tornata alla corte del fratello dopo la liberazione dai Visigoti, Galla Placidia trovò ad attenderla il matrimonio con Flavio Costanzo, generale fedelissimo di Onorio il quale lo aveva onorato di diversi consolati. Galla tentò di opporsi al matrimonio con Costanzo, il quale non era di aspetto gradevole ed era stato oppositore di Ataulfo, ma alla fine prevalse il volere di Onorio, che annunciò inaspettatamente il fidanzamento della propria sorellastra col proprio generale il 1º gennaio 417, in occasione dell'inaugurazione del consolato di Costanzo, giungendo le mani dei due. Galla Placidia finse di accettare con piacere la decisione fraterna e, entro la metà dell'anno, il matrimonio fu celebrato con grande sfarzo, forse per far dimenticare un altro matrimonio, celebrato tre anni prima col re visigoto. La coppia ebbe due figli: Giusta Grata Onoria nel 418 e, il 2 luglio 419, Placido Valentiniano, il futuro Valentiniano III, il cui nome fu scelto in onore del nonno e dello zio di Galla (rispettivamente Valentiniano I e Valentiniano II), e che ricevette in tenera età dallo zio Onorio il titolo di nobilissimus, con la conseguente prelazione alla successione imperiale.La posizione di Galla all'interno della corte imperiale era di assoluto rilievo, sia in virtù del proprio rango di nobilissima e madre dell'erede al trono, sia per il fatto che restava regina dei Visigoti, ruolo che le permetteva di avere sempre al suo fianco la fedele guardia reale visigota. Inoltre pare che Galla abbia esercitato una profonda influenza sul rozzo Costanzo, il quale col matrimonio cambiò radicalmente sia stile di vita sia atteggiamenti. Un esempio fu l'ordine impartito ad Asklepios (amministratore dei beni di Costanzo e Placidia in Sicilia) di distruggere la statua di Poseidone a Reggio Calabria, che si trovava sulla Colonna Reggina rappresentando uno storico simbolo dello Stretto, e che proteggeva la città dal fuoco dell'Etna: malgrado Costanzo fosse un cristiano tiepido e i pagani fossero ancora influenti, Galla lo convinse a rimuovere la statua, che probabilmente aveva visto quando con Alarico era discesa in Calabria; fu poi Costanzo ad essere oggetto del malcontento locale quando, dopo la rimozione, ripresero le eruzioni e avvennero dei terremoti. Un secondo episodio che testimonia sia l'estremismo religioso di Galla sia la sua capacità di imporre il proprio volere su Costanzo è quello di Libanio, raccontato da Olimpiodoro di Tebe. Libanio era un terapeuta di gran fama proveniente dalle province orientali, il quale giunse a Ravenna preceduto dalla sua fama e con un metodo per vincere i barbari senza combattere: Costanzo, inizialmente poco propenso a concedergli udienza, fu spinto a farlo dall'opinione pubblica. Quando Galla venne a sapere della cosa, ordinò a Costanzo di arrestare e far giustiziare quello che lei riteneva un indemoniato: per dare peso alla propria richiesta, giunse a minacciare di divorziare. La fine dell'episodio non è nota, ma il fatto che i due non divorziassero lascia intendere che Costanzo abbia accondisceso alle richieste della consorte; il fatto poi che Galla abbia minacciato di divorzio il marito (cosa ammessa sia civilmente sia religiosamente, sebbene la Chiesa proibisse ai divorziati di risposarsi), assieme alle testimonianze della serietà della sua pratica religiosa, è indicativa dell'integrità religiosa di Galla e della forza con cui contrastava i suoi avversari religiosi.
Nel 419 Galla fu anche coinvolta nella controversia che vide opposti, per la conquista del soglio vescovile di Roma, il sacerdote Bonifacio e l'arcidiacono Eulalio, eletti e consacrati contemporaneamente dopo la morte di papa Zosimo. Costanzo e Galla erano sostenitori di Eulalio e per questo motivo Onorio esiliò Bonifacio, ma in seguito l'imperatore volle organizzare due sinodi, uno a Ravenna e uno a Spoleto, per dirimere la questione. Galla si prodigò affinché i vescovi africani si recassero al sinodo (rimangono alcune sue lettere scritte a questo scopo), sebbene alla fine fosse Bonifacio a prevalere.Ma l'influenza di Galla non si limitava alla sfera religiosa. I Visigoti avevano ricevuto l'incarico di combattere per conto dell'impero i Vandali e gli Svevi, che si erano stabiliti nella Penisola iberica; sotto la guida di Vallia, avevano ottenuto diverse vittorie, annientando i Vandali Silingi e gli Alani (i cui superstiti si unirono ai Vandali Asdingi stanziati in Galizia formando una nuova "supercoalizione" vandalo-alana) e avevano recuperato per l'Impero le province di Betica, Cartaginense e Lusitania, relegando la presenza barbarica in Galizia (dov'erano presenti, oltre ai Vandali, anche gli Svevi). Tuttavia la riconquista di gran parte della Spagna si rivelò effimera e, già alcuni anni dopo, il controllo della penisola da parte romana era, per ampi tratti, solo nominale e nella pratica conteso dalla presenza di bande di incursori barbari. Malgrado quello che sostanzialmente era un fallimento e dopo appena un anno di negoziazioni (il 417), nel 418 i Visigoti ebbero l'autorizzazione imperiale a stabilirsi in Aquitania come socii foederati, col diritto di acquisire un terzo delle terre e di mantenere le proprie leggi e i propri re. L'aver ottenuto in così poco tempo quel riconoscimento che Alarico e Ataulfo avevano così lungamente e inutilmente vagheggiato è probabilmente il frutto della presenza della regina dei Visigoti alla corte imperiale.Il 18 febbraio 421 Costanzo salì al trono come co-imperatore di Onorio; poco dopo Galla Placidia ricevette il titolo di augusta dell'impero, che la poneva allo stesso livello dell'augusta d'Oriente, Pulcheria. La nomina fu comunicata a Costantinopoli, da cui non giunse però il riconoscimento, a causa del deterioramento dei rapporti tra le due corti: Costanzo stava persino progettando una campagna militare contro l'Impero romano d'Oriente, quando, il 2 settembre di quello stesso anno, morì, lasciando Galla vedova e Onoria e Valentiniano orfani.Dopo la morte del secondo marito, l'augusta fu coinvolta in conflitti tra i generali Castino e Bonifacio: Galla sosteneva Bonifacio e i Visigoti, ed era da essi sostenuta, mentre Onorio parteggiava per Castino. Il contrasto tra i due fratelli fu causato da Leonteo ed Elpidia, rispettivamente intendente e nutrice di Galla, e da Pandusia, moglie del generale Felice, poi crebbe fino a sfociare in veri e propri scontri armati (Galla aveva a propria disposizione i Visigoti della sua guardia e i buccellarii del marito); i collaboratori di Onorio lo convinsero infine che Galla tramava per deporlo, e l'imperatore prima ordinò che la sorella risiedesse a Roma, poi la esiliò dall'Italia. Nella primavera del 423, Galla e i suoi figli si imbarcarono per Costantinopoli, dove regnava il nipote Teodosio II, figlio di Arcadio, sotto la reggenza della sorella Pulcheria.  Galla e i figli, giunti nella capitale dell'Impero romano d'Oriente, andarono a vivere in uno dei due palazzi di Galla.Durante il viaggio di ritorno in occidente (424), la nave su cui viaggiavano incappò in una tempesta, rischiando il naufragio, tanto che Galla fece voto a san Giovanni evangelista di dedicargli una chiesa se si fosse salvata., cosa che avvenne nel 426.
Nell'agosto del 423, alla morte senza eredi di Onorio, si aprì il problema della successione sul trono d'Occidente. La corte di Ravenna e il Senato romano scelsero come successore Giovanni Primicerio, un alto funzionario imperiale, ma la corte di Costantinopoli non riconobbe l'elezione, che rompeva la continuità dinastica dei sovrani d'Occidente. Giovanni ebbe dei collaboratori di rilievo, come i generali Castino (già avversario di Galla) ed Ezio, ma anche dei formidabili e decisivi avversari, Bonifacio, che in qualità di comandante dell'Africa controllava la fondamentale fornitura di grano per la città di Roma, e i Visigoti, i quali riconobbero legittimi successori di Onorio la loro regina Galla Placidia e Valentiniano III. La corte d'Oriente non era stata favorevole all'ascesa di Galla e Valentiniano, come testimoniato dal mancato riconoscimento dei loro titoli di augusta e nobilissimus, ma dovette riconoscere che la figlia di Teodosio I aveva molti sostenitori in Occidente e che era comunque meglio di un imperatore non dinastico; inoltre Teodosio II aveva avuto solo due figlie fino a quel momento (né ebbe in seguito figli maschi), mentre il figlio di Galla garantiva la continuità della casata di Teodosio. L'imperatore d'Oriente decise allora di porre il cugino sul trono d'Occidente e organizzò una spedizione per rovesciare Giovanni.Galla e Valentiniano videro riconosciuti i loro titoli, mentre il 24 ottobre 424 Valentiniano fu nominato cesare d'Occidente all'inizio della spedizione in Italia. L'esercito romano d'Oriente si divise in tre gruppi, con Galla e Valentiniano a seguito del contingente terrestre comandato dal generale Aspare, il quale occupò Salona, risalì l'Istria e puntò su Aquileia, centro nevralgico della zona, che fu catturata molto facilmente e dove si insediarono il cesare d'Occidente con la sua augusta madre. Aspare, invece, discese su Ravenna, dove si trovava Giovanni, e la prese facilmente, probabilmente grazie al sostegno della fazione favorevole a Galla. Aspare catturò Giovanni e lo inviò ad Aquileia da Galla, la quale ordinò che gli fosse tagliata la mano destra, che fosse legato ad un asino ed esposto per le strade di Ravenna al pubblico ludibrio e che fosse infine decapitato nel circo (maggio 425).Galla rimase ad Aquileia per diversi mesi, mentre si procedeva all'eliminazione dei sostenitori di Giovanni; da qui promulgò diverse leggi, tra cui alcune volte ad annullare la legislazione di Giovanni che estendeva ai pagani alcuni diritti riservati dei cristiani. Da Aquileia l'augusta si spostò a Ravenna e da qui si mosse a sud in autunno per fare un ingresso trionfale a Roma con Onoria e Valentiniano. Il 23 ottobre il giovanissimo Valentiniano, che all'epoca aveva 6 anni, salì al trono, divenendo augusto d'Occidente, ma il potere effettivo andò a Galla Placidia, in qualità di tutrice del figlio e prima fra tutte le auguste; la sua politica negli anni a seguire fu quella di sostegno alla Chiesa di Roma ma, soprattutto, alla visione di un impero unito sebbene diviso.La tutela di Galla durò legalmente dodici anni (425-437), ma anche in seguito la sua influenza la rese un personaggio importante alla corte occidentale. Uno dei suoi primi atti di governo fu probabilmente quello di riconoscere il possesso della Prefettura del pretorio dell'Illirico alla pars Orientis dell'Impero. Questa prefettura era stata per lungo tempo oggetto di contesa tra i due imperi e fu concessa da Galla, malgrado il dissenso della parte nazionalista della corte, sia per eliminare un motivo di frattura tra le due corti, sia come contropartita per il sostegno militare orientale che aveva messo Valentiniano sul trono. Galla inoltre cedette alla parte orientale la provincia di Pannonia II (con Sirmio e Bassiana), che fino ad allora aveva fatto parte dell'Illirico Occidentale. Secondo altri studiosi, la cessione di territori illirici romano-occidentali all'Oriente non si sarebbe ridotta alla Pannonia II, ma si sarebbe estesa all'intera diocesi dell'Illirico Occidentale (comprendente Norico, Pannonia e Dalmazia); la questione è comunque controversa. Non è chiaro quando effettivamente questo passaggio sia avvenuto, ma alcuni storici lo collocano al 425, se non addirittura al 424, piuttosto che relativamente tardi nel 437. I buoni rapporti tra le due corti furono anche confermati dal fidanzamento tra Valentiniano e Licinia Eudossia, figlia di Teodosio, e dagli onori concessi da Galla ai generali orientali che avevano combattuto Giovanni, tra cui Aspare e suo padre Ardaburio.
Durante il suo governo, Galla si trovò a dover gestire equilibratamente diverse figure forti, tra cui Felice, Bonifacio ed Ezio. Felice era il marito di Pandusia, una delle sostenitrici di Galla, e quindi probabilmente anche lui sostenitore dell'augusta sin dai tempi del suo matrimonio con Costanzo III nel 417. Galla lo nominò alla somma carica militare di magister militum e Felice divenne così influente che si diceva apertamente che ogni decisione era presa con il suo consenso. Ezio era invece stato un sostenitore di Giovanni, ma a differenza degli altri non era stato esautorato in quanto aveva ottimi rapporti con gli Unni: grazie a questa amicizia (e al peso militare che ne derivava), alle sue ricchezze familiari (era figlio del potente Gaudenzio) e ai suoi rapporti clientelari, Ezio riuscì a contrattare con Felice, guadagnandosi il ruolo di comandante militare delle truppe stanziate sulla frontiera pannonica. Galla non era certo felice del potere ottenuto da Ezio, cui rimase sempre ostile, ma dovette accettarlo in quanto non le era possibile sottrarglielo. Mentre Ezio contrastava con successo i Visigoti e i Franchi in Gallia, aumentava a corte l'influenza di Felice, che si vide confermare il proprio potere con le nomine ricevute da Galla a console (428) e poi a patricius (429).Tra i tre uomini forti, quello che rimase maggiormente insoddisfatto era proprio il principale sostenitore di Galla, Bonifacio. Si recò a Ravenna a palesare la propria contrarietà, e Galla cercò di rabbonirlo nominandolo comes domesticorum. Bonifacio tornò allora in Africa, ma qui si avvicinò sempre più, e sempre più palesemente, all'arianesimo. Felice imbastì contro Bonifacio un'accusa di aver congiurato contro l'imperatore (426); Galla cercò di ricucire lo strappo convocando a Ravenna il comes, ma quando questi rifiutò, l'augusta firmò un documento in cui Bonifacio era dichiarato nemico dello stato. Felice organizzò contro Bonifacio due spedizioni, una prima nel 427 e poi una seconda nel 428; trovatosi alle strette, il comes d'Africa decise di chiamare in proprio aiuto i Vandali di Genserico, che fomentarono la rivolta delle popolazioni indigene. Grazie all'intermediazione di un certo Dario, corrispondente di Agostino d'Ippona, Bonifacio si riavvicinò a Galla nel 429, ma l'anno successivo l'esercito romano riunito fu sconfitto dai Vandali e Bonifacio fu obbligato a rinchiudersi ad Ippona; l'Impero aveva perso gran parte della provincia d'Africa.
Sempre nel 430 vi fu la morte di Felice, il quale organizzò una congiura contro Ezio ma fu da questo fatto uccidere; il generale si recò poi in Gallia a combattere i nemici dell'Impero, ma anche per stare lontano dalla corte, dove temeva l'opposizione dell'augusta. Intanto le cose in Africa andavano male, in quanto i Vandali di Genserico riuscirono persino a sconfiggere l'esercito di Bonifacio rinforzato da contingenti orientali guidati da Aspare e a conquistare Ippona nel 431 (durante il precedente assedio era morto Agostino d'Ippona); Galla decise allora di richiamare a Ravenna Bonifacio e di conferire il comando delle operazioni ad Aspare, i cui successi (432-433) gli fecero guadagnare il consolato per il 434.Scomparso dalla scena Felice, Galla Placidia si trovò a dover scegliere tra Ezio, che disprezzava, e Bonifacio, che era il responsabile della perdita dell'Africa. L'augusta, forse consigliata da quei cortigiani che erano stati sostenitori di Felice e che temevano le ritorsioni di Ezio, sottrasse al generale impegnato in Gallia il titolo di magister utriusque militiae per darlo a Bonifacio, che elevò anche al rango di patricius per metterlo al di sopra di Ezio, che sarebbe stato console per il 432. Bonifacio, forte del sostegno dell'augusta, decise di passare alle vie di fatto contro il suo avversario, dando inizio ad una guerra civile tra i due uomini forti dell'Impero romano d'Occidente. La scelta di Galla di puntare su Bonifacio sembrò vincente quando questi sconfisse Ezio nella battaglia di Ravenna (gennaio 432) e lo costrinse a fuggire prima a Roma poi tra i suoi amici Unni; Bonifacio, però, morì a seguito delle ferite riportate nello scontro e il suo successore alla carica di magister utriusque militiae, il genero Sebastiano, non riuscì ad opporsi a Ezio e ai suoi alleati unni. Galla si trovò quindi con Ezio ulteriormente rafforzato dalla morte dei suoi possibili antagonisti, e fu costretta a restituirgli la carica di magister utriusque militiae e a conferirgli il patriziato. Ezio ebbe il merito di concludere una pace con i Vandali (trattato di Trigezio, 11 febbraio 435), che riconosceva lo status quo e segnò l'inizio di un periodo di pace. Nel 437 Valentiniano compì diciotto anni e con la sua maggiore età terminò la reggenza di Galla, che però continuò ad esercitare un'enorme influenza a corte.
Divenuto maggiorenne nel 437, Valentiniano III sposò Licinia Eudossia, figlia di suo cugino Teodosio II, il 29 ottobre di quello stesso anno. La coppia ebbe due figlie femmine: nel 438 nacque Eudocia, che prese il nome della nonna materna, due o tre anni dopo Placidia; la scelta di nominare la seconda bambina col nome della nonna paterna sta a indicare l'importanza relativa delle due corti. Nel frattempo, tra le due nascite, Eudossia fu anche elevata al rango di augusta (6 agosto 439), titolo che in Occidente spettava già a Galla e a Onoria. Malgrado l'assenza di un erede maschio, il matrimonio, le bambine e le auguste tutte erano un elemento utilizzato dalla propaganda imperiale per diffondere un messaggio di unità tra le due corti: il poeta Merobaude racconta come negli affreschi del palazzo imperiale la famiglia imperiale tutta, compresi Galla e Teodosio II, erano raffigurati in armonia e concordia.Gli anni successivi non furono memorabili per Galla: da una parte Genserico allargò i suoi possedimenti in Africa, giungendo a conquistare Cartagine nel 439; dall'altra Ezio, malgrado i tentativi di Valentiniano di uscire dall'ombra del generale, rimase l'uomo più potente dell'impero, e dal 440 prese a seguire le sorti del regno non più dalle province ma dall'Italia. Malgrado lo strapotere di Ezio, Valentiniano (col sostegno dietro le quinte di Galla) riuscì ad opporgli alcuni personaggi di rilievo che ne limitassero il prestigio e l'influenza, come Cecina Decio Aginazio Albino, prefetto del pretorio d'Italia nel 443.
Nel 449 vi fu l'episodio di Onoria e Attila. L'augusta Onoria fu accusata di aver complottato con il proprio amante Eugenio per rovesciare Valentiniano. I due amanti furono scoperti ed Eugenio messo a morte; Onoria inviò allora il proprio servitore Giacinto presso il re degli Unni Attila, per recargli la proposta di matrimonio con l'augusta e il suo anello come pegno. Attila accettò la proposta di matrimonio e chiese metà dell'Impero romano d'Occidente come dote, ma Valentiniano rifiutò, malgrado Teodosio fosse invece favorevole al matrimonio; Onoria ebbe salva la vita solo per l'intercessione di Galla (Giacinto fu invece fatto torturare e uccidere da Valentiniano), ma fu obbligata a sposare Basso Ercolano, un nobile senatore senza ambizioni.Secondo alcuni storici, questo episodio andrebbe letto come un tentativo di Onoria e Galla di decidere la successione al trono di Valentiniano, il quale non aveva figli maschi. Il matrimonio di Galla Placidia e Ataulfo, con la nascita di un figlio il cui ruolo politico era chiaramente indicato dal nome Teodosio, aveva proposto la fusione tra l'elemento goto e quello romano come successione al trono di Onorio, anch'egli senza figli maschi; era poi naufragato con la morte in successione di Teodosio e Ataulfo. La situazione del 449 rispecchia molti aspetti di quella del 414/415: anche in questo caso il matrimonio tra una principessa romana e un sovrano barbaro avrebbe dovuto risolvere il problema della successione al soglio imperiale; inoltre Attila, in qualità di magister militum, era già un funzionario militare romano. L'intercessione di Galla per Onoria e la posizione favorevole al matrimonio assunta da Teodosio fanno intuire, secondo questa ricostruzione, un'alleanza tra Galla e Teodosio contro Valentiniano e soprattutto Ezio, l'uomo forte dell'Occidente; il fatto che Attila abbia scelto la via diplomatica per oltre un anno, malgrado le provocazioni di Valentiniano ed Ezio che preferivano la soluzione militare, e che tale politica sia terminata solo dopo la morte di Teodosio e di Galla è un ulteriore indizio a favore di un progetto politico di ampio respiro dietro il gesto di Onoria. Infine, è significativo il fatto che proprio nel 450 Galla Placidia fece riesumare il corpo del piccolo Teodosio, morto trentacinque anni prima, per riseppellirlo a Roma.Un ulteriore ostacolo alla politica di Galla, che mise in serio pericolo i rapporti tra le due parti dell'Impero, fu la lotta tra ortodossia e monofisismo in Oriente, una lotta oltre che teologica anche politica, per vincere il sostegno dell'Imperatore d'Oriente, Teodosio II. Il campione del monofisismo, Eutiche, scomunicato dal patriarca di Costantinopoli Flaviano nel sinodo locale del 448, si appellò a papa Leone I, che invece confermò gli atti sinodali. Teodosio, però, si schierò dalla parte di Eutiche, come suggeritogli dall'influente Crisafio, e non riuscendo a smuovere Leone, fece indire il secondo concilio di Efeso (estate 449), nel quale furono dichiarate ortodosse le tesi di Eutiche. Leone protestò con Teodosio e chiese l'intercessione della corte ravennate. Teodosio ricevette le lettere di Valentiniano ed Eudossia, mentre Galla Placidia scrisse sia al nipote imperatore sia a sua sorella Pulcheria: tutte chiedevano all'imperatore di rivedere la propria posizione nel confronto tra le due dottrine nell'interesse dell'unità della Chiesa e della dottrina romana. Le lettere di Galla espongono il tema del primato della città di Roma, sia quale antica sede dell'impero sia come sede di san Pietro: questo tema del primato romano era stato già presente nella visione politica di Ataulfo ed è quindi probabile che Galla lo abbia sviluppato indipendentemente, per poi trovarsi in accordo con papa Leone, sostenitore dello stesso primato. Sebbene Teodosio non recedesse dalle sue posizioni, la sua morte improvvisa (28 luglio 450) e l'ascesa al trono di Pulcheria e Marciano segnò la fine di Eutiche.La partita a scacchi tra Ezio da una parte e Valentiniano e Galla dall'altra continuò almeno fino all'inizio degli anni 450 se, intorno al 450/451, Ezio riuscì a strappare a Valentiniano il fidanzamento tra suo figlio Gaudenzio e Placidia, seconda figlia dell'imperatore; le mire di Ezio di raggiungere il soglio imperiale, quantomeno attraverso il proprio figlio, erano probabilmente proprio quelle avversate da Galla, memore dell'esperienza fatta sulla propria pelle delle mire di Stilicone e Serena per il loro figlio Eucherio.Se da una parte Galla ebbe la soddisfazione di vedere restaurata l'unità religiosa dell'Impero, dall'altra le fu risparmiato di assistere alla tragica fine dello scontro tra Ezio e Valentiniano: morì infatti il 27 novembre 450 a Roma, dove si era recata all'inizio dell'anno per incontrare Leone.
A Ravenna esiste un magnifico edificio, Patrimonio dell'umanità protetto dall'UNESCO, noto come Mausoleo di Galla Placidia, in quanto secondo la tradizione fu fatto costruire da Galla Placidia; al suo interno vi sono tre sarcofagi che la tradizione assegna a Galla e, variamente, a Costanzo III, a Onorio, a Valentiniano III e a Onoria. Secondo gli storici, il mausoleo sarebbe stato fatto erigere da Galla tra il 417 e il 421, anno della morte di Costanzo e del trasferimento di Galla a Costantinopoli, con l'intento di farne un mausoleo imperiale per due sepolture.Galla, però, non fu sepolta a Ravenna ma a Roma, probabilmente nel Mausoleo onoriano, anche noto come cappella di Santa Petronilla nell'antica basilica di San Pietro. Nel giugno 1458 in quella cappella fu trovato un sontuoso sarcofago in marmo contenente due bare in cipresso, una grande e una piccola, foderate d'argento, con all'interno due corpi, un adulto e un bambino, avvolti in vestiti intessuti d'oro (i metalli preziosi furono fatti fondere da papa Callisto III). Alcuni studiosi hanno ipotizzato che si potesse trattare dei resti di Galla e del suo primogenito Teodosio, dato che una cronaca anonima del V secolo narra che nel 450 (anno della morte di Teodosio II, che però fu sepolto a Costantinopoli) Placidia, papa Leone e l'intero senato romano parteciparono alla sepoltura del corpo di "Teodosio" nella cappella presso la basilica dell'apostolo Pietro; si tratterebbe dunque del corpo del figlio di Galla e Ataulfo, rimosso dalla tomba in terra francese e risepolto con tutti gli onori a Roma.Secondo un'altra versione invece, quasi certamente una semplice leggenda, la salma di Galla, imbalsamata per sua espressa volontà, sarebbe stata riportata a Ravenna e collocata in un sarcofago nel Mausoleo dove, per più di un millennio, la si sarebbe potuta osservare attraverso una feritoia, finché un giorno, nel 1577, un malaccorto visitatore per vedere meglio, avrebbe avvicinato troppo la candela alle vesti dell'imperatrice mandando tutto a fuoco.
Galla Placidia fu una munifica committente artistica, particolarmente attiva nell'edificazione delle chiese.
A Ravenna, nel 426, fece edificare la chiesa di San Giovanni Evangelista. L'erezione della chiesa aveva lo scopo di sciogliere il voto che Galla fatto durante la traversata marittima che l'aveva riportata in Occidente, durante la quale aveva rischiato la vita a causa di una tempesta; e infatti secondo la testimonianza di Giovan Girolamo de' Rossi, che li vide prima che fossero demoliti nel 1568, nella chiesa erano presenti dei mosaici che raffiguravano due navi sul mare in tempesta, una delle quali trasportava san Giovanni evangelista che soccorreva Galla Placidia e i suoi figli, mentre nell'abside la figura di Cristo era raffigurata su di un'iscrizione che diceva «L'augusta Galla Placidia, con suo figlio l'augusto Placido Valentiniano e sua figlia Giusta Grata Onoria, scioglie il voto per la sua salvezza dal mare». Ma grazie alla testimonianza di Rossi è possibile conoscere anche il resto del tema iconografico della chiesa, una delle prime commissione di Galla nelle vesti di reggente per Valentiniano III, che insieme al tema della pietas imperiale soddisfaceva ad esigenze di propaganda imperiale: alle pareti della chiesa erano infatti dei mosaici raffiguranti gli imperatori e i membri della famiglia di Galla, Costantino I, Teodosio I, Arcadio, Onorio, Teodosio (figlio di Galla), Valentiniano II, Graziano, Costanzo III, Graziano e Giovanni (fratelli di Galla morti infanti), Teodosio II, Eudocia, Arcadio (figlio di Teodosio II morto infante) e Licinia Eudossia.Sempre a Ravenna decise di erigere la chiesa di Santa Croce, con annesso il proprio mausoleo, una chiesa del Santo Sepolcro e un ampio complesso monastico dedicato a san Zaccaria. A Rimini fece edificare la chiesa di Santo Stefano, mentre a Milano finanziò la costruzione della cappella di Sant'Aquilino nella Basilica laurenziana, ove si trova un sarcofago tradizionalmente attribuito a Galla.
L'esaltazione dei legami famigliari di Galla, evidente nella galleria di illustri consanguinei esposta nella chiesa ravennate di San Giovanni, fu sottolineata anche nella cura delle chiese edificate dai suoi antenati. A Roma fece restaurare la basilica di San Paolo fuori le mura, finanziando l'esecuzione dei mosaici dell'arco trionfale. La chiesa era stata iniziata da Teodosio I e completata da suo figlio Onorio, e una iscrizione dichiarava la pia Galla felice per il rinnovato splendore della chiesa del padre: «La pia mente di (Galla) Placidia gioisce del decoro dell'opera paterna in tutto lo splendore dovuto alla cura del pontefice Leone». La basilica di Santa Croce in Gerusalemme fu rivestita di mosaici a spese del tesoro imperiale in seguito ad un voto di Galla, Onoria e Valentiniano.
La monetazione romana coniata a nome di Galla Placidia può essere divisa in quattro fasi distinte, oltre che per data di emissione, anche in base al sovrano che le emise. Caratteristica dei solidi, e solo di questi, è la presenza al dritto di una mano, la manus Dei, che regge una corona sopra la testa di Galla.
La prima emissione risale al 421, anno del breve regno di Costanzo III, e fu coniata dalla zecca di Ravenna; è però possibile che l'emissione sia brevemente proseguita fino alla partenza di Galla per la corte orientale. Consiste di un solido, di un semisse (forse da attribuire alla terza fase) e di un medaglione da 1½ solidi, tutti con la leggenda D N GALLA PLACIDIA P F AVG (tipica delle emissioni occidentali) al dritto.
Il solido ha al rovescio Vittoria seduta che iscrive uno scudo e la leggenda SALVS REIPVBLICAE (Salvezza dello Stato). Il semisse presenta al rovescio un chi-rho all'interno di una corona d'alloro e ancora la leggenda SALVS REIPVBLICAE.
Il medaglione, noto grazie a due esemplari conservati a Parigi e nella collezione nazionale olandese, e probabilmente coniato nel 422, raffigura al dritto Galla di profilo con un chi-rho sulla spalla, e al rovescio l'imperatrice seduta su di un alto trono, coronata e nimbata, con un grosso volumen in mano, con la leggenda RV nel campo e COMOB in esergo.
All'inverno 424–425 risale invece la seconda emissione, composta da solidi coniati dalla zecca di Costantinopoli per volere di Teodosio II: si tratta del periodo successivo al riconoscimento dei diritti di Galla da parte del nipote e precedente alla partenza dell'imperatrice per l'Occidente.
L'emissione è tipicamente costantinopolitana, caratterizzata dalla leggenda più compatta AEL PLACIDIA AVG al dritto e dal rovescio recante la croce e la Vittoria con la leggenda VOT XX MVLT XXX e la stella nel campo, anch'essa tipica della zecca imperiale di questo periodo.
Si tratta di una moneta molto rara, e i pochi esemplari noti fanno pensare che sia stata emessa dalla decima officina di Costantinopoli.
Durante la reggenza per il figlio Valentiniano III, Galla fece emettere diverse monete a proprio nome; le zecche coinvolte furono quattro – soprattutto Ravenna ma anche Aquileia, Milano e Roma – e, sebbene nominalmente le emissioni durarono dal 425 al 435 per tutte, è probabile che solo quella di Ravenna abbia funzionato per Galla oltre il 425.
Galla introdusse in Occidente il rovescio con croce, Vittoria e leggenda VOT XX MVLT XXX delle sue monete costantinopolitane, ma gli incisori occidentali interpretarono a proprio modo questa iconografia, in particolare allargando il busto di Galla e reintroducendovi il chi-rho tipico della prima emissione del 421.
Le monete più antiche e rare sono i solidi coniati dalla zecca di Aquileia nel 425 e recanti il simbolo di zecca AQ: risalgono al periodo in cui Galla e Valentiniano si stabilirono nella città friulana durante la riconquista dell'Impero, almeno da maggio a inizio agosto di quell'anno. Successivamente Galla si recò a Roma, dove Valentiniano fu proclamato imperatore: al periodo ottobre 425/febbraio 426 sono fatti risalire i rari solidi recanti il segno di zecca RM.
Stabilitasi a Ravenna nel marzo 426, Galla fece emettere una serie di solidi dall'iconografia uniforme, a meno della sostituzione del chi-rho con una croce in alcune varianti, almeno fino al 430 e forse anche oltre. Per quanto riguarda i semissi, non è chiaro se sono da ricondurre alla prima fase o a questa. I tremissi, che sono della varietà col chi-rho all'interno della corona d'alloro o con la croce e la corona (entrambi con COMOB in esergo), furono coniati dalla zecca di Roma e da quella di Ravenna, con i primi forse risalenti alla prima fase.Per quanto riguarda la monetazione in argento risalente a questo periodo, intorno al 430 sono da datare: le silique con Vittoria seduta che incide il chi-rho su di uno scudo e in esergo RVPS; le silique con croce all'interno di una corona d'alloro e RV in esergo; le mezze silique con chi-rho in una corona e RV in esergo.
Tra i bronzi è nota solo una piccola tipologia, coniata dalla zecca di Roma, con una grande croce all'interno di una corona d'alloro e la leggenda SALVS REIPVBLICAE.
Teodosio II fece coniare altre due emissioni alla zecca di Costantinopoli a nome di Galla Placidia dopo la sua partenza per l'Occidente. Si tratta di una serie di solidi, noti attraverso un solo esemplare, coniati nel 430 con la leggenda teodosiana VOT XXX MVLT XXXX e di un'altra, recante la leggenda IMP XXXXII, coniata nel 442/443. In entrambi i casi la leggenda al dritto è GALLA PLACIDIA AVG.
Nel 1879 lo scrittore spagnolo Àngel Guimerà la fece protagonista di uno di i suoi primi successi: la tragedia Gal·la Placídia.
Nel 1913 il musicista spagnolo Jaume Pahissa compose un'opera lirica dal titolo Gal·la Placídia.
 Dirty Old Coins, su dirtyoldcoins.com. URL consultato il 6 luglio 2008 (archiviato dall'url originale il 5 luglio 2008).
 Galla Placìdia, Istituto dell'Enciclopedia Italiana, 15 marzo 2011, Treccani.it – Enciclopedie on line. URL consultato il 10 aprile 2019.
La galleria Vittorio Emanuele II è una galleria commerciale di Milano che, in forma di strada pedonale coperta, collega piazza Duomo a piazza della Scala. Per la presenza di eleganti negozi e locali, fin dalla sua inaugurazione fu sede di ritrovo della borghesia milanese tanto da essere soprannominata il "salotto di Milano": costruita in stile neorinascimentale, è tra i più celebri esempi di architettura del ferro europea e rappresenta l'archetipo della galleria commerciale dell'Ottocento. Chiamata semplicemente "la Galleria" dai milanesi, viene spesso considerata come uno dei primi esempi di centro commerciale al mondo.
La presenza di passaggi coperti di Milano intesi come portici risale alla città medievale: nel XIII secolo Bonvesin de la Riva annotava nelle sue Meraviglie di Milano la presenza di circa sessanta porticati nella città, allora chiamati "coperti". Con l'avvento degli Sforza prima e della dominazione spagnola poi, i porticati vennero progressivamente demoliti fino a lasciarne pochissimi superstiti, tra cui il coperto dei Figini che sarebbe stato paradossalmente demolito per la realizzazione della galleria Vittorio Emanuele II. D'altro canto Milano fu la prima città in territorio italiano e dell'Impero austriaco, con la galleria De Cristoforis, a dotarsi di un passage sulla moda di quanto stava accadendo nelle principali capitali europee dove si costruivano passaggi con copertura in ferro e vetro a carattere commerciale, come le galerie Vivienne di Parigi e Burlington Arcade di Londra. La galleria De Cristoforis rappresentò tuttavia un caso isolato e per trent'anni fu l'unica galleria di Milano: la città si presentava quindi all'unità d'Italia senza quella tradizione di porticati e passaggi coperti più tipica di città come Torino e Bologna.
L'idea di una via che collegasse piazza Duomo e piazza della Scala avvenne in conseguenza di uno dei tanti dibattiti che da tempo animavano la città, promosso nel 1839 da Carlo Cattaneo, circa il rifacimento della zona antistante al duomo di Milano, allora più piccola ed irregolare e definita da molti non degna della cattedrale della città. La viabilità della zona era inoltre tortuosa e intricata, basata com'era su strette vie di origine medievale e diveniva sempre meno gestibile col crescere del traffico cittadino. L'idea di dedicare questa nuova via al re Vittorio Emanuele II venne da un lato come conseguenza dell'entusiasmo per un'indipendenza ritrovata dall'Austria, ma dall'altro lato la giunta comunale sperava in questo modo di ottenere più facilmente i permessi per l'espropriazione dei caseggiati necessari all'opera, allora ottenibili tramite decreto reale. Le iniziali linee guida comunali per il progetto non prevedevano comunque un passaggio coperto, bensì una semplice strada porticata. Nel biennio '59-'60 furono firmati i tre decreti regi che la giunta comunale aspettava: uno per l'esproprio dei palazzi da demolire, uno per la demolizione del coperto dei Figini e del Rebecchino, caseggiati che occupavano allora l'attuale piazza Duomo e che dovevano essere abbattuti per dare alla piazza un aspetto più nobile, e un ultimo decreto per autorizzare una lotteria finalizzata a raccogliere i fondi necessari alla costruzione della nuova via.
Ottenuti i permessi per le espropriazioni, il 3 aprile 1860 il Comune di Milano bandì il concorso di realizzazione per la nuova via, i cui progetti sarebbero stati valutati da una commissione appositamente stabilita: nonostante le polemiche per la scarsa pubblicità al concorso indetto dal Comune, al primo bando furono presentati un numero elevatissimo di progetti. Tra tutti, 176 furono selezionati dalla commissione ed esposti alla Pinacoteca di Brera: la commissione non decretò alcun vincitore al concorso, ma riformulò delle indicazioni più precise circa le forme del progetto, arrivando alla prima idea di un passaggio coperto e bandendo un secondo concorso nel febbraio 1861. Al secondo progetto giunsero alla fase di valutazione 18 progetti e anche in questo caso il concorso non vide un vincitore. Vennero tuttavia date quattro indennità ai progetti ritenuti più meritevoli: gli architetti Davide Pirovano e Paolo Urbani vennero menzionati rispettivamente per l'uso di un'architettura ispirata al Palladio e per l'architettura eclettica che fondeva forme lombarde e venete, ritenute però entrambe inadatte a contornare il duomo. Più graditi, pur senza risultare vincitori, furono i progetti di Gaetano Martignoni, in cui proponeva una galleria a croce greca per collegare le due piazze e infine Giuseppe Mengoni, che proponeva in un primo progetto una via ispirata ai palazzi comunali del XIV secolo.
Fu così bandito nel 1863 il terzo e ultimo concorso in cui furono valutati solo otto progetti, tre su invito della commissione e cinque presentati spontaneamente, in cui fu decretato vincitore Giuseppe Mengoni, a condizione che fosse disponibile alla revisione di alcune parti del progetto: il Mengoni aveva inizialmente previsto una galleria unica, che verrà poi trasformata nell'effettivo progetto di una galleria a croce, assieme a una serie di piccoli dettagli stilistici che portarono alle forme definitive. Il progetto prevedeva inoltre l'erezione di un palazzo porticato frontale a piazza Duomo e una loggia Reale di fronte all'ingresso della galleria comunicante con la manica lunga del Palazzo Reale: progetti che non vennero mai realizzati. Il palazzo di fronte al duomo avrebbe dovuto prendere il nome di palazzo dell'Indipendenza, in continuità con il motivo risorgimentale della Galleria: al 1876 il progetto di costruzione non era ancora stato abbandonato, tanto che le fondamenta del palazzo erano già gettate, e non sarebbe stato accantonato assieme a quello della loggia del palazzo Reale fino alla morte del Mengoni.
Assegnato l'appalto della costruzione alla società inglese City of Milan Improvements Company Limited, la cerimonia per la posa della prima pietra da parte del re Vittorio Emanuele II avvenne il 7 marzo 1865 alla presenza di molte autorità tra cui il sindaco di Milano Antonio Beretta, il primo ministro italiano Alfonso La Marmora e diplomatici di vari paesi. I lavori, escluso l'arco trionfale d'ingresso, vennero completati in meno di tre anni, periodo a cui seguì l'inaugurazione ufficiale della Galleria sempre da parte del re. Il completamento dei lavori non avverrà invece in maniera così fluida: nel 1869 fallì la società appaltatrice, il che obbligò il comune a rilevare la Galleria per la cifra di 7,6 milioni di lire dell'epoca. La conclusione effettiva dei lavori sarà solo nel 1878 quando verranno completati l'arco d'ingresso e i portici settentrionali di piazza Duomo. Giuseppe Mengoni non poté tuttavia vedere l'inaugurazione ufficiale della Galleria completa in quanto precipitò da un'impalcatura durante un'ispezione, anche se secondo alcune voci si trattò di un vero e proprio suicidio.
A pochi anni dalla sua prima inaugurazione, la Galleria si guadagnò il soprannome di "salotto di Milano" diventando sede della vita borghese cittadina che si dilettava a frequentare i nuovi eleganti negozi, ma soprattutto i ristoranti e caffè: tra i locali insediatisi all'epoca e ancora esistenti si possono ricordare il Caffè Campari, il Caffè Savini – fondato come Caffè Gnocchi – e il Caffè Biffi. La Galleria fu al centro anche delle novità tecnologiche dell'epoca e nel suo primo periodo veniva illuminata a gas: per l'accensione delle lampade sull'ottagono si usava un marchingegno automatico costituito da una piccola locomotiva che accendeva progressivamente i lumi chiamato "rattìn" ("topolino" in milanese), tanto che vedere la procedura automatica di accensione era diventato quasi un rito. Tale rito si ripropose fino al 1883 quando l'illuminazione della Galleria passò all'illuminazione elettrica, anche se già da tre anni il Caffè Gnocchi usava questa, per l'epoca, nuova forma di illuminazione.
Assieme alla vita mondana borghese, la Galleria raccolse sin dai primi anni il fermento della vita politica milanese. La prima manifestazione politica svoltasi al suo interno avvenne il 25 settembre 1867, quando un gruppo di giovani si radunò a causa dell'arresto di Giuseppe Garibaldi avvenuto a Sinalunga: la protesta finì con qualche piccola scaramuccia tra i dimostranti e la polizia. La conseguenza più comune di questa e altre manifestazioni erano le vetrine rotte: nei primi quarant'anni di attività della Galleria se ne ruppero a decine; tuttavia il maggior danno fino alla seconda guerra mondiale venne causato da una terribile grandinata che distrusse alcuni tutti della copertura, il 13 giugno 1874. Tra gli avvenimenti politici più importanti in Galleria si annoverano gli scontri tra operai in corteo e polizia il 1º maggio 1890 e gli scontri dei moti di Milano, culminati nel cannoneggiamento di Bava Beccaris sulla folla.
La vita della Galleria si legò indissolubilmente a quella del teatro alla Scala: oltre che punto di transito privilegiato per recarsi a teatro, la galleria Vittorio Emanuele II era divenuta in pochi anni il luogo di raduno di cantanti e musicisti che speravano di essere scritturati nei teatri di tutta la Lombardia.
Dimenticati i tragici eventi della protesta dello stomaco, agli inizi del Novecento la struttura si affermò ancor di più come punto nevralgico della vita mondana e della scena musicale milanese. Sempre in quegli anni cominciarono a radunarsi tra i bracci della Galleria Tommaso Marinetti assieme ai suoi seguaci che avrebbero dato vita al futurismo. Con lo scoppio della prima guerra mondiale il passaggio coperto divenne teatro politico e di scontro tra interventisti e neutralisti, e fu inevitabilmente teatro delle manifestazioni post belliche che sarebbero sfociate nella nascita dei fasci italiani di combattimento. Con l'ingresso dell'Italia nella seconda guerra mondiale la Galleria, con il resto della città, fu vittima dei bombardamenti alleati sulla città.
La Galleria fu tra i monumenti simbolo di Milano a essere maggiormente colpiti dalle incursioni alleate: i bombardamenti avvenuti nel 15 e 16 agosto 1943 distrussero ovviamente la copertura in vetro e parte della copertura metallica, andando quindi a danneggiare le decorazioni interne. I progetti per la ricostruzione non cominciarono prima del 1948 e in relativo ritardo rispetto ad altri simboli di Milano, come ad esempio il Teatro alla Scala, già riedificato due anni prima: ciò fu dovuto in parte ai numerosi dibattiti circa lo stile da tenersi per il restauro della Galleria. Benché fossero state fatte molte proposte che avrebbero modificato i materiali di costruzione, come il rifacimento in vetrocemento della copertura e l'utilizzo di pietra di Vicenza al posto degli stucchi colorati originari, il progetto finale approvato dalla Soprintendenza fu quello più fedele alla struttura originale della galleria, che non fu quindi modificata sostanzialmente. Il restauro della Galleria fu terminato nel 1955; ai lavori seguì una vera e propria seconda inaugurazione il 7 dicembre, festa del santo patrono cittadino, in concomitanza del giorno della prima della Scala. Altri consistenti lavori di restauro furono in seguito eseguiti nel 1967 in corrispondenza del centenario dell'inaugurazione: obiettivo dei lavori furono il pavimento e i suoi mosaici, rattoppati in maniera veloce e poco curata dopo i bombardamenti alleati.
Da marzo 2014 ad aprile 2015 la Galleria è stata soggetta al più profondo restauro dalla seconda guerra mondiale, in vista dell'Expo 2015. Il restauro, preceduto da delle profonde analisi precedenti al cantiere in cui si è indagato sui materiali e sulla loro successione storica, ha consentito di riportare gli intonaci della Galleria ai colori originari. Sono seguiti interventi di restauro e pulitura delle superfici in pietra e cemento decorativo. Il restauro ha visto impegnato personale per un totale di 35000 ore di lavoro su 14000 metri quadrati di superfici coinvolte. Per tutelare le attività commerciali e per esigenze di tempo limitato i restauri sono stati portati avanti senza l'uso di impalcature fisse, bensì con un portale semovente ispirato all'impalcatura usata dal Brunelleschi nella costruzione della cupola di Santa Maria del Fiore.
L'arco d'ingresso principale su piazza del Duomo è stato concepito sia per struttura sia per dimensioni per assomigliare a un vero e proprio arco trionfale. L'arco principale è diviso in tre partiture verticali: la parte centrale è riservata a un unico fornice maggiore, mentre le partiture laterali, simmetriche rispetto a quella centrale, sono divise orizzontalmente in due ordini. L'ordine inferiore è composto da un più piccolo fornice deputato al passaggio delle persone situato tra due colonne di ordine corinzio che reggono le cornici: il piano superiore si ripete con delle bifore al posto dell'arco. Il complesso dell'arco d'ingresso è leggermente aggettante rispetto al palazzo dei portici settentrionali per essere messo in evidenza. Sul fastigio, che arriva a 32 metri di altezza dal suolo, è scritta la dedica della Galleria:
L'arco su piazza della Scala riprende seppur in maniera meno ricca l'impostazione dell'arco principale su piazza del Duomo: il fornice maggiore è affiancato da due ordini orizzontali sovrapposti che ripetono archi a tutto sesto in simmetria rispetto all'asse verticale dell'arco. Il problema del mancato allineamento tra l'asse della Galleria e piazza della Scala fu risolto inserendo un'esedra di derivazione rinascimentale all'uscita della galleria. La soluzione veniva così commentata sul Corriere delle Dame:
La struttura principale della Galleria è formata da due bracci incrociati, di cui il maggiore che congiunge piazza della Scala a piazza Duomo è lungo 196 metri, mentre il minore che unisce via Foscolo a via Pellico misura 105 metri. Le facciate interne, impostate su tre piani più un mezzanino, presentano una decorazione piuttosto vistosa in stile rinascimentale lombardo. Una descrizione accurata della decorazione delle facciate interne dei bracci venne fornita dal Corriere delle dame:
La decorazione del braccio laterale è completata da quattro semilunette dipinte sull'interno due ingressi laterali, raffiguranti la Scienza di Bartolomeo Giuliano, l'Industria di Angelo Pietrasanta, l'Arte di Raffaele Casnedi e l'Agricoltura di Eleuterio Pagliano.
Già nel 1881, in occasione della grande Esposizione Nazionale di Milano, si era dovuto provvedere a un massiccio intervento di restauro delle facciate interne con uso di vernici e silicati. L'intervento si era reso necessario per la grande quantità di sudiciume che si era accumulata sulle superfici interne: la polvere che si depositava sulle sporgenze e sugli incavi degli ornati a gran rilievo, impastata dall'umidità e dalla nebbia delle giornate invernali, aveva infatto creato un rapido imbrattamento facilitato dalla mancanza di pioggia all'interno della Galleria e dalla qualità dei materiali utilizzati che non permetteva lavature periodiche. Anche nel 1886 si ripresentò il problema degli interni la cui soluzione fu demandata a due distinte Commissioni, una nominata dal Sindaco e l'altra dal Collegio degli Ingegneri e Architetti: diverse furono le soluzioni prospettate, dalla totale copertura delle facciate con marmo di Carrara al rivestimento con ceramiche o mosaici alla semplice tinteggiatura degli intonaci. La dispendiosità del restauro suggerì però al Comune la soluzione di tinteggiare le pareti della Galleria, cosa che venne fatta dopo varie prove di colore con l'utilizzo di speciali vernici lavabili. Contemporaneamente alla ripittura delle pareti e fino all'anno 1895 si discusse anche dell'eventualità di ridurre l'apparato decorativo che ricopriva le pareti interne della Galleria: dopo lunche considerazioni l'ipotesi venne accantoanta per motivi estetici ed economici: la sostituzione delle decorazioni con parti in marmo era infatti giudicata troppo dispendiosa oltre che non rispettosa del progetto del Mengoni. Nel 1895 si rinnovò quindi l'intonaco delle pareti piane, rovinate dai precedenti restauri e affetti da varie gibbosità delle superfici, e lo si coprì con uno strato di stucco impastato con polvere di marmo di Candoglia; le parti ornamentali vennero verniciate di una sola tinta opaca. Le pareti, così restaurate, furono adatte a lavature periodiche risolvendo la questione dell'imbrattatura; le statue che decoravano le pareti interne furono invece, dopo lunghe valutazioni, sacrificate e rimosse a malincuore perché rovinate non adatte alla verniciatura.
All'intersezione dei bracci della Galleria si trova lo spazio sormontato dalla cupola, chiamato "ottagono" per la sua forma ottenuta dal taglio dei quattro angoli all'incrocio delle due gallerie ortogonali.
L'ottagono, i cui lati opposti distano 36 metri, presenta decorazioni parietali con cariatidi, telamoni e stucchi come il resto della Galleria. Vi erano in origine 25 statue in gesso raffiguranti i maggiori personaggi della storia italiana, tra cui Dante, Leonardo, Cavour, Volta e altri, realizzate dai maggiori scultori milanesi dell'epoca tra cui Odoardo Tabacchi, Antonio Tantardini e Pietro Magni. Le statue vennero rimosse e mai risistemate a partire dal 1891 per via della loro cattive condizioni di conservazione.
Le cime delle quattro pareti derivate dal taglio sono ornate ognuna da una lunetta dipinta, larga alla base 15 metri e di altezza massima di 7 metri, che rappresenta un diverso continente: per la decorazione furono scelti quattro artisti già affermati a Milano. L'America viene rappresentata come una figura femminile circondata da alcuni afroamericani e da un indigeno, realizzata da Raffaele Casnedi, professore di disegno presso l'Accademia di Brera. L'Asia viene rappresentata seduta su un trono dove degli indigeni e altri uomini dai lineamenti asiatici la omaggiano con doni, dipinta da Bartolomeo Giuliano. L'Europa è raffigurata in abiti antichi sorvegliata da un uomo alato che impugna un alloro e fu realizzata da Angelo Pietrasanta. Infine l'Africa è rappresentata in abiti da antica Egizia affiancata da un leone e un moro che le dona un fascio di grano, opera di Eleuterio Pagliano.
La Galleria rappresentò sin dal suo completamento il modello per i passaggi coperti monumentali tardo ottocenteschi sede della vita della nuova borghesia europea: innovativa rispetto ai precedenti passaggi coperti in particolar modo per la monumentalità dell'impianto, la Galleria trova la sua potenza compositiva nel contrasto tra la moderna copertura in ferro e vetro e una composizione profondamente decorata che si rifà a una più antica scuola rinascimentale lombarda:
L'impianto cruciforme i cui bracci si incontrano in una cupola vetrata, ispirato ai disegni del Crystal Palace di New York, fu il primo nella storia dell'architettura europea. Infatti, sebbene vi siano molte costruzioni europee con cupole di vetro precedenti alla galleria Vittorio Emanuele II (tra le più celebri figura la cupola della Borsa di commercio di Parigi), la galleria del Mengoni fu la prima che unì impianti vetrati a croce e a cupola. Tra gli elementi più riusciti del progetto viene spesso citata la scelta di una copertura a centina ad arco ribassato al posto della copertura a falde spioventi fino ad allora utilizzata nei passages.
Se la decorazione si rifà esplicitamente al rinascimento lombardo, meno esplicito è il suggerimento del tema barocco della "dissoluzione delle volte e delle cupole", ricercata ad esempio con l'illusionismo pittorico degli affreschi. Il ricorso infine alla forma a croce basilicale di fronte al Duomo, così come le dimensioni della cupola riprese da San Pietro rappresentano quasi una sfida del nuovo potere laico e del neonato stato italiano verso il potere ecclesiastico.
Generalmente apprezzata dalla critica come punto di arrivo dell'architettura dei passaggi ottocenteschi e presa come esempio di riqualificazione dell'antico centro urbano, la Galleria non fu immune da critiche sin dal suo completamento, ad esempio l'essere un ibrido tra un'opera di ingegneria e un'opera di architettura, o sull'aver irrimediabilmente stravolto l'aspetto antico del centro di Milano: talvolta criticata per le dimensioni, specie all'epoca dell'inaugurazione dove il centro di Milano era ancora impostato secondo un fitto reticolo di piccole strade tutto fuorché monumentali, fu da alcuni critici accostata al fenomeno della speculazione edilizia. La galleria Vittorio Emanuele II fu infatti accolta generalmente in modo positivo per quanto riguarda l'estetica, mentre le critiche più feroci arrivarono per l'impatto che ebbe sull'antica area attorno al duomo di Milano e sul suo inserimento nel contesto urbano dell'epoca:
Critiche decisamente meno romantiche e rivolte all'aspetto pratico e alla progettazione furono espresse da Giuseppe de Finetti:
A conferma del suo giudizio circa la funzionalità del progetto, De Finetti analizzò come l'85% degli affitti riscossi dal comune per la Galleria derivavano dai primi due piani di botteghe, mentre analizzando solo il palazzo dei portici settentrionali le botteghe erano responsabili del 78% dei guadagni.
Nonostante queste critiche, la galleria Vittorio Emanuele II rimane comunque una delle più celebri opere dell'architettura del ferro europea e la sua struttura è stata il modello di ispirazione per molti altri passaggi coperti e gallerie commerciali in tutto il mondo: tra gli esempi più celebri di ispirazione alla galleria vi è sicuramente la galleria Umberto I di Napoli, la cui copertura a quattro bracci che incrociandosi danno luogo a un ottagono sormontato da una cupola è un chiaro rimando alla struttura della galleria Vittorio Emanuele II.
Lo spazio della Galleria rappresentò anche un precursore dei contemporanei centri commerciali: in omaggio al lavoro di Mengoni si contano più di una ventina di centri commerciali di stampo elegante denominati "Galleria" negli Stati Uniti d'America, tra cui il the Galleria di Houston e il Galleria Dallas di Dallas che ne condividono pure l'impostazione con volta in vetro e acciaio del passaggio coperto milanese. Tra gli altri moderni centri commerciali ispirati dall'architettura della galleria Vittorio Emanuele II ci sono, per stessa ammissione degli architetti, l'Eaton Centre di Toronto e la Kö Galerie di Düsseldorf. Tra le architetture storiche ispirate alla galleria Vittorio Emanuele II si può infine citare la Cleveland Arcade risalente al 1890.
353 t – il peso dell'acciaio utilizzato per la copertura.Per quanto riguarda i costi di realizzazione, possono essere così suddivise le voci principali (in lire italiane dell'epoca):
326 404 lire – fornitura e realizzazione delle decorazione in terracotta, cemento e legno;
In quanto parte integrante della vita mondana milanese sin dall'inaugurazione, la galleria viene citata in molte opere letterarie, sia come parte di annotazioni in diari di viaggiatori, sia come parte di racconti di fantasia.
Giovanni Verga, celebre frequentatore della Galleria durante il periodo milanese, ambientò alcuni dei suoi racconti proprio nella galleria Vittorio Emanuele II: nelle sue Novelle il grande passaggio commerciale compare nell'opera Primavera e altri racconti nella novella che va il titolo all'opera: Primavera, storia d'amore tra una sarta e un musicista giunto da fuori Milano per fare carriera che descrive l'atmosfera della città in quegli anni:
Verga pubblicò anche Per le vie, una raccolta di novelle completamente ambientata a Milano in cui ovviamente figura la Galleria: in Via Crucis paragona metaforicamente il cammino che una giovane donna costretta a prostituirsi fa tra la Galleria e le vie del centro, mentre nella novella In piazza della Scala narra di una povera venditrice di caffè ambulante che passa le sue notti sotto l'arco d'ingresso della galleria.
La Galleria fu al centro della novella omonima di un altro esponente del verismo italiano, Luigi Capuana, in cui viene descritta minuziosamente la vita nel passaggio coperto paragonando il ruolo della Galleria per la città a quello di un cuore per l'organismo:
Infine, molti altri scrittori italiani dedicarono pagine alla Galleria: tra questi troviamo le minuziose descrizioni di Mario Puccini, i racconti di Giuseppe Marotta, su tutti la raccolta di racconti Mal di galleria, fino ad arrivare alle poesie di Alberico Sala dedicate al monumento.
La Galleria viene menzionata anche da autori stranieri. Nel suo viaggio in Italia, Mark Twain passò anche per Milano dove condusse la vita della borghesia cittadina dell'epoca, frequentando quindi spesso la Galleria, che così viene ricordata:
Lo scrittore inglese Thomas Hardy (1840-1928) cita la galleria Vittorio Emanuele II nel racconto A changed man:
La Galleria, in quanto sede privilegiata della vita mondana milanese e simbolo di modernità, fu uno dei ritrovi preferiti e luoghi simbolici del futurismo, interessato com'era alla frenetica vita della città. Tra gli episodi che possiamo citare del movimento in Galleria, oltre ai frequenti ritrovi, abbiamo l'arresto di Boccioni, Carrà, Marinetti, Russolo e Piatti dopo una manifestazione in favore dell'interventismo con tanto di lancio di volantini, schiamazzi e bandiere austriache bruciate.
Una delle più celebri raffigurazioni artistiche della galleria Vittorio Emanuele II è sicuramente la Rissa in galleria di Umberto Boccioni, che ritrae una zuffa tra donne all'ingresso della Galleria, più precisamente davanti al Caffè Camparino, allora posto di fronte alla posizione attuale. Il quadro, pur avvicinandosi più a uno stile derivato da puntinismo e divisionismo, anticipa alcuni temi che saranno cari al futurismo come il movimento e la frenesia della folla.
Altra opera celebre è invece la Galleria di Milano di Carlo Carrà, dove la Galleria viene rappresentata direttamente, anche se non immediatamente riconoscibile: nel quadro sono abbastanza chiaramente distinguibili la cupola della Galleria e un'insegna del caffè Biffi. Anche in questo caso non si nota un linguaggio maturo del futurismo, bensì una certa influenza del cubismo.
La Galleria fu inoltre più volte ritratta da Angelo Inganni tra i molti quadri che rappresentavano momenti di vita e paesaggi lombardi: oltre alla precedentemente citata Posa della prima pietra della galleria Vittorio Emanuele II, si ritrova la galleria dipinta nella Veduta di piazza Scala con neve cadente in cui si intravede piazza della Scala al 1874 attraverso l'arco di ingresso dall'interno della Galleria. La Galleria compare inoltre in molte altre opere, ad esempio viene raffigurata all'interno nel Ottagono della galleria Vittorio Emanuele di Angelo Morbelli o ancora in numerose stampe, ad esempio l'arco di ingresso su piazza Duomo di Antonio Bonamore.
La tradizione afferma che ruotare per tre volte su sé stessi col tallone del piede destro piantato in corrispondenza dei genitali del toro ritratto a mosaico sul pavimento dell'ottagono della galleria porti fortuna. Il gesto in origine sarebbe stato eseguito come scherno verso la città di Torino, nel cui stemma è raffigurato il toro, per poi diffondersi semplicemente come rito scaramantico. Tale rituale, ripetuto centinaia di volte al giorno principalmente da turisti, usura velocemente l'immagine del toro che deve essere ripristinata frequentemente.
Nel 1967, in occasione del centenario della galleria Vittorio Emanuele II, furono eseguiti degli importanti lavori di rifacimento di tutta la pavimentazione del passaggio coperto, in quanto questa era stata rattoppata velocemente e senza troppa cura dopo i bombardamenti della città. Furono inoltre rifatti i mosaici dell'ottagono: non si sa se per distrazione o per impedire rituali scaramantici e di poco pudore (alcune ragazze arrivavano talvolta a sedersi sopra il toro mimando movimenti espliciti), il toro fu rifatto senza organi genitali. L'errore o presunto tale non scoraggiò a ogni modo l'ormai diffusa usanza.
Nella galleria Vittorio Emanuele II sono presenti al 2015 dodici esercizi riconosciuti dalla Regione Lombardia come negozi storici. Cinque di questi sono presenti nella Galleria dalla sua apertura al pubblico:
Viganò (1919): ottica.Secondo il regolamento comunale, gli esercizi, storici e non, devono presentare le scritte delle insegne di color oro su sfondo nero: a quest'obbligo dovette ottemperare anche McDonald's negli anni in cui ebbe la licenza di apertura di un fast food.
Antonio Cavagna Sangiuliani, Guida tascabile della città di Milano e suoi dintorni, Milano, Serafino Muggiani e comp., 1876, ISBN non esistente.
 Giuseppe De Finetti, Milano: costruzione di una città, Milano, Hoepli, 2002, ISBN 88-203-3092-X.
 Lorenzo De Stefanis, Carlo Migliavacca, L'eclettismo, Milano, Nodo libri, 1999, ISBN 88-7185-081-5.
 Marco Dezzi Bardeschi, Milano: architettura, città, paesaggio, Roma, Mancosu, 2006, ISBN 88-87017-39-5.
 Riccardo Di Vincenzo, Le gallerie di Milano, Milano, Hoepli, 2009, ISBN 978-88-203-4339-2.
 Massimo Finazzer Flory e Silvia Paoli (a cura di), La Galleria di Milano: lo spazio e l'immagine, Milano, Skira, 2003, ISBN 88-8491-457-4.
(FR) Johann Friedrich Geist, Le Passage: Un Type Architectural du XIX Siecle, Bruxelles, Mardaga, 1989, ISBN 2-87009-315-2.
 Laura Gioeni, L'affaire Mengoni: la piazza Duomo e la Galleria Vittorio Emanuele di Milano, i concorsi, la realizzazione, i restauri, Milano, Guerini, 1995, ISBN 88-7802-557-7.
 Giuliano Gresleri (a cura di), La Galleria Vittorio Emanuele e l'Architetto Mengoni, Imola, La Mandragora, 1997, ISBN 88-86123-53-1.
 Romano Jodice, L'architettura del ferro: l'Italia (1796-1914), Roma, Bulzoni, 1985, SBN IT\ICCU\RMS\2523190.
 Francesco Ogliari, Milano e la sua galleria, Pavia, Selecta, 2010, ISBN 978-88-7332-282-5.
 Amerigo Restucci (a cura di), L'Ottocento, in Storia dell'architettura Italiana, vol. 1, Milano, Electa, 2005, ISBN 88-435-4894-8.
Francesco Tedeschi, Il Futurismo nelle Arti Figurative: (dalle origini divisioniste al 1916), Milano, I.S.U., 1995, SBN IT\ICCU\MIL\0383740.
 Delio Tessa, Ore di città, Milano, Libri Scheiwiller, 1984, SBN IT\ICCU\CFI\0070739.
 Mark Twain, Vagabondo in Italia, traduzione di Maria Gabriella Mori, Roma, Robin, 2003, ISBN 88-7371-015-8.
 Giovanni Verga, Per le vie, Milano, Libreria Meravigli, 1999, ISBN 88-7955-108-6.
Wikimedia Commons contiene immagini o altri file sulla Galleria Vittorio Emanuele II

Il Galles (AFI: /ˈɡalles/; in inglese Wales, pron. ['weɪlz]; in gallese Cymru, pron. [ˈkəm.rɨ]) è una delle quattro nazioni costitutive del Regno Unito. È parte dell'isola della Gran Bretagna; confina con l'Inghilterra ad est, con il Mare d'Irlanda a nord e ad ovest, e con il Canale di Bristol a sud. Si estende per 20 779 km² e nel 2011 contava una popolazione di 3 063 456 persone. Il Galles ha una costa di oltre 2 700 km, e la sua conformazione è in gran parte montagnosa, con le più alte cime nelle aree settentrionali e centrali, tra cui lo Snowdon (in gallese Yr Wyddfa), il picco più alto. La nazione si trova all'interno della zona temperata e gode di un clima oceanico variabile.
L’attuale detentore del trono Gallese è Carlo primogenito di sua maestà la regina Elisabetta II.
L'identità nazionale gallese emerse tra i britanni celti dopo il ritiro romano dall'isola nel V secolo, e il Galles è considerato una delle nazioni celtiche moderne. La morte di Llywelyn ap Gruffudd nel 1282 segnò il completamento della conquista del Galles da parte di Edoardo I d'Inghilterra, nonostante Owain Glyndŵr abbia poi riportato per un breve periodo l'indipendenza a quello che oggi è il Galles moderno, all'inizio del XV secolo. L'intero Principato del Galles fu annesso dall'Inghilterra e incorporato all'interno del sistema legale inglese tramite leggi del 1535 e 1542. Nel XIX secolo si è sviluppata una politica autonoma nel Galles; il liberalismo gallese, personificato all'inizio del XX secolo da David Lloyd George, fu sostituito dalla crescita del socialismo e dal Partito Laburista. Nel corso del secolo, il nazionalismo gallese crebbe: Plaid Cymru, il partito nazionale gallese, fu costituito nel 1925 e la Welsh Language Society nel 1962. Istituita nel 1998, l'Assemblea nazionale per il Galles detiene la responsabilità di una serie di materie oggetto di devoluzione.
All'inizio della rivoluzione industriale, lo sviluppo delle miniere e delle industrie metallurgiche trasformò la nazione da società agricola a industriale; lo sfruttamento del South Wales Coalfield causò un rapido incremento della popolazione gallese. Due terzi della popolazione vivono nel Galles del sud, principalmente a Cardiff (la capitale), Swansea e Newport, oltre che nelle vicine valli. Oggi, le industrie pesanti tradizionali e le estrazioni sono in declino, e l'economia del Galles fa affidamento sul settore pubblico, sui servizi e sul turismo. Il valore aggiunto lordo del Galles nel 2010 era di 45,5 milioni di sterline (15 145 £ pro capite, il 74% della media del Regno Unito, e il valore più basso pro capite nel Regno).
Nonostante il Galles condivida la storia politica e sociale con il resto della Gran Bretagna, e la grande maggioranza della popolazione parli inglese, la nazione ha mantenuto una identità culturale distinta, ed è ufficialmente bilingue. Oltre 560 000 persone nel Galles parlano il gallese, e la lingua viene parlata dalla maggioranza della popolazione in parti del nord e dell'ovest della nazione. Dal tardo XIX secolo in avanti, il Galles ha conquistato la sua reputazione di "terra del canto", in parte a causa della tradizione eisteddfod. In molti eventi sportivi internazionali, come il campionato mondiale di calcio, la Coppa del Mondo di rugby e i Commonwealth Games, il Galles partecipa con le proprie squadre nazionali, anche se ai giochi olimpici gli atleti gallesi competono insieme alla squadra britannica. Il Rugby a 15 è visto come un simbolo dell'identità gallese ed espressione della coscienza nazionale.
La superficie del Galles è di 20 778 km² e la popolazione supera i 3 milioni di abitanti. Quest'ultima non si distribuisce equamente sul territorio. Nella zona montuosa la densità è di appena 10 ab./km².
La più antica tra le ere geologiche rilevate nel territorio del Galles è il Cambriano, inquadrato nel Paleozoico, periodo che prende proprio nome dai Monti Cambrici che si trovano nel Galles centrale. Negli studi sull'evoluzione delle forme di vita presenti sulla terra, gli studiosi hanno identificato l'Esplosione cambriana come il principale periodo in cui sulla terra siano apparse diverse specie di animali complessi di cui sono stati ritrovati moltissimi fossili proprio in Galles.
Il Galles è un paese montuoso posizionato su una penisola a sud-ovest della Gran Bretagna. È lungo circa 270 km da nord-sud e 97 km da est-ovest. La dimensione del Galles ufficiale è di circa 20 779 km².
Il Galles confina con l'Inghilterra a est e via mare in tutte le altre direzioni: il Mare d'Irlanda a nord e a ovest, Canale di San Giorgio e il Mar Celtico a sud-ovest e il Canale di Bristol, a sud. Il Galles ha circa 1 680 miglia (2 700 chilometri) di costa (lungo il medio delle alte maree), tra cui il continente, Anglesey e Holyhead. Oltre 50 isole si trovano al largo della terraferma, la più grande delle quali è Anglesey, nel nord-ovest.
Gran parte del paesaggio del Galles è montuoso, in particolare nel nord e nelle regioni centrali. Nella zona centrale si estende una vasta zona verde ma poco abitata, chiamata Deserto verde del Galles. Le montagne si sono formate durante l'ultima era glaciale, la glaciazione Devensian. Le montagne più alte in Galles sono in Snowdonia (Eryri), e cinque sono oltre 1 000 m (3 300 piedi). Il più alto di questi è Snowdon (Yr Wyddfa), a 1 085 m (3 560 piedi) Le 14 montagne del Galles oltre i 3 000 piedi (910 metri), o 15 se compreso Garnedd Uchaf, spesso non considerato a causa del suo basso rilievo topografico, sono conosciuti collettivamente come i 3000s gallesi e si trovano in una piccola area a nord-ovest.
La più alta al di fuori della 3000s è Aran Fawddwy, a 905 metri (2 969 piedi), nel sud della Snowdonia. Le Brecon Beacons (Bannau Brycheiniog) sono nel sud (punto più alto Pen y Fan, a 886 metri (2 907 piedi), e si collegano ai Monti Cambrici nel Galles centrale. Il punto più alto è Pumlumon a 752 metri (2 467 piedi).
Verso la metà del XIX secolo, due prominenti geologi, Roderick Murchison e Adam Sedgwick (che per primo propose il nome di Cambriano), utilizzarono gli studi compiuti da loro stessi sul territorio gallese per gettare le basi delle scienze di paleontologia e stratigrafia. I due successivi periodi, l'Ordoviciano ed il Siluriano, presero il nome da due antiche tribù celtiche riscoperte grazie agli studi di Murchison e Sedgwick.
Il Galles è situato in un'area temperata anche se il clima è fortemente influenzato dalla presenza del mare che circonda tutta la penisola. Il tempo nel Galles è sovente nuvoloso, ventoso e piovoso, con estati fresche e inverni miti.
Dal punto di vista del clima, ha le caratteristiche tipiche oceaniche, quindi parecchio variabile ma mite, con le giornate che presentano diverse caratteristiche che mutano e si ripetono nell'arco di poche ore. La primavera è la stagione meno piovosa, anche se nei mesi primaverili di marzo ed aprile c'è sempre d'aspettarsi un possibile recrudescenza di stile invernale. Le temperature massime si aggirano sui 20 °C lungo le coste, qualche grado in più lontano dal mare là dove non agisce la fresca brezza oceanica. A volte però il caldo si fa sentire tanto che il record di temperatura massima del Galles è di 35 °C. Autunno ed inverno sono invece stagioni uggiose, con pioggia in abbondanza ma temperature medie che rimangono intorno ai 5-6 °C sopra lo zero sulla costa, mentre può fare molto più freddo nelle zone interne e montagnose.
La fauna selvatica del Galles è quella comune a tutta l'area della Gran Bretagna, pur con sostanziali differenze. A causa infatti della presenza di molte coste, il Galles ospita una grande varietà di uccelli marini. Le spiagge e le isole circostanti sono sedi di colonie di berte, pulcinella di mare, gabbiani tridattili, cormorani e gazze marine, oltre a numerose specie di uccelli terrestri come corvi e tordi., o rapaci come lo smeriglio, l'albanella reale e il nibbio reale, che è tra l'altro simbolo nazionale del Galles. In totale vi sono circa 200 specie differenti di uccelli ed è quindi importante per l'area la pratica del birdwatching.I più grandi mammiferi gallesi, tra i quali ricordiamo l'orso bruno, il lupo e la lince, si sono estinti durante il periodo normanno. Attualmente sono presenti micromammiferi come i topiragni e arvicole, oltre a tassi, ricci e ben quindici specie di pipistrelli. Due specie di piccoli roditori, il topo selvatico collogiallo (Apodemus flavicollis) ed il moscardino (Muscardinus avellanarius), sono specie abbondanti in Galles che vivono indisturbate nelle aree di confine. Tra gli altri animali che popolano il Galles ricordiamo anche la lontra, l'ermellino, ed altri mustelidi.
Come in Cornovaglia, Britannia ed Irlanda, le acque del Galles sono popolate da squali elefante, foche grigie, tartarughe, delfini, focene e granchi. Il Pembrokeshire e Ceredigion in particolare sono aree riconosciute internazionalmente per la presenza di delfini tursiopi, detti anche delfini dal naso a bottiglia. Tra i pesci di fiume si ricordano il salmerino oltre a anguille, salmoni, alose e sperlani, oltre al preziosissimo Gwyniad unico della zona del Galles che si trova unicamente nel Lago Bala.
A causa del suolo di scarsa qualità, molti terreni del Galles non sono adatti per le coltivazioni e l'allevamento del bestiame è tradizionalmente la pratica agricola più importante. Il paesaggio gallese (protetto da tre parchi nazionali e 45 spiagge Bandiera Blu), così come la cultura del Galles, attira un gran numero di turisti, che svolgono un ruolo particolarmente importante per l'economia delle zone rurali. Il Galles ha lottato per sviluppare od attirare occupazione ad alto valore aggiunto in settori come la finanza e la ricerca e sviluppo, sforzo riconducibile in parte a una relativa mancanza di popolazione attiva. Il Galles è privo di un grande centro metropolitano. La mancanza di occupazione ad elevato valore aggiunto si traduce in una inferiorità della produzione economica pro capite rispetto ad altre regioni del Regno Unito. Infatti, nel 2002 essa era pari a circa l'80% della media del Regno Unito e al 90% della media UE-25. Nel giugno 2008, Il Galles è diventato la prima nazione al mondo ad ottenere la certificazione Fairtrade dell'FLO International.
La lira sterlina è l'unica valuta utilizzata in Galles. Numerose banche gallesi hanno emesso le proprie banconote nel XIX secolo, ma dal 1908 non esiste più nessun istituto d'emissione gallese. Da allora, anche se le banche in Scozia e Irlanda del Nord continuano ad avere il diritto di emettere banconote nei rispettivi paesi, la Banca d'Inghilterra ha il monopolio sull'emissione di banconote in Galles. La Banca Commerciale del Galles, fondata a Cardiff da Sir Julian Hodge nel 1971, è stata rilevata dalla Bank of Scotland nel 1988 e assorbita nella stessa nel 2002. La Zecca Reale inglese, che emette la monetazione metallica circolante nell'intero Regno Unito, ha una sede a Llantrisant dal 1980. Dalla decimalizzazione del 1971 alla nuova serie emessa nel 2008 un simbolo gallese è stato raffigurato su almeno una delle monete in circolazione nel Regno Unito, com'è accaduto, ad esempio, per i pezzi da una sterlina nel 1995 e nel 2000.
In Galles, oltre all'inglese, si parla il Cymraeg, conosciuto anche come cimrico o gallese (in inglese la lingua è chiamata welsh, che significa straniero nelle lingue germaniche). Il cimrico deriva, come il cornico della Cornovaglia e il bretone della Bretagna, dall'antico brittonico.
Lo sport più popolare, nel quale la squadra nazionale ha riportato più successi, è il rugby. Ha anche una propria nazionale di calcio, che ha partecipato alla fase finale del mondiale del 1958, dove fu eliminato nei quarti di finale dal Brasile, poi campione.
Nel censimento del 2011 il 57,6% della popolazione si definiva cristiano, contro il 71,9% del 2001.
Tra le varie confessioni cristiane le più grandi organizzazioni sono la Chiesa in Galles (Yr Eglwys yng Nghymru), autonoma dal 1920 dalla Chiesa anglicana e la Chiesa cattolica. La Chiesa in Galles è largamente maggioritaria; attualmente è composta da 6 diocesi, mentre la Chiesa cattolica è suddivisa in 3 diocesi, facenti capo alla provincia ecclesiastica dell'Arcidiocesi di Cardiff.
Ci sono altre tre chiese cristiane minoritarie gallesi: la chiesa presbiteriana del Galles (Eglwys Bresbyteraidd Cymru) di circa 38.000 persone, l'Unione degli indipendentisti gallesi (Undeb yr Annibynwyr Cymraeg) di circa 36 000 persone e l'Unione battista del Galles (Undeb Bedydd wyr Cymru) di 25.000 persone. Il resto della popolazione è di religione cristiana metodista.
L'1,5% dei gallesi aderiva all'islam (lo 0,7% nel 2001) e lo 0,3% all'induismo e buddhismo.
Dichiarava di non avere religione il 32,1% (18,5% nel 2001) ed il 7,6% (8,1% nel 2001) non rispondeva alla domanda.
Tra il 1904 e il 1905 in Galles vi fu un rinnovamento spirituale con la conversione di migliaia di persone; in tutti gli aspetti della vita, religioso, familiare o sociale. Tutto iniziò ad Ammanford con manifestazioni di glossolalia. I maggiori esponenti furono Evan Roberts di Ammanford e Daniel Williams e suo fratello Jones di Penygroes In venti anni circa si formarono 90 comunità, solo nel Galles.
La Chiesa Apostolica in Italia ha origine dalla Chiesa apostolica, un movimento nato nel Galles in seguito ad un risveglio religioso sviluppatosi tra il 1904 e il 1905. Le Chiese Elim in Italia (Elim Pentecostal Churches) sono un movimento di chiese evangeliche di fede pentecostale fondato nel 1915 dagli evangelisti gallesi George e Stephen Jeffreys.
Il motto del Galles è "Cymru am byth" ("Galles per sempre"). L'inno regionale è Hen Wlad Fy Nhadau.
Negli studi della BBC Wales presenti a Cardiff viene prodotta, dal 2005, la serie TV cult Doctor Who, su decisione della BBC e dello showrunner gallese Russell T. Davies di ampliarne l'utilizzo.
Il nome del Galles in inglese - "Wales" - deriva dalla parola germanica Walha, che significava straniero o non-germanico, probabilmente derivato dal nome Volcae e dovuto al fatto che nell'attuale Galles si dovettero ritirare le originarie popolazioni britanniche quando gli anglosassoni invasero la Britannia. Nelle zone in cui i Germani erano in contatto con popolazioni di lingua latina, la parola ha cambiato il suo significato in gente romanica, come ancora è mantenuta nel nome dei Valloni (Wallons) del Belgio, nel termine con cui i tedeschi delle Alpi chiamano le popolazioni romanze ("Welsch") e in quello della Valacchia (Wallachia) in Romania; per il nome del Galles, e anche per il -wall della Cornovaglia, il significato è sostanzialmente quello di "celti". I gallesi chiamano il loro paese Cymru, nome che, si pensa, stia per conterranei in antico gallese, ma che deriva anche da quello del primo sovrano di Cymru, Kamber, figlio di Bruto, primo sovrano della Britannia. Parte della parola Cymru è evidente nel Cum- di Cumberland e Cumbria.
Secondo il censimento del 2011, il gallese è parlato dal 19% della popolazione, mentre l'inglese è parlato dal 81% dei residenti in Galles.
I primi ritrovamenti storici di popolazioni residenti nel Galles si hanno attorno ai 29 000 anni fa, cioè all'epoca della glaciazione, ove probabilmente esisteva già una popolazione autoctona che avrebbe risentito delle migrazioni di coloni neolitici provenienti dalle aree dell'attuale Danimarca alla quale il Galles era unito. Molti millenni dopo, a questo substrato pre indeuropeo si aggiunsero popolazioni di origine celtica, giunte in questa parte della Gran Bretagna all'inizio dell'età del ferro e che rimpiazzarono completamente i loro predecessori nei successivi sei o sette secoli.
I Romani raggiunsero il Galles nel 48 d.C. ed impiegarono circa trent'anni a colonizzare l'intera area, scontrandosi con le popolazioni locali che opposero resistenza, tra le quali citiamo i Siluri e gli Ordovici. Per tutto il Galles la dominazione romana fu un'occupazione militare ad eccezione delle coste a sud dove esisteva un'eredità di romanizzazione. L'unica città fondata dai Romani in Galles fu Caer Went: assieme alla più antica Carmarthen, furono gli unici due agglomerati urbani ad ottenere il rango di civitas nella regione. Con ogni probabilità la maggioranza delle popolazioni gallesi rimase di lingua celtica anche durante la dominazione romana, mentre verso la fine dell'impero romano nelle aree costiere del nord-ovest vi sono evidenze archeologiche di comunità immigrate dall'Irlanda (che però non hanno lasciato traccia nella moderna lingua gallese, celtica come l'irlandese, ma di un gruppo differente e più prossimo al bretone).
Il Galles fu l'ultimo residuo insulare dell'antica Britannia ad essere spazzato dalle invasioni anglosassoni, probabilmente si verificò anche un fenomeno migratorio dai bassopiani inglesi delle popolazioni celto-romane sconfitte dagli invasori anglo-sassoni verso il Galles (che in contemporanea migrarono anche verso l'Armorica, ribattezzandola Bretagna o piccola Britannia). Questo provocò una netta frattura linguistica (il Galles rimase linguisticamente celtico, l'Inghilterra divenne germanica), ma contribuì a ridurre le differenze di cultura materiale, di mitologia (la leggenda di Re Artù, nata nelle pianure inglesi ancora di lingua predominante britannica, conquistò tanto i gallesi quanto i bretoni), di diritto consuetudinario ecc. È stato suggerito che il Galles del Nord possa "vantare di essere stato l'ultima parte dell'Impero romano ad arrendersi ai barbari - quando si arrese agli inglesi sotto Edoardo I nel 1282 (Bryan Ward-Perkins, "La caduta di Roma e la fine della civiltà", Laterza 2007).
Il Galles medievale tra il 500 e il 1200 fu suddiviso in una miriade di più o meno piccoli regni dai confini mutevoli, sempre più spesso convertiti al cristianesimo dai monaci irlandesi (le comunità cristiane d'epoca romana erano pressoché scomparse nell'alto medioevo). Alcuni territori del Galles furono uniti ad altri bretoni e della Cornovaglia da sovrani di regni effimeri, mentre altri furono conquistati dagli irlandesi, mentre dopo il 750-800 tutti i territori costieri subirono pesanti incursioni di pirati e scorridori vichinghi, intervallate con tentativi di colonizzazione (anche a partire dalle basi normanne di Dublino e dell'Isola di Man).
Il Principato del Galles perse la sua indipendenza nel 1282, quando re Edoardo I d'Inghilterra sconfisse il sovrano gallese Llywelyn II, l'ultimo dei re gallesi ad aver conservato la propria indipendenza, nella battaglia di Cilmeri. Già dal 1066 in avanti i nuovi sovrani, d'origine normanna, della corona inglese avevano iniziato ad attaccare e conquistare alcuni dei regni in cui era diviso il Galles medievale. Numerose erano state le guerre di confine (incluse diverse incursioni di sovrani e briganti gallesi lungo la frontiera) tanto che i sovrani inglesi dovettero provvedere a costruire una complessa serie di ottime fortificazioni per controllare il territorio. La conquista inglese del Galles fu piuttosto lenta: pur cominciata prima di quella della Scozia e dell'Irlanda, si concluse dopo queste ultime (anche se la Scozia avrebbe da lì a poco riconquistato la sua indipendenza, mantenendola fino al 1603, quando i sovrani scozzesi ascesero al trono inglese).
Inoltre gli inglesi scoprirono che i gallesi, a loro enormemente inferiori nella cavalleria, avevano un'ottima fanteria leggera armata di archi lunghi (detti appunto gallesi). Gli archi gallesi erano, assieme a quelli "turcheschi", i migliori del mondo medievale e divennero uno dei punti di forza dell'esercito inglese, proprio a partire dalla conquista del Galles, ed un tratto culturalmente condiviso dei guerrieri della corona d'Inghilterra.
La legislazione gallese non è stata rimpiazzata da quella inglese fino agli Atti d'Unione (1535 - 1542), con l'unificazione anche dei parlamenti d'Inghilterra e di Galles. Da quel momento in avanti la storia gallese perde buona parte della sua specificità e si unisce, politicamente, ma anche socialmente, economicamente ed in buona parte anche linguisticamente e culturalmente, con quella inglese.
Dal 1955 la sua capitale è Cardiff, sebbene sia Caernarfon il luogo dove viene investito il Principe del Galles e Machynlleth la sede di un Parlamento nominato da Owain Glyndŵr durante la sua rivolta nel XV secolo. Nel 1999 fu formata l'Assemblea nazionale, che ha solo poteri locali, che sono stati incrementati nel 2007.
Il Galles è una nazione costitutiva parte del Regno Unito. Costituzionalmente, il Regno Unito è de jure uno Stato unitario con un suo sovrano e con la sede del governo posta al palazzo di Westminster a Londra. Il Galles è rappresentato nella Camera dei Comuni da circa 40 membri su un totale di 646. Il Partito Laburista occupa 29 di questi 40 seggi, mentre le rimanenti sedie sono occupate dai Liberal-Democratici, dal Plaid Cymru e dal partito conservatore. Un Segretario di Stato per il Galles siede al Gabinetto del Regno Unito ed è responsabile della rappresentanza del Galles presso la corte. L'attuale Segretario di Stato è Cheryl Gillan in carica dal 12 maggio 2010.Un referendum condotto nel Galles ed in Scozia nel 1997 ha scelto di stabilire un'amministrazione locale per entrambe le regioni. In Galles, di conseguenza, il processo di devolution ha avuto inizio con la proclamazione del Government of Wales Act 1998, creato dalla National Assembly for Wales (Cynulliad Cenedlaethol Cymru).
Dal 1996 il governo locale del Galles è amministrato attraverso 22 consigli locali, responsabili localmente appunto del mantenimento di tutti i servizi.
Il Galles ha le seguenti suddivisioni amministrative, ripartite nei sottonominati 22 consigli locali, riportate in questa tabella contenente superficie, popolazione e densità abitativa, capoluogo e numero di comuni.
(DE, CY, EN, FR, ES, JA, ZH) Wales. World Nation, informazioni generali, su walesworldnation.com.

Lanciata nell'ottobre 1997 ed in continuo ampliamento, essa rende accessibili libri digitalizzati, cartulari, periodici, fotografie e una collezione di manoscritti e miniature. Al novembre 2017, Gallica consente la consultazione in linea di 4.348.725 documenti, così ripartiti:
Le prime digitalizzazioni risalgono al 1992, in seguito a un progetto per la creazione di una "raccolta di immagini fisse digitali" avviata nel 1990, da quella che al tempo era l'Istituzione della Pubblica Biblioteca francese (EPBF). L'obiettivo iniziale è fissato a 300.000 immagini fisse, con l'idea di costruire collezioni multimediali (tra cui file audio, stampe, immagini fisse e animate). Viene quindi chiesto alla Bibliothèque Nationale, alle istituzioni private ed alle agenzie fotografiche di partecipare alla costituzione del fondo documentale.
A seguito della fusione (decisa da François Mitterrand) nel 1994 della Bibliothèque Nationale e dell'EPBF, la nuova Biblioteca Nazionale della Francia (BnF) ha dato maggiore spazio alle raccolte dei propri fondi nel processo di digitalizzazione. 
Nel gennaio 2005 dalle colonne di Le Monde e poi ancora con il suo saggio Quand Google défie l'Europe, plaidoyer pour un sursaut (sempre del 2005), Jean-Noël Jeanneney lancia il progetto di una biblioteca digitale europea per rispondere a Google Books: ciò dà un'accelerazione nello sviluppo di Gallica e un cambiamento del ritmo di digitalizzazione, individuando nella biblioteca digitale un argine al colosso statunitense. A partire dal 2006 sono state lanciate diverse raccolte separate di materiale digitale (stampa nazionale nel 2005, libri e riviste nel 2007, con un tasso di 100.000 stampe digitalizzate in modalità immagine e in modalità testo all'anno). Nel 2006, i documenti disponibili a Gallica beneficiano di riferimenti a lungo termine con il collegamento ARK. Nel 2007 viene lanciato il prototipo Europeana, che servirà come base per la nuova versione di Gallica, la cui messa in rete avviene alla fine dello stesso anno. 
È stata rilasciata dalla BnF sui principali store online anche una applicazione di Gallica per dispositivi mobili.
Il 15 gennaio 2013, il Ministero della Cultura e della Comunicazione francese, il Commissariat aux investissements d’avenir e la BNF annunciano congiuntamente la firma di due accordi di scansione e distribuzione per antichi libri e fondi musicali della Biblioteca Nazionale Francese nell'ambito del Programme d'investissements d'avenir, tramite la controllata Bnf Partenariats, creata nel 2012:
Un accordo con la società ProQuest per digitalizzare 70.000 libri antichi francesi del periodo 1470-1700, che riguarda tutti gli incunaboli stampati prima del 1500 e una copia per edizione di opere stampate nel XVI e XVII secolo. Nel corso del tempo, una selezione di 3500 libri selezionati dalla BnF sarà immediatamente disponibile su Gallica; altri titoli saranno disponibili sulla piattaforma trascorsi 10 anni.
Un accordo con Believe Digital e Memnon Archiving Services per digitalizzare 200.000 dischi in vinile 78 e 33 giri. L'accordo di digitalizzazione riguarda solo opere di dominio pubblico e prevede la vendita esclusiva di opere per aziende partner. Tuttavia, i principali acquirenti di licenze di accesso per questi contenuti saranno organizzazioni di ricerca pubbliche o biblioteche universitarie, che saranno obbligate a pagare contenuti digitalizzati che fanno parte del patrimonio culturale comune. Diverse organizzazioni francesi hanno denunciato questo aspetto dell'accordo, tra cui COMMUNIA, il collettivo Savoirscom1, l'Open Knowledge Foundation France, Creative Commons France, La Quadrature du Net, Framasoft, il Partito Pirata, Wikimedia France e l'Associazione dei bibliotecari della Francia.

Publio Licinio Egnazio Gallieno (in latino: Publius Licinius Egnatius Gallienus; 218 – Milano, 268) è stato un imperatore romano, dal 253 al 268, famoso per la sua riforma dell'esercito, nonché valente condottiero.
Salì al potere insieme al padre Valeriano nel 253 e quando questi fu catturato dai Sasanidi (nel 260, dopo sette anni di regno) rimase l'unico imperatore per altri otto anni, fino alla morte quando era cinquantenne. Durante il suo regno ci furono due secessioni di territori dell'impero (l'Impero delle Gallie a occidente e il Regno di Palmira a oriente) e molti aspiranti imperatori.
Gallieno fu un imperatore colto e sotto il suo regno le arti e la cultura vissero un breve periodo di fioritura. A Gallieno si devono due provvedimenti che modificarono l'organizzazione dell'esercito e che contribuirono a superare la crisi militare. Tolse il comando delle legioni ai senatori e l'affidò a generali di estrazione equestre. Organizzò un tipo di difesa più flessibile "in profondita": anziché distribuire le truppe su tutto il confine, le concentrò nelle retrovie, nei punti strategicamente più importanti e costituì reparti mobili basati sull'uso prevalente della cavalleria.
Rappresentò il punto di svolta nel tragico periodo di crisi che colpì l'Impero romano, dopo la fine della dinastia dei Severi. Non è un caso che proprio Gallieno sia stato il primo a regnare per quindici anni (sette con il padre ed otto da solo), cosa assai rara se si considera il primo periodo dell'anarchia militare (dal 235 al 253). Era, infatti, dai tempi di Settimio Severo (193-211) che un Imperatore non regnava tanto a lungo. Pose, inoltre, le basi per un periodo di ripresa e riconquista, come quello degli Imperatori illirici (268-282), oltre che di restaurazione, come quello tetrarchico di Diocleziano (284-305).
Gallieno nacque intorno all'anno 218 da Valeriano, un membro della classe senatoria della gens Licinia, ed Egnazia Mariniana (possibile figlia di Egnazio Vittore Mariniano), ed ebbe un fratello, Publio Licinio Valeriano. Prima del 242 sposò Cornelia Salonina, da cui ebbe almeno tre figli (Cornelio Valeriano, morto nel 258; Cornelio Salonino che morì nel 260 dopo essere divenuto cesare; e Egnazio Mariniano, ucciso invece dopo la morte di Gallieno stesso nel 268). La monetazione del periodo lo mette in relazione a Falerii in Etruria, che potrebbe essere stato quindi il suo luogo di nascita o della famiglia materna, la gens Egnatia.. Sono state trovate a Falerii novi alcune lastre di marmo riutilizzate in un edificio termale, che rivestivano in origine la base di una coppia di statue perdute di Gallieno e della moglie Salonina. Gallieno vi è esaltato come governatore del mondo e signore delle terre, invitto Augusto, pontefice massimo, trionfatore sui Germani e Parti, padre della patria, proconsole, “rifondatore della colonia dei Falisci” (redintegrator coloniae Faliscorum). È probabile che Galerio stesso o la madre Egnatia Mariniana siano nati a Falerii. Le lastre sono attualmente conservate nei Musei Vaticani.
Tra le fonti della vita di Gallieno, una delle più importanti è la Historia Augusta, la quale descrive le gesta di Gallieno dal punto di vista del Senato romano, e quindi mostrando ostilità verso questo imperatore. Nel corso del 253 una nuova ondata di Goti, Borani, Carpi ed Eruli portò distruzione fino a Pessinunte ed Efeso via mare, e poi via terra fino ai territori della Cappadocia. E mentre Emiliano, allora governatore della Mesia inferiore, era costretto a ripulire i territori romani a sud del Danubio dalle orde dei barbari, scontrandosi vittoriosamente ancora una volta con il capo dei Goti, Cniva (primavera del 253) e ottenendo grazie a questi successi il titolo di imperatore, ne approfittarono le armate dei Sasanidi di Sapore I, che provocarono un contemporaneo sfondamento del fronte orientale, penetrando in Mesopotamia e Siria fino ad occupare la stessa Antiochia.È in queste circostanze che fu elevato alla porpora Valeriano (22 ottobre del 253). Il Senato romano ratificò la nomina ad Imperatore delle truppe di Rezia, elevando contestualmente il figlio Gallieno al ruolo di Cesare. Quando in seguito Valeriano giunse a Roma, decise di innalzare il figlio al rango di co-augusto, mentre il nipote Cornelio Valeriano o l'altro suo figlio, Valeriano il giovane, a quello di Cesare. Nell'Impero romano all'epoca della crisi del III secolo, la pratica di associare un figlio al trono era abituale, come nel caso di Massimino Trace e Massimo, Filippo l'Arabo e Severo Filippo, Decio ed Erennio Etrusco, Treboniano Gallo e Volusiano. Nel caso di Valeriano e Gallieno, oltre a vantaggi dinastici, l'associazione del figlio adulto al trono del padre, permise di avere due imperatori perfettamente capaci di governare, dando così all'agire imperiale doppio vigore. Si trattava di qualcosa di più simile a quanto era accaduto alla metà del II secolo, quando, morto Antonino Pio, Marco Aurelio associò al trono il fratello adottivo Lucio Vero. E così padre e figlio si spartirono l'amministrazione dell'Impero e partirono appena possibile per le rispettive destinazioni, Gallieno, dopo essere stato nominato console ordinario per il 254, in Occidente lungo il limes renano, Valeriano in Oriente.
Le continue scorrerie da parte dei barbari nei vent'anni successivi alla fine della dinastia dei Severi avevano messo in ginocchio l'economia ed il commercio dell'Impero romano. Numerose fattorie e raccolti erano stati distrutti, se non dai barbari, da bande di briganti e dalle armate romane alla ricerca di sostentamento, durante le campagne militari combattute sia contro i nemici esterni, sia contro quelli interni (usurpatori alla porpora imperiale). La scarsità di cibo generava, inoltre, una domanda superiore all'offerta di derrate alimentari, con evidenti conseguenze inflazionistiche sui beni di prima necessità. A tutto ciò si aggiungeva un costante reclutamento forzato di militari, a danno della manovalanza impiegata nelle campagne agricole, con conseguente abbandono di numerose fattorie e vaste aree di campi da coltivare. Questa impellente richiesta di soldati, a sua volta, aveva generato una implicita corsa al rialzo del prezzo per ottenere la porpora imperiale. Ogni nuovo imperatore o usurpatore era costretto, pertanto, ad offrire al proprio esercito crescenti donativi e paghe sempre più remunerative, con grave danno per l'erario imperiale, spesso costretto a coprire queste spese straordinarie con la confisca di enormi patrimoni di cittadini privati, vittime in questi anni di proscrizioni "di parte". Queste difficoltà costrinsero il nuovo imperatore, Valeriano, a spartire con il figlio Gallieno l'amministrazione dello Stato romano, affidando a quest'ultimo la parte occidentale e riservando per sé quella orientale, come in passato era già avvenuto con Marco Aurelio e Lucio Vero (161-169).Ricoprì la carica di console ancora nel 255 e 257, visitando Roma in queste circostanze formali, sebbene non vi siano indicazioni reali in tal senso. Egli infatti trascorse la maggior parte del suo tempo a difendere i confini imperiali dalle continue e devastanti invasioni del periodo. Fu forse in questo periodo che proclamò Cesare il figlio Cornelio Valeriano, lasciandolo a guardia del limes danubiano (256 circa) mentre si recava in Occidente a difendere i confini renani.
Al principio del 254, o sul finire del precedente, una nuova incursione di Goti devastò la regione di Tessalonica: i Germani non riuscirono ad espugnare la città, che però, solo a stento e con molta fatica, fu liberata dalle armate romane del nuovo imperatore Valeriano. Il panico fu così grande che gli abitanti dell'Acaia decisero di ricostruire le antiche mura di Atene e di molte altre città del Peloponneso. Contemporaneamente Franchi e Alemanni furono fermati nel corso di un loro tentativo di sfondamento del limes romano dal giovane cesare Gallieno, il quale si meritò per questi successi l'appellativo di "Restitutor Galliarum" e di "Germanicus maximus". Il suo merito fu l'aver contenuto almeno in parte i pericoli, grazie a un accordo con uno dei capi dei Germani, che si impegnò ad impedire agli altri barbari di attraversare il Reno e ad opporsi così a nuovi invasori.L'anno successivo i Goti ripresero gli attacchi, questa volta via mare, lungo le coste dell'Asia Minore, dopo aver requisito numerose imbarcazioni al Bosforo Cimmerio, alleato di Roma. Partiti con le loro navi dalla penisola di Crimea, raggiunsero la foce del fiume Fasi ed avanzarono verso Pityus, che riuscirono ad occupare, anche perché Successiano, promosso prefetto del Pretorio, aveva seguito l'imperatore Valeriano ad Antiochia. La grande flotta proseguì quindi fino a Trapezunte, riuscendo ad occupare anche questa importante città.
La situazione era così grave da costringere Gallieno ad accorrere lungo i confini danubiani per riorganizzare le forze dopo questa devastante invasione, come testimonierebbe una iscrizione proveniente dalla fortezza legionaria di Viminacium. Non passò molto tempo che una nuova invasione di Goti percorse il Mar Nero (nel 256), ancora via mare ma questa volta verso la costa occidentale, avanzando fino al lago di Fileatina (l'attuale Derkos) ad occidente di Bisanzio. Assaltarono quindi Calcedonia, e molte altre importanti città della Bitinia, come Prusa, Apamea e Cio, mentre Nicomedia e Nicea furono date alle fiamme. Contemporaneamente buona parte dei territori del Nord della provincia delle Tre Dacie (vale a dire tutta la Dacia Porolissensis e parte della Dacia Superiore) andarono perduti a seguito ad una nuova invasione di Goti e Carpi, con la sola eccezione delle zone più meridionali e prossime al Danubio (ovvero le attuali regioni dell'Oltenia e della Transilvania). Tuttavia la resistenza romana alle invasioni di Goti e Carpi nel sud della provincia fu celebrata l'anno successivo, quando a Gallieno fu attribuito l'appellativo di "Dacicus maximus".Nel 257 Valeriano, preoccupato per l'invasione dei Goti dell'anno precedente, inviò un esercito di soccorso, comandato da Lucio Mummio Felice Corneliano ed alle cui dipendenze sembra ci fosse il futuro imperatore Aureliano, per meglio difendere l'importante roccaforte di Bisanzio; l'imperatore, a sua volta, si diresse in Cappadocia e in Bitinia per portar soccorso alle popolazioni di questa provincia, a causa dell'avanzata persiana degli anni precedenti che aveva gettato l'oriente romano nel più grande sconforto. È anche probabile che i vari assalti condotti con successo da parte dei barbari abbiano generato in Sapore I la consapevolezza che un attacco ben programmato e contemporaneo da parte del re dei Sasanidi avrebbe permesso alle sue armate di dilagare nelle province orientali romane, con il proposito di congiungersi ai Goti stessi provenienti dalle coste del Mar Nero.
Frattanto il fronte renano della Germania inferiore fu sconvolto da nuovi attacchi dei Franchi, i quali riuscirono a spingersi fino a Mogontiacum, dove furono fermati dall'accorrente legio VI Gallicana, di cui era tribuno militare il futuro imperatore Aureliano. Lo stesso Gallieno, lasciato l'Illirico a marce forzate, accorse in Occidente, riuscendo a battere le orde franche probabilmente nei pressi di Colonia e comunque dopo aver ripulito l'intera sponda sinistra del Reno dalle armate dei barbari. Nel 258, ancora i Franchi, compirono una nuova incursione, incuneandosi nei territori imperiali di fronte a Colonia per poi spingersi fino alla Spagna, dove saccheggiarono Tarragona,), fino a Gibilterra e alle coste della Mauretania romana.E sempre in questi anni (tra il 258 ed il 260) Quadi, Marcomanni, Iazigi e Roxolani furono responsabili della grande catastrofe che colpì il limes pannonicus (la stessa Aquincum ed l'importante forte di Intercisa furono saccheggiati), con lo spopolamento delle campagne dell'intera provincia. Nello stesso periodo, Eutropio racconta di una nuova incursione germanica (forse di Marcomanni) che raggiunse Ravenna prima di essere fermata, mentre l'imperatore Valeriano era ancora impegnato sul fronte orientale contro i Sasanidi di Sapore I.Sempre in questo periodo, Gallieno concesse ad alcune tribù di Marcomanni di insediarsi nella Pannonia romana a sud del Danubio, probabilmente per ripopolare le campagne devastate dalle invasioni dei decenni precedenti, e contrasse un matrimonio secondario con la figlia di un loro principe.
E mentre Gallieno difendeva i confini occidentali imperiali, il padre Valeriano provava a difendere quelli orientali dai Sasanidi. Sappiamo infatti che già verso la fine del 252 o agli inizi del 253, Sapore I riprese una violenta offensiva contro le province orientali dell'impero romano. Le truppe persiane occuparono numerose città della provincia di Mesopotamia (compresa la stessa Nisibis), poi si spinsero in Cappadocia, Licaonia e Siria, dove batterono l'esercito romano accorrente a Barbalissos e si impossessarono della stessa Antiochia, deportando gran parte della sua popolazione (253).
E così l'imperatore Valeriano fu costretto ad intervenire, riuscendo a riconquistare la capitale della Siria, Antiochia, quello stesso anno (253) o l'anno successivo (254), facendone poi il suo "quartier generale" per la ricostruzione dell'intero fronte orientale. Ancora nel 256. gli eserciti di Sapore I sottraevano importanti roccaforti al dominio romano in Siria, tra cui Dura Europos che questa volta, dopo una strenua resistenza, fu definitivamente distrutta insieme all'intera guarnigione romana. I pochi sopravvissuti furono condotti a Ctesifonte e venduti come schiavi. La città fu saccheggiata al punto che non fu mai ricostruita. Ancora una volta Valeriano fu costretto a reagire, riuscendo a recuperare inizialmente parte dei territori perduti, fino a tutto il 259. Sembra infatti che già nella primavera del 257 i Romani ebbero la meglio sui Persiani presso CircesiumUna nuova invasione compiuta da Sapore I ai danni dell'Impero romano, costrinse per la terza volta Valeriano ad intervenire (nel 260). Il padre di Gallieno, infatti, informato della nuova invasione in Oriente, si recò in tutta fretta ad Antiochia, dove una volta riorganizzato l'esercito marciò fino in Cappadocia, dove però incontrò la peste che decimò il suo esercito, permettendo a Sapore I di continuare a saccheggiare altri territori romani.
Il racconto della fine di Valeriano, giunto a difendere Edessa dall'assedio persiano, dove i Romani avevano avuto notevoli perdite anche a causa di una pestilenza dilagante, varia molto nelle versioni romane. Secondo Zosimo, Valeriano, recatosi ad un incontro con il re persiano, fu fatto prigioniero a tradimento nell'aprile-maggio del 260:
La cattura di Valeriano da parte dei Persiani lasciò l'Oriente romano alla mercé di Sapore I, il quale condusse una nuova offensiva dal suo "quartier generale" di Nisibis, riuscendo ad occupare i territori romani fino a Tarso (in Cilicia), Antiochia (in Siria) e Cesarea (in Cappadocia), compresa l'intera provincia romana di Mesopotamia. Tanto che le Res Gestae Divi Saporis raccontano che molte migliaia di prigionieri romani furono condotte all'interno dell'Impero sasanide e collocate in Persia, Partia, Susiana ed in Asorestan. Valeriano trascorse così i suoi ultimi giorni di vita in prigionia, sebbene molte furono le richieste da parte di re "clienti" vicini a Sapore I, affinché liberassero l'imperatore, temendo una vendetta romana. Ed un'altra fonte persiana racconta che molti dei regni, prima "clienti" dei Romani, furono ora costretti a sottomettersi al "Re dei Re" persiano, come quello d'Armenia, d'Albania e d'Iberia nel Caucaso fino alle "porte degli Alani". Questa era la situazione in Oriente che Gallieno dovette affrontare alla scomparsa del padre.
Il figlio Gallieno, trovandosi in quello stesso periodo a dover combattere lungo il fronte del basso Danubio contro i Goti e contemporaneamente a reprimere alcune usurpazioni, non poté intervenire militarmente per liberare il padre. Non prese neppure in considerazione l'ipotesi di un riscatto perché il re persiano avrebbe probabilmente chiesto una cifra esorbitante o la cessione di province nevralgiche per l'impero Egli tentò comunque di arginare l'offensiva persiana designando Settimio Odenato, principe di Palmira e cliente di Roma, con il titolo di imperator, dux e dal 265 corrector totius Orientis e Augustus (una forma amministrativa da porre guida e difesa dei confini orientali, come lo era stato in passato con Marco Vipsanio Agrippa per Augusto dal 19 al 14 a.C., o con Gaio Avidio Cassio per Marco Aurelio negli anni 170-175), con l'obiettivo di allontanare sia la minaccia sasanide sia quella dei Goti, che infestavano le coste dell'Asia Minore.
La controffensiva romana portò in Oriente Macriano (procurator arcae et praepositus annonae in expeditione Persica) a radunare a Samosata quello che rimaneva dell'esercito romano in Oriente, mentre il prefetto del pretorio, Ballista, riuscì a sorprendere i Persiani presso Pompeiopolis, catturando l'harem e molte ricchezze di Sapore I. Frattanto Odenato, che aveva cercato di ingraziarsi in un primo momento le amicizie del sovrano persiano Sapore I, una volta che i suoi doni furono sdegnosamente rifiutati da quest'ultimo, decise di abbracciare la causa di Roma contro i Persiani.Contemporaneamente l'esercito orientale elesse imperatori Macriano Maggiore ed i suoi due figli, Macriano Minore e Quieto. Col supporto del prefetto del pretorio di Valeriano, Ballista, i Macriani tentarono di sconfiggere Gallieno muovendo alla volta dell'Illirico con un esercito di 30.000 armati, ma padre e figlio primogenito vennero sconfitti e uccisi da un generale di Aureolo, mentre Quieto fu deposto da Odenato.
Con l'approvazione di Gallieno, nel 264 Odenato, raccolto un ingente esercito, passò l'Eufrate e, dopo aspri combattimenti, occupò Nisibi, tutta la Mesopotamia romana, recuperando gran parte dell'oriente (compresa probabilmente la stessa Armenia) e costringendo Sapore I alla fuga dopo averlo battuto in battaglia. È forse l'anno successivo che riuscì a battere nuovamente Sapore I nei pressi della capitale dei Persiani, Ctesifonte, riuscendo ad impadronirsi delle concubine del re e di un grande bottino di guerra. Sappiamo che nel 265 quando Gallieno venne a sapere che
La Historia Augusta racconta che quando Odenato morì (nel 267), vittima di una congiura del cugino, fu la moglie Zenobia a succedergli, tanto che Gallieno meditò di muovere guerra contro i Persiani, inviandovi il generale Aurelio Eracliano, il quale, però, sembra fu sconfitto dalle forze palmireni della nuova regina.
In Occidente Gallieno dovette confrontarsi con la rivolta di Postumo (nel 260), generale a cui Gallieno aveva affidato il comando delle truppe renane (come legatus Augusti pro praetore della Germania superiore ed inferiore), mentre era impegnato a sedare le rivolte pannonico-mesiche di Ingenuo (sconfitto presso Mursa o Sirmio) e Regaliano; il comando civile era stato invece affidato al figlio di Gallieno, il cesare Cornelio Salonino, anche se il potere effettivo, data la minore età del ragazzo, era nelle mani del prefetto del pretorio Silvano. Dopo aver sconfitto gli Alemanni penetrati nel territorio imperiale, Postumo fu proclamato imperatore dalle truppe dopo uno scontro con Silvano: l'usurpatore fece uccidere Silvano e Salonino, ma non tentò mai di espandersi oltre i confini dell'"Impero delle Gallie", e Gallieno non riuscì a recuperare i territori perduti.
Sempre questo stesso anno, i territori che formavano una rientranza tra Reno e Danubio, a sud del cosiddetto limes germanico-retico (gli Agri decumates) furono abbandonati a vantaggio delle popolazioni sveve degli Alemanni. A questo anno sembrano infatti attribuibili i numerosi segni di distruzione lungo questo tratto di limes. Non a caso l'iscrizione rinvenuta sull'altare di Augusta ricorda una vittoria contro le genti germaniche di Semnoni e Iutungi, nell'anno in cui Postumo era già divenuto augusto e console insieme ad un certo Onoraziano. Non sappiamo, pertanto, se fu Gallieno o Postumo, a decidere il definitivo abbandono di tutti i territori ad est del Reno ed a nord del Danubio, a causa delle continue invasioni delle tribù germaniche degli Alemanni, o forse anche alla contemporanea secessione della parte occidentale dell'impero di Postumo. Gli Alemanni, che avevano sfondato il limes retico e attraversato il Passo del Brennero (in numero di 300.000 secondo Giovanni Zonara), si erano spinti in Italia, dove furono intercettati e battuti dalle armate di Gallieno nei pressi di Milano.Postumo ed i successivi usurpatori, non solo formarono un proprio Senato presso il loro maggiore centro di Augusta Treverorum e attribuirono i classici titoli di console, Pontefice massimo o tribuno della plebe ai loro magistrati nel nome di Roma aeterna, ma assunsero anche la normale titolatura imperiale, coniando monete presso la zecca di Lugdunum, aspirando all'unità con Roma e, cosa ben più importante, non pensando mai di marciare contro gli imperatori cosiddetti "legittimi" (come Gallieno, Claudio il Gotico, Quintillo o Aureliano), che regnavano su Roma (vale a dire coloro che governavano l'Italia, le province africane occidentali fino alla Tripolitania, le province danubiane e dell'area balcaniche). Essi, al contrario, sentivano di dover difendere i confini renani ed il litorale gallico dagli attacchi delle popolazioni germaniche di Franchi, Sassoni ed Alemanni. L'Imperium Galliarum risultò, pertanto, una delle tre aree territoriali che permise di conservare a Roma la sua parte occidentale.
La morte di Valeriano ebbe pertanto come effetto principale quello di far sì che i nemici di Gallieno ne approfittassero, sia per minacciare i confini imperiali e le sue province (non potendo Gallieno, da solo, difendere tutti i territori romani), sia sostenendo numerose usurpazioni locali che garantissero la presenza imperiale in loco (come ad esempio Pisone, Valente, o Mussio Emiliano, oltre ai più famosi Ingenuo, Regaliano ed Aureolo). E così a partire dal 260 (fino al 274 circa), l'Impero romano subì la secessione di due vaste aree territoriali, che però ne permisero anche la sua sopravvivenza:
ad ovest, gli usurpatori dell'Impero delle Gallie (comprendente Britannia, Gallie e Hispania) come Postumo (260-268), Leliano (268), Marco Aurelio Mario (268-269), Vittorino (269-271), Domiziano II (271) e Tetrico (271-274).
ad est, fu invece il Regno di Palmira a subentrare a Roma nel governo delle province orientali dell'Asia minore, di Siria ed Egitto, difendendole dagli attacchi dei Sasanidi, prima con Odenato (260-267), nominato da Gallieno "Corrector Orientis", e poi con la sua vedova secessionista, Zenobia (267-271).
Ed oltre alle secessioni qui sopra evidenziate, Gallieno dovette far fronte ad una serie continua di usurpazioni, per lo più tra i comandanti delle provincie militari danubiane (periodo denominato dei "trenta tiranni"). Egli, costretto a combattere su più fronti contemporaneamente per difendere la legittimità del suo trono, impiegò buona parte delle armate preposte a difesa dei confini imperiali per contrastare molti di questi generali che si erano proclamati imperatori. Il risultato fu di lasciar sguarniti ampi settori strategici del limes, provocando così negli anni 261 e 262 una nuova invasione da parte dei Sarmati in Pannonia. E fu solo in seguito ad un intervento dello stesso Gallieno, che gli invasori furono respinti.
Ancora negli anni 262-264, i Goti compirono nuove incursioni via mare lungo le coste del Mar Nero, riuscendo a saccheggiare Bisanzio, l'antica Ilio ed Efeso.
Gallieno, che passò il resto della sua vita, nel cercare di tenere assieme la "parte centrale" dell'intero sistema strategico imperiale romano dalle continue invasioni del periodo, fu aspramente criticato, forse non del tutto a ragione:
Oggi la critica moderna sembra rivalutarne il suo operato per essere riuscito a preservare ciò che, a quel tempo, era possibile "salvare" territorialmente, creando poi le basi per una riunificazione, avvenuta, poco dopo, sotti gli imperatori illirici (268-282).
Eusebio di Cesarea loda Gallieno per i suoi editti di libertà religiosa. A differenza del padre, che aveva perseguitato i cristiani, una volta diventato l'unico imperatore (260), Gallieno promulgò degli editti in cui concedeva la libertà di culto, arrivando a restituire alcune proprietà confiscate ai cristiani.
La "pace" instaurata da Gallieno con i cristiani durò fino alle persecuzioni di Diocleziano nel 303. Inoltre la promulgazione di editti riconobbe anche la comunità cristiana, cosa che non era mai accaduta in precedenza.
Resosi conto dell'impossibilità di proteggere contemporaneamente tutte le province dell'impero con una statica linea di uomini posizionati a ridosso della frontiera, Gallieno sviluppò una pratica che era iniziata verso la fine del II secolo sotto Settimio Severo (con il posizionamento di una legione, la legio II Parthica, a pochi chilometri da Roma), ovvero posizionando una riserva strategica di soldati ben addestrati pronti ad intervenire, dove serviva nel minor tempo possibile (contingenti di cavalleria a Mediolanum, Sirmio, Poetovio e Lychnidos). In accordo con queste considerazioni, Gallieno attorno agli anni 264-268, o forse poco prima, costituì questa riserva strategica centrale (che sarà alla base della futura riforma dell'esercito di Diocleziano), formata prevalentemente da unità di cavalleria pesante dotate di armatura (i cosiddetti promoti, tra cui spiccavano gli equites Dalmatae, gli equites Mauri et Osroeni), poiché queste percorrevano distanze maggiori in minor tempo della fanteria legionaria o ausiliaria. Ed ogni volta che i barbari sfondavano il limes romano e s'inoltravano nelle province interne, la "riserva strategica" poteva così intervenire con forza dirompente. La base principale scelta da Gallieno per la nuova armata fu posta a Milano, punto strategico equidistante da Roma e dalle vicine frontiere settentrionali della Rezia e del Norico. Si trattava di un'iniziativa resasi necessaria anche a causa della perdita degli Agri decumates tra il Reno ed il Danubio, che aveva portato i vicini Germani a trovarsi più vicini alla penisola italica, centro del potere imperiale.La predisposizione per la cavalleria riguardava non solo le forze ausiliarie ed i numeri, ma anche le legioni stesse, dove il numero di cavalieri passò da 120 a 726 per legione. Sembra infatti che Gallieno abbia aumentato il contingente di cavalleria interno alla legione stessa, dove la prima coorte era composta da 132 cavalieri, mentre le altre nove di 66 ciascuna. Questo incremento fu dovuto proprio alla necessità di avere un esercito sempre più "mobile".La riforma di Gallieno, inoltre, toglieva ai senatori ogni carica militare; se in passato i comandanti delle legioni (legatus legionis) provenivano dal Senato a parte quelli che comandavano le legioni egiziane, ora provenivano dalla classe equestre (praefectus legionis). Gallieno non fece altro che formalizzare una pratica che già esisteva dall'epoca di Augusto relativamente alle legioni di stanza in Egitto ed ampliata con Settimio Severo, riguardo a quelle di stanza nella nuova provincia di Mesopotamia (come la I e III Parthica) ed in Italia presso il castrum sui colli Albani, a sud di Roma (Legio II Parthica). Questo punto della riforma eliminò, pertanto, in modo definitivo ogni legame tra le legioni e l'Italia, poiché i nuovi comandanti, che erano spesso militari di carriera partiti dai gradi più bassi e arrivati a quelli più alti, erano interessati più al proprio tornaconto o al massimo agli interessi della provincia d'origine (in particolare a quelle Illiriche; vedi anche Imperatori illirici), ma non a Roma..  I generali che comandavano questa forza, quindi, avevano nelle loro mani un potere incredibile e non è un caso che futuri augusti come Claudio II il Gotico o Aureliano ricoprissero questo incarico prima di diventare imperatori.
Il periodo in cui Gallieno regnò da solo (260-268) fu caratterizzato anche da un rifiorire delle arti e della cultura, con la creazione di un ponte tra la cultura classica dell'epoca degli Antonini e quella post-classica della Tetrarchia. Tale periodo vide un cambiamento nella visione dei rapporti tra uomo e divino e tra uomini, un movimento che consciamente tentò di far rinascere la cultura classica ed ellenica, come si può osservare dalla monetazione e dalla ritrattistica imperiale.
Fu questo periodo che vide fiorire il Neoplatonismo, il cui maggior rappresentante, Plotino, fu amico personale di Gallieno e Salonina. I ritratti di Gallieno si rifanno allo stile classico-ellenistico di quelli di Adriano, ma la nuova spiritualità è evidente dallo sguardo verso l'alto e dalla palese immobilità del ritratto, che danno un senso di trascendenza e immutabilità. Lo stesso imperatore rinnovò i legami con la cultura ellenica rafforzati da Adriano e Marco Aurelio, recandosi in visita ad Atene, diventando arconte eponimo e facendosi iniziato ai misteri di Demetra.
Tale slancio verso il trascendente e la divinità è rimarcato dalle emissioni numismatiche di Gallieno. Lì dove l'imperatore si trovava per far sentire la propria presenza in zone dell'impero minacciate, la zecca locale coniava monete in cui gli dei (tra cui Giove in diverse incarnazioni, Marte, Giunone, Apollo, Esculapio, Salus...) venivano ritratti come protettori dell'imperatore, direttamente o tramite gli animali che li rappresentavano. Un posto particolare fu quello del Sole Invitto, che venne identificato come comes Augusti, "compagno dell'augusto": tale divinità era particolarmente venerata dai soldati, ancor di più da quelli orientali, dei quali Gallieno cercava il favore e il sostegno.
Durante il suo regno, quando non fu impegnato in campagne militari, soggiornò più frequentemente a Milano che a Roma, dove tuttavia cercò di realizzare il grandioso progetto di erigere una statua colossale di sé stesso in veste di Sole Invitto, mai portata a termine, sulla sommità del colle Esquilino, all'interno degli Horti Liciniani, di sua proprietà, che accoglievano la sua residenza extraurbana ricordata come Palatium Licinium, un complesso di strutture edilizie all'interno dei grandiosi giardini, che permettevano all'imperatore di ospitare l'intera corte e che comprendevano sale per banchetti e piscine.
Sembra che nel corso del 267, Gallieno, grazie all'appoggio di Aureolo (magister equitum) ed alla perizia militare del suo magister militum, Claudio (dux totius Illyrici), combatté con successo le armate galliche secessioniste di Postumo, il quale aveva preferito associare al potere un certo Vittorino, richiedendo anche aiuto alle vicine tribù germaniche dei Franchi. Quando forse la vittoria finale era vicina, tanto da ipotizzare una riunificazione dell'impero delle Gallie al potere centrale di Roma, con la fine del 267-inizi del 268 una nuova ed immensa invasione da parte dei Goti (unitamente a Peucini, Eruli ed a numerosi altri popoli) prese corpo dalla foce del fiume Tyras (presso l'omonima città), dando inizio al più sorprendente e devastante assalto di questo terzo secolo, che sconvolse le coste e l'entroterra delle province romane di Asia Minore, Tracia e Acaia affacciate sul Ponto Eusino e sul Mare Egeo.
La prima si diresse verso ovest, assediando senza successo prima Cizico, poi saccheggiando le isole di Imbro e Lemno, occupando la futura città di Crisopoli (di fronte a Bisanzio), proseguendo fin sotto le mura di Cassandreia e poi di Tessalonica, e portando devastazione anche nell'entroterra della provincia di Macedonia..
la seconda colonna, giunta in prossimità della foce del fiume Nestus o Nessos, tentò di risalirlo verso nord, ma fu intercettata dalle armate romane e subì una cocente sconfitta ad opera dello stesso Gallieno, accorso per l'occasione. Si racconta, infatti, che Gallieno riuscì a battere le orde dei barbari, tra cui certamente i Goti, uccidendone un gran numero (primavera del 268). In seguito a questi eventi offrì al capo degli Eruli, Naulobato, gli "ornamenta consularia", dopo che il suo popolo (identificabile con gli "Sciti" della Historia Augusta), formato un convoglio di carri, aveva tentato di fuggire attraverso il monte Gessace (gli attuali Monti Rodopi) Non poté però completare l'opera perché nel frattempo il suo generale Aureolo, che comandava una fondamentale unità di cavalleria a Milano, si era ribellato. E così Gallieno fu costretto a tornare in Italia per battere, prima Aureolo presso Pontirolo sull'Adda (pons Aureoli), poi assediarlo a Mediolanum (Milano).
La terza si diresse verso sud lungo le coste dell'Asia Minore, della Tessaglia e dell'Acaia, dove i barbari riuscirono a saccheggiare Sparta, Argo, Corinto e Tebe. Lo storico Dessippo racconta, nella sua Cronaca, di essere riuscito egli stesso nell'impresa di respingere un primo attacco alle mura della città di Atene.E mentre i Goti impegnavano lo stesso imperatore Gallieno in Tracia ed Illirico, una nuova orda di Alemanni riusciva a penetrare nell'Italia settentrionale attraverso il passo del Brennero (nel 268), approfittando dell'assenza dell'esercito imperiale, impegnato a fronteggiare sia la devastante invasione dei Goti in Mesia, Acaia, Macedonia, Ponto ed Asia, sia l'usurpatore Aureolo, che si era fortificato a Milano.Tornato a Milano, dopo aver affidato il comando della guerra contro i Goti a Marciano, si apprestò ad assediare Aureolo che qui si era richiuso, con la speranza di ricevere aiuto da parte di Postumo. Ma Aureolo, che aveva ormai perduto ogni speranza, fece spargere voci nel campo dell'imperatore, che inneggiavano contro Gallieno. Alcuni comandanti, stanchi dell'imperatore, ordirono una congiura e dissero al principe che Aureolo aveva tentato una sortita facendolo uscire dalla sua tenda. Gallieno fu ucciso a tradimento dal comandante della cavalleria dalmata Ceronio o Cecropio, in un agguato, insieme al fratello Publio Licinio Valeriano. Alla congiura pare non fosse estraneo il suo successore Claudio II il Gotico (Marco Aurelio Claudio), anche se alcuni storici (anche coevi) affermarono che Gallieno morì in conseguenza di una brutta ferita riportata durante lo svolgersi dell'assedio. Tra gli organizzatori c'era il suo prefetto del pretorio Aurelio Eracliano.
Aurelio Vittore sostiene che Gallieno sul letto di morte designò, quale suo successore, Claudio. Alla notizia della sua morte, i suoi familiari furono assassinati. Morì così a cinquanta anni, dopo quindici di regno e fu divinizzato dal Senato per volere del suo successore Claudio II. Fu sepolto presso il suo mausoleo al IX miglio della via Appia, dove una quarantina di anni dopo sarà sepolto anche Flavio Severo.
Nonostante l'esiguità della sua carriera politica prima dell'ascesa al trono, Gallieno assunse la titolatura imperiale una volta associato dal padre Valeriano:
Gli storici di parte senatoria, storicamente avversi alla figura dell'imperatore, hanno ritratto Gallieno come una figura apparentemente controversa. La Historia Augusta, pur evidenziandone i pregi, riporta alcuni presunti episodi:
Al contrario, un'altra tradizione di scrittori greci ne ha offerto, invece, un'immagine opposta, di sovrano saggio e soldato valoroso. Quel che è certo è che Gallieno svolse energicamente il suo impegno nel corso del periodo più difficile dell'anarchia militare. Affrontò le pressioni disgreganti, esterne e interne; suggellò l'ormai inevitabile ricambio della classe dirigente tra un'aristocrazia ormai politicamente esaurita e un ceto militare e burocratico sul quale gravava tutto il governo dell'Impero; riorganizzò militarmente l'esercito. Si aggiunga che con la sua morte, venne eletto il primo dei cosiddetti Imperatori illirici (per nascita), tutti esperti e validi generali che avevano servito in passato Gallieno durante il suo regno. Si trattava di Claudio II detto il Gotico (che riuscì ad arginare nel suo breve regno le incursioni gotiche), Aureliano (che riuscì a riunificare l'Impero, prima riconquistando il regno di Palmira della regina Zenobia e poi l'Impero delle Gallie, governato da Tetrico, guadagnandosi il titolo di restitutor orbis) e di Marco Aurelio Probo (che dal 276 al 282, riuscì a sconfiggere ripetutamente i barbari del Nord). A questo periodo successe, quindi, dopo un breve regno di Marco Aurelio Caro, la riforma tetrarchica di Diocleziano del 285 (anch'egli imperatore illirico), che permise la prosecuzione dell'impero romano d'Occidente per altri due secoli e di oltre un millennio dell'impero romano d'Oriente (o Impero bizantino).

Galliera (Galîra in dialetto bolognese settentrionale) è un comune italiano sparso di 5.444 abitanti della città metropolitana di Bologna, in Emilia-Romagna, fa parte dell'Unione Reno Galliera.
San Venanzio, capoluogo comunale, noto anche come Galliera capoluogo (località postale «Galliera» o «San Venanzio»);
Galliera, frazione che dà il nome al comune in quanto ne è stata il capoluogo sino all'età moderna, nota anche come Galliera località antica (località postale «Galliera frazione»);
A San Venanzio nacque nel 1901 Onorato Malaguti, dirigente sindacale comunista, che si autoesiliò in Francia durante il ventennio fascista.
Tra la fine del XIX e l'inizio del XX secolo, a Galliera si assistette alla creazione di vasti possedimenti terrieri, ad opera di latifondisti come Antonio Bonora (1859-1921), Giuseppe Vittorio Venturi (1860-1936) e dei figli di quest'ultimo, Brenno (1885-1961) ed Enea Venturi. Costoro bonificarono molti ettari di terreni, adottarono tecniche moderne di aratura e concimazione e incentivarono la coltivazione del riso. Le risaie di Galliera furono però teatro, sia nel primo sia nel secondo dopoguerra, di lunghi scioperi e dure lotte sociali.Il comune è stato colpito dai terremoti dell'Emilia del 2012, che hanno provocato varie lesioni agli edifici e alle strutture agricole.
Classificazione climatica: zona E, 2332 GR/GDi seguito è presentata una tabella relativa alle amministrazioni che si sono succedute in questo comune.
 Maurizio Garuti (a cura di), Il popolo e la festa: sessant'anni di feste dell'Unità a Galliera (1946-2006), Bologna, Pendragon, 2006.

Algieba (γ Leo / γ Leonis / Gamma Leonis) è una stella doppia gigante appartenente alla costellazione del Leone. Il nome Algieba deriva dall'arabo الجبهة Al-Jabhah, che significa la fronte. Nonostante tale significato, la stella appare posizionata nella criniera del Leone. D'altra parte il suo nome proprio era originariamente applicato a molte delle stelle della Falce, asterismo di cui Algieba fa parte e che costituisce la parte anteriore della costellazione del Leone. Pur essendo posta nell'emisfero nord, è abbastanza vicina all'equatore celeste da essere visibile in tutte le regioni popolate dell'emisfero australe. Il sistema brilla alla magnitudine apparente di 1,98. Algieba dista dalla Terra circa 126 anni luce.
γ Leonis è un sistema costituito da una stella di magnitudine apparente 2,28, denominata Algieba A e da una stella più debole, di magnitudine 3,51, denominata Algieba B. Il sistema è caratterizzato da un elevato moto proprio (circa quattro volte il normale), segno che esso probabilmente proviene dall'alone galattico e che solo provvisoriamente sta visitando il disco.
Algieba A è una stella giallo-arancione di classe spettrale K0 IIIb, la cui temperatura superficiale si aggira intorno ai 4.300 K. Essa è 320 volte più luminosa del Sole. Il suo raggio, come ci si aspetta da una stella gigante, è notevolmente più grande di quello del Sole: in una misurazione del 2009 esso è calcolato essere circa 31 volte quello solare. Da questi parametri si può inferire una massa pari a 1,23 volte quella solare. Come tutte le giganti, Algieba A ruota lentamente su se stessa: la sua velocità di rotazione è 1,5 Km/s all'equatore. Se questa misura e quella del raggio sono corrette, allora la stella impiega ben 4 anni per compiere una rotazione completa. Sebbene questa stella abbia sicuramente esaurito l'idrogeno del suo nucleo, non è chiaro a quale preciso stadio della sua evoluzione si trovi. Potrebbe avere un nucleo inerte di elio oppure avere già iniziato la fusione dell'elio in carbonio e ossigeno. La composizione chimica della superficie suggerisce che la seconda possibilità è la più probabile. Come la sua compagna, Algieba A è povera di metalli: ne possiede circa un terzo di quelli posseduti dal Sole. L'età stimata di questa stella è almeno 2 miliardi di anni.
Algieba B è meno conosciuta della sua più brillante compagna. Si tratta di una stella di classe spettrale G7 IIICN-05. Questo significa che ha un colore più tendente al giallo della compagna e una temperatura superficiale maggiore (circa 5.000K). Inoltre la lettera C indica che nell'atmosfera della stella è presente più carbonio del normale. L'usuale interpretazione di questo fenomeno è che all'interno della stella si stia verificando la fusione dell'elio in carbonio tramite il processo tre alfa e che episodi convettivi portino in superficie il prodotto di tale processo. Questo è un indizio che la coppia di stelle stia fondendo l'elio in carbonio e ossigeno. La luminosità di Algieba B è stimata essere circa 50 volte quella solare e il suo raggio 10 volte quello del Sole.
γ Leonis appare ad occhio nudo come un'unica stella, ma basta un modesto telescopio per risolvere le due componenti. Attualmente esse sono staccate di 4,24 secondi d'arco, che alla distanza stimata di 126 anni luce corrispondono ad almeno 80 UA, cioè il doppio della distanza di Plutone dal Sole. Poiché dalla scoperta della duplicità di Algieba solo un piccolo tratto dell'orbita è stato osservato, è difficile stabilirne con precisione i parametri: è stato comunque ipotizzato un periodo orbitale di 510 anni e una eccentricità di 0,84.
 Il 6 novembre 2009 è stata annunciata la presenza intorno a Algieba A di un sistema planetario. Misurando la velocità radiale della stella è stato possibile individuare la presenza di un massiccio pianeta avente 8.78 ± 1.0 volte la massa di Giove che orbita intorno ad Algieba A con un periodo di 428.5 ± 1.25 giorni alla distanza di 1,19 UA. Inoltre, le misure sembrano indicare la presenza di un secondo pianeta, avente una massa 2,14 volte quella di Giove, che orbiterebbe alla distanza di 2,6 UA in 1340 giorni. Tuttavia la presenza di questo secondo pianeta non è certa in quanto la variazione nella velocità radiale che ne suggerirebbe la presenza potrebbe essere dovuta anche alla rotazione della stella su se stessa. Segue un prospetto delle principali caratteristiche del sistema planetario:

Gandalf è un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo da protagonista nei romanzi Lo Hobbit e Il Signore degli Anelli, e appare anche ne Il Silmarillion e nei Racconti incompiuti.
All'interno del corpus dello scrittore, Gandalf si distingue come uno dei membri del Bianco Consiglio, un'assemblea che ha lo scopo di combattere l'Ombra nella Terra di Mezzo, del quale diventa successivamente capo e guida a seguito del tradimento di Saruman. Il ruolo di Gandalf ne Lo Hobbit e Il Signore degli Anelli è quello di guida per i protagonisti, rispettivamente Bilbo e Frodo Baggins. Ne Il Signore degli Anelli, oltre a essere uno dei principali baluardi della resistenza contro l'Oscuro Signore Sauron, Gandalf diviene anche il capo della Compagnia dell'Anello.
Nelle altre opere, Gandalf viene citato nei Racconti incompiuti, nei quali vengono aggiunti dettagli sulla sua origine e alcuni fatti antecedenti la trama de Il Signore degli Anelli. Ne Il Silmarillion, invece, vengono aggiunti dettagli sulle dinamiche del Bianco Consiglio durante la storia de Lo Hobbit e Il Signore degli Anelli.
Nella sua biografia su Tolkien, Humphrey Carpenter descrive un dettaglio importantissimo riguardo a un viaggio dell'autore in Svizzera nell'estate del 1911 nel quale avrebbe preso l'ispirazione del personaggio dopo aver acquistato una cartolina intitolata Der Berggeist:
Il dipinto originale è stato poi aggiudicato presso Sotheby's a Londra il 12 luglio 2005 per 84 000 £. Madlener aveva ceduto il dipinto al proprietario precedente negli anni quaranta, affermando che le montagne sullo sfondo erano le Torri del Vajolet, sulle Dolomiti.
Per quanto riguarda l'origine del nome, "Gandalf" appare in un romanzo fantasy di William Morris del 1892, La fonte ai confini del mondo. Il libro di Morris descrive un "viaggio magico" che coinvolge elfi, nani e umani in un'ambientazione pseudo-medievale che sono conosciute per aver ispirato profondamente Tolkien.
Il nome “Gandálfr” compare inoltre nella Vǫluspá alla strofa 12, enumerato tra i Dvergar insieme con altri nomi che ispireranno i personaggi de Lo Hobbit. Il nome in norreno significa probabilmente “Elfo incantatore” o “Elfo ingannatore”.
In una lettera del 1946, Tolkien afferma di aver concepito Gandalf come un "Vagabondo odinico". Altri autori hanno paragonato Gandalf al dio nordico Odino nella sua forma di Vagabondo, un vecchio uomo con un occhio solo, una lunga barba bianca, un ampio cappello bianco stropicciato, e un bastone. Secondo altri critici, Gandalf presenta alcune somiglianze con Väinämöinen, stregone della mitologioa finlandese, o con mago Merlino, personaggio centrale delle leggende arturiane.
Gandalf appartiene all'ordine degli Istari o Stregoni, spiriti appartenenti ai Maiar (della stessa essenza dei Valar, ma dotati di poteri minori). In uno scritto, riportato nei Racconti incompiuti, Tolkien dice che molti a Gondor ritenevano che egli non fosse altro che l'ultima incarnazione di Manwë, il Capo dei Valar, prima del suo definitivo ritiro sul Taniquetil e della Dagor Dagorath.
Gli Istari, incarnati in corpi di uomini, vennero inviati dai Valar per contrastare la malvagità proveniente da Est. Egli dimorava nel giardino di Irmo a Valinor. È considerato il più saggio del suo ordine sia dai Valar quanto dagli altri tre Istari inviati nella Terra di Mezzo, che videro invece cupidigia e brama di potere in Saruman. Gandalf fa il suo arrivo nella Terra di Mezzo all'inizio dell'XI secolo della Terza Era, ultimo tra tutti gli Istari, per aiutare e sostenere coloro che si opponessero a Sauron. Egli venne scelto espressamente da Manwë, ma Gandalf in un primo momento rifiutò, non ritenendosi all'altezza del compito. Manwë e Varda, a riprova della considerazione che avevano per lui, gli ingiunsero di partire, «non come terzo» (due Istari erano già stati scelti). Gandalf è considerato il "Nemico di Sauron", e con lui condivide la razza (sono entrambi Maiar), con la differenza che lo spirito di Gandalf è incarnato, con tutte le conseguenze che questo implica (come la capacità di provare paura, dolore, stanchezza, fame e sete); inoltre gli è stato fatto divieto di usare il suo potere per cercare di dominare elfi e uomini con la forza o con la paura. Al suo arrivo Círdan il Carpentiere, «che vedeva più lontano di chiunque altro sulla Terra di Mezzo», aveva riconosciuto in lui il più possente fra quelli che arrivarono, nonostante fosse più minuto e apparentemente il più vecchio, e gli aveva donato uno dei tre Anelli degli Elfi, Narya, l'Anello di Fuoco dal colore rosso, con queste parole:
Fu colui che riportò l'Elessar da Valinor, per poi donarlo a Galadriel. In seguito viaggiò per molto tempo nella Terra di Mezzo imparando ciò che aveva dimenticato incarnandosi in un corpo e portando speranza in mezzo alla gente.
Durante la Terza Era, Sauron fece segretamente ritorno nella Terra di Mezzo, stabilendosi nell'antica fortezza di Dol Guldur, in Boscoverde il Grande. La sua influenza scese sul bosco che si incupì in poco tempo, diventando il ben più noto Bosco Atro. Tra gli Istari, Gandalf fu colui che più si insospettì per la tenebra di Bosco Atro, perché, sebbene molti la ritenessero opera dei Nazgûl, egli temeva trattarsi invece dell'ombra iniziale di Sauron tornante. Lo stregone entrò a far parte del Bianco Consiglio, ma rifiutò di esserne il capo, poiché non voleva avere legami e obblighi, salvo verso coloro da cui era inviato, né voleva dimorare in alcun luogo od obbedire a convocazioni di sorta.
Durante un secondo viaggio a Dol Guldur, Gandalf scoprì, come supponeva, che Sauron era tornato.
Il Bianco Consiglio si riunì per la seconda volta e Gandalf propose subito di attaccare Dol Guldur, ma Saruman si dichiarò di parere contrario, consigliando di attendere e vigilare. Nessuno dei membri del Consiglio, neppure lo stesso Gandalf, sospettava che Saruman si era volto a foschi pensieri e che in cuor suo era già un traditore.
Ne Lo Hobbit, Gandalf aiuta la compagnia dei Nani di Thorin Scudodiquercia a recuperare il tesoro all'interno della Montagna Solitaria (Erebor), infestata da un drago, Smaug. Della compagnia organizzata da Gandalf entra a far parte anche lo Hobbit Bilbo Baggins nel ruolo di scassinatore. Durante il viaggio lo stregone funge da guida ed esploratore: al ritorno di una di queste esplorazioni salva i Nani e Bilbo da tre Troll, facendoli litigare e dando tempo al sole di sorgere e di tramutarli in pietra. In questa occasione, inoltre, dopo essere riuscito a scoprire la caverna dei vagabondi, si impossessa di una delle loro spade elfiche, Glamdring.
Successivamente, il gruppo viene attaccato dai Goblin, e Gandalf è l'unico, tramite la sua magia, a non essere catturato. Proprio lui poco dopo salva i Nani e lo Hobbit dalle grinfie del Re dei Goblin, uccidendolo. Fuggito dalle caverne insieme con i Nani e Bilbo, viene inseguito da Orchi e Lupi mannari, per poi essere salvato da Gwaihir, il Signore delle Aquile; egli infatti aveva un debito di riconoscenza con lo stregone, dato che egli una volta gli aveva curato una ferita.
Dopo aver raggiunto la Casa di Beorn ed essersi ripreso dalla fatica del viaggio, Gandalf abbandona il gruppo temporaneamente per sbrigare altre faccende. Nelle Appendici de Il Signore degli Anelli e nei Racconti Incompiuti viene rivelato che la sua assenza è giustificata dal fatto che lo stregone si rechi al Bianco Consiglio per decidere se attaccare Dol Guldur, fortezza di Sauron. Successivamente, Gandalf, dopo l'attacco inferto a Sauron, ricompare in occasione della battaglia dei cinque eserciti.
La Cerca di Erebor costituisce un racconto in prima persona di Gandalf sui fatti accaduti nella prima parte de Lo Hobbit. In questo racconto si narra di come Gandalf sia penetrato a Dol Guldur, trovando il delirante Thráin II, il quale lo prega di dare al figlio Thorin Scudodiquercia una mappa della città di Erebor e una chiave. In seguito Gandalf concepisce l'idea di proporre lo hobbit Bilbo Baggins come "scassinatore" per i nani, intuendo che fosse necessario per loro riconquistare il loro regno perduto a discapito del drago Smaug. Gandalf intuisce l'utilità nella storia degli hobbit, e di Bilbo nello specifico, e casualmente incontra Thorin: i fili della ragnatela si uniscono nella sua mente. Gandalf inoltre narra di come sia stato difficile superare la diffidenza iniziale di Thorin verso Bilbo, il quale lo riteneva un essere "molle come il fango della Contea, e stupido.".
All'inizio de Il Signore degli Anelli, ambientato circa sessant'anni dopo il termine de Lo Hobbit, Gandalf consiglia a Bilbo di lasciare in eredità al nipote Frodo l'anello magico trovato nella precedente avventura con i nani. Riparte quindi dalla Contea per sincerarsi della natura dell'Anello e, una volta confermata tale ipotesi, ritornerà a Casa Baggins, informando Frodo, che decide di lasciare la Contea.
Mentre gli hobbit (ovvero Frodo e gli amici Sam, Merry e Pipino) si recano a Brea, Gandalf decide, sotto consiglio di Radagast, di partire verso Isengard, residenza di Saruman, ignaro del fatto che Saruman abbia deciso di tradire gli altri stregoni, volendo il potere dell'Anello per sé. Nasce uno scontro, da cui Gandalf esce sconfitto e viene imprigionato nella torre di Orthanc.
Fuggito da Isengard mediante l'aiuto di Gwaihir, il Signore delle Aquile, raggiunge Frodo a Gran Burrone e diventa membro della Compagnia dell'Anello, nove viandanti inviati alla distruzione dell'Anello, prendendone il comando. Gandalf tenta di condurre la Compagnia attraverso il passo di Caradhras, ma non riesce a varcarlo a causa di una tempesta di neve. Li guida allora attraverso le miniere di Moria, ma durante il viaggio cade in un abisso nel combattimento contro il Flagello di Durin, un Balrog.
Sconfitto il demone, Gandalf muore: viene però rimandato dalla morte, purificato, prendendo il posto di Saruman come "Stregone Bianco" e divenendo una fiamma radiante (comunque ancora velata se non in momenti di estrema necessità). A spiegazione del cambiamento in seguito ebbe a dire:
Gandalf si manifesta nuovamente presso la foresta di Fangorn, dove incontra Aragorn, Legolas e Gimli, che si trovavano sulle tracce di Merry e Pipino, rapiti da un gruppo di Uruk-hai inviati da Saruman. La missione del "nuovo" Gandalf è quella di guidare gli uomini nella loro grande battaglia contro Sauron, la battaglia per la libertà della Terra di Mezzo. Egli organizza la difesa di Rohan liberando re Théoden dal malefico influsso di Grima Vermilinguo, al servizio di Saruman. Gandalf in seguito raduna gli uomini dispersi di Erkenbrand facendoli arrivare in tempo per la fase finale della battaglia del Fosso di Helm; dopo la battaglia, si reca poi a Orthanc, dove parla con Saruman, respingendo un'ultima offerta di unirsi a lui come alleato.
Dopo la scoperta dei piani di Sauron, Gandalf si reca a Minas Tirith, capitale del regno di Gondor. Qui Gandalf incontra l'ostilità di Denethor, il Sovrintendente, su cui riesce tuttavia ad avere la meglio, impedendogli di uccidere il proprio figlio Faramir. Durante la grande battaglia dei Campi del Pelennor, lo Stregone Bianco dirige la difesa della città. Respinto l'assalto di Sauron e vinta la battaglia, Gandalf trasferisce il comando della guerra ad Aragorn, ora a tutti gli effetti re di Gondor e principale nemico dell'Oscuro Signore. Il felice esito della missione di Frodo al Monte Fato e la distruzione dell'Anello costituiscono il trionfo della sapienza e della saggezza di Gandalf. Con la fine di Sauron viene anche meno la missione dello stregone nella Terra di Mezzo. Egli dunque parte con gli ultimi elfi e con i portatori dell'Anello (Bilbo e Frodo) verso Valinor.
Gandalf è un vecchio vestito di grigio, con un grande cappello blu a punta, una sciarpa argentata e stivali neri. Ha i capelli lunghi e bianchi, così come la barba, e caratteristica particolare del suo aspetto sono le sopracciglia particolarmente folte e talmente lunghe da spuntare dall'orlo del suo cappello. Il suo vestiario logoro e consunto è in netta contrapposizione con quello degli altri membri del Bianco Consiglio, che vestono invece abiti pregiati ed eleganti: da ciò si deduce che Gandalf non badi troppo al suo aspetto; è un uomo trasandato, dall'aspetto molto trascurato e disordinato, ma con dei tratti rassicuranti e un'espressione principalmente pacifica.
Dopo il suo scontro col Balrog e la sua "rinascita", l'aspetto di Gandalf cambia radicalmente:
Sostituendo Saruman come capo del Consiglio e degli Istari, Gandalf viene vestito di sontuosi abiti bianchi e il suo stesso aspetto, a partire da barba e capelli, appare molto più ordinato e nobile; tutto ciò mette in evidenza il suo (ora ulteriormente più accentuato) ruolo di guida delle forze del bene e di capo della resistenza all'Oscuro Signore.
Dalle prime bozze fino alla pubblicazione della prima edizione de Lo Hobbit, Gandalf è descritto come un "piccolo vecchio uomo" (little old man), diverso da un nano, ma non ancora della statura umana che gli sarebbe poi stata attribuita all'interno de Il Signore degli Anelli. In quest'ultima opera, non è molto più basso di Elrond e degli altri stregoni.
Durante la sua prima apparizione, Bilbo Baggins descrive Gandalf come uno stregone che ha «l'abitudine di metter tutto sottosopra». Tale affermazione è giustificata dalle abitudini dello stregone di stravolgere le pacifiche vite degli Hobbit, in particolar modo dei giovani, i quali sono invogliati da Gandalf stesso per «partire per l'Ignoto in cerca di pazze avventure». Nel progredire de Lo Hobbit, si nota come Gandalf non sia solo un semplice stregone, ma una guida per i protagonisti e, soprattutto, una persona dotata di intelligenza, saggezza, spontaneità e semplicità d'animo. Tale caratteristiche spingono le persone che gli stanno intorno a riporre facilmente fiducia in lui. Specialmente Bilbo e Frodo, nel corso dei romanzi, si affidano a Gandalf nelle scelte da compiere: Frodo, ad esempio, decide di scegliere la strada di Moria proposta da Gandalf, non curandosi dei pericoli che riserba il percorso. Inoltre, proprio per le sue abilità come guida e per la sua esperienza, verrà scelto da Elrond come guida della Compagnia dell'Anello durante il viaggio verso Mordor.
In una lettera del 1954, Tolkien si riferisce a Gandalf come un "Angelo incarnato", e successivamente, nel 1965 e nel 1971, come un essere angelico. Gandalf viene descritto da Círdan il Costruttore di Navi come "lo spirito più grande e il più saggio", mentre Galadriel rivela che avrebbe preferito Gandalf come capo del Bianco Consiglio piuttosto che Saruman. Nonostante la sua posizione, infatti, Saruman non era considerato il più saggio fra gli Istari e i membri del consiglio, i quali gli preferivano il Grigio Pellegrino. Tale paragone portò Saruman a provare gelosia nel confronti di Gandalf. Secondo quanto scrive Tolkien, «Saruman ben presto divenne geloso di Gandalf, e la rivalità alla fine si trasformò in odio».
Ne Lo Hobbit, Bilbo, durante il suo incontro con lo stregone, lo descrive pieno di passatempi e di abitudini come la fabbricazione dei fuochi d'artificio e la narrazione di splendide storie ai giovani hobbit. Inoltre amava compiere piccole magie di fuoco per gli hobbit, ma mai con intenti di vanteria o di esibizionismo. Come la razza hobbit, a cui è molto affezionato, Gandalf ama fumare l'erba pipa. Gandalf non ha fissa dimora, ma si sposta continuamente: per le sue vesti e i suoi lunghi viaggi viene dunque chiamato Il Grigio Pellegrino. Viene inoltre descritto come un individuo non interessato né alle ricchezze né ad avere una schiera di seguaci. Sempre riguardo al suo carattere, nei Racconti incompiuti si legge:
Gandalf, pur essendo un essere cosiddetto "angelico" (un Maiar), è incarnato e quindi soggetto alle debolezze degli esseri umani. Ne Il Signore degli Anelli, infatti, Gandalf dimostra la sua preoccupazione esplicitando che il suo potere non potrebbe aiutarlo a difendersi dall'Unico Anello e, quindi, dal desiderio di averlo. Per questo, quando Frodo offrirà l'Anello allo stregone, quest'ultimo lo rifiuterà immediatamente: «Non tentarmi Frodo! Non oso prenderlo, nemmeno per tenerlo al sicuro. Capiscimi, Frodo: userei questo Anello per il desiderio di fare del bene, ma attraverso me eserciterebbe un potere troppo grande e terribile da immaginare!». Tolkien, in una lettera a Michael Straight, l'editore di New Republic, scrisse che, nonostante Gandalf sia un essere superiore, presenta comunque alcune debolezze umane: «[questi stregoni sono] anche... coinvolti nel pericolo dell'incarnazione: la possibilità della "caduta", del peccato, se vuoi».
Nel primo manoscritto de Lo Hobbit, Tolkien diede il nome Gandalf a un re che aveva commissionato delle spade a dei nani, denominando invece lo stregone "Bladorthin". Tolkien nel 1937, non soddisfatto del nome, ridiede il nome Gandalf allo stregone.
Durante la stesura de Lo Hobbit nei primi anni trenta Tolkien diede il nome Gandalf al leader dei nani, il personaggio poi chiamato Thorin Scudodiquercia. Il nome deriva, come tutti i nomi di nani all'interno de Lo Hobbit, dal "Catalogo dei Nani" della Vǫluspá. L'antico nome norreno Gandalfr incorpora le parole gandr (bacchetta, bastone o - specialmente nelle parole composte - magico) e álfr (elfo). Il nome Gandalf si trova inoltre in almeno un altro mito nordico, l'Heimskringla, che descrive brevemente Gandalf Alfgeirsson, un leggendario re nordico della Norvegia Orientale, rivale di Halfdan il Nero.
All'interno delle opere, Gandalf (pronuncia: /ˈɡændɑːlf/ ), più precisamente Gandalf il Grigio (Gandalf the Grey), è il nome usato dagli uomini nel Nord della Terra di Mezzo. Gandalf, in ovestron, significa "elfo col bastone" (elf with the staff), seguendo l'etimologia norrena del nome. Infatti gli abitanti della Terra di Mezzo confondevano facilmente Gandalf per un uomo o per un elfo, sebbene non appartenesse a nessuna di queste specie. Più avanti nella storia muta il suo nome in Gandalf il Bianco (Gandalf the White). Il cambiamento dell'appellativo e di colore indica come Gandalf prenda il posto di Saruman nella gerarchia degli Istari e all'interno del Bianco Consiglio; egli stesso afferma Saruman come avrebbe dovuto essere.
Olórin (pronuncia: /oˈlɔːrin/) è il nome usato a Valinor. In quenya significa "colui che suggerisce sogni", dove "sogno" è da intendersi, secondo le parole dell'autore, come "chiara visione dentro la mente". L'etimologia risale infatti alla radice Olo-s che significa "visione, fantasia, sogno". Su note sparse, riportate nei Racconti incompiuti viene affermato che Olórin dimorava nel Lórien a Valinor, dove s'aggirava invisibile tra gli elfi, oppure con le sembianze di uno di essi, i quali ignoravano l'origine delle belle visioni e suggerimenti di saggezza che metteva nei loro cuori. Come commento alle stesse note, Christopher Tolkien, curatore del libro, fa notare la presenza della stessa radice nei nomi Olofantur, vero nome di Lórien il Vala (padrone dei sogni e delle visioni, mutato successivamente in Irmo), e Olòre Malle, il "Sentiero dei Sogni".
Mithrandir (pronuncia: /miθrˈandir/) è il nome sindarin, usato dagli elfi e dagli uomini di Gondor. Significa "Grigio Pellegrino" o "Grigio Viandante".
Incánus (pronuncia: /inˈkaːnus/) è il nome usato "al sud". La lingua e il significato del nome sono sconosciuti: Tolkien stesso era indeciso fra più interpretazioni. In una nota del 1966 Tolkien suggerisce che si tratti di un adattamento quenya di una parola della lingua degli haradrim, che significa "Spia del Nord" (Inkā + nūs(h)). Ma in un'altra nota scritta l'anno successivo Tolkien ritiene improbabile che Gandalf sia stato nell'Harad, e che il nome sia stato coniato a Gondor in tempi antichi. Il nome deriverebbe quindi dagli elementi in(id)-, "mente", e kan-, "governante". Ai tempi in cui Il Signore degli Anelli venne scritto, sembra che Tolkien si fosse ispirato esclusivamente alla parola latina incānus che significa "canuto, che incanutisce".
Tharkûn (pronuncia: /ˈtʰarkun/) è il nome usato da Gandalf presso i nani. La traduzione proposta nei Racconti perduti è "Uomo-bastone" (Staff-man). In Guida ai nomi de Il Signore degli Anelli, si fa a riferimento a Tharkûn come nome utilizzato dai nani nella loro lingua, il khuzdul, mentre Gandalf, dal medesimo significato, sarebbe stato usato per riferirsi a lui nel linguaggio di tutti i giorni.
Oltre ai nomi principali, a Gandalf nelle opere tolkieniane sono stati attribuiti diversi appellativi usati occasionalmente, o in circostanze particolari. Mantogrigio o Cappagrigia (Greyhame), dagli abitanti di Rohan, Il Cavaliere Bianco (The White Rider) dopo la sua rinascita (in seguito al suo scontro col Balrog), oppure semplicemente Stregone, dagli orchi. Menzione merita Corvotempesta (Stormcrow), nome datogli da re Théoden, su incitazione di Grima Vermilinguo, per la presunta abitudine di preannunciare delle sventure col suo arrivo.
Gandalf è apparso in molti adattamenti cinematografici e radiofonici de Il Signore degli Anelli. Il primo adattamento è quello prodotto dalla BBC Radio nel 1956, in cui Gandalf era doppiato da Norman Shelley, che però non riscosse il successo sperato; persino Tolkien rimase deluso dell'opera.
John Huston ha doppiato Gandalf nei due film animati prodotti da Rankin/Bass The Hobbit e Il ritorno del re. Nella versione a cartoni del 1978 invece Gandalf è doppiato da William Squire. Heron Carvic ha doppiato Gandalf nell'adattamento radio della BBC The Hobbit (1968), mentre Sir Michael Hordern, invece, ha doppiato Gandalf nell'adattamento radio The Lord of the Rings (1981), sempre della BBC.
Nella trilogia de Il Signore degli Anelli diretta da Peter Jackson, il ruolo di Gandalf è interpretato da Ian McKellen, con la voce italiana dello storico attore e doppiatore Gianni Musy. McKellen ha dichiarato di aver recitato ispirandosi al modo di parlare di Tolkien stesso (come fece lo scrittore per la parlata di Barbalbero, si dice ispirata a C.S. Lewis). Per il ruolo venne considerato Sean Connery, il quale rifiutò la parte perché non intendeva stare diciotto mesi in Nuova Zelanda e anche perché lui stesso affermò di non essere mai riuscito a capire i romanzi di J. R. R. Tolkien. McKellen ha doppiato, successivamente, Gandalf nel videogioco Il Signore degli Anelli: La Terza Era.
Nella trilogia de Lo Hobbit, sempre diretta da Jackson, McKellen ha ripreso il ruolo di Gandalf. Questa nuova trilogia non si limita solo a raccontare la storia de Lo Hobbit, bensì traspone anche alcuni argomenti presenti nelle appendici de Il Signore degli Anelli, compreso il viaggio di Gandalf a Dol Guldur e le riunioni con il Bianco Consiglio. Inoltre, nelle nuove pellicole, Gandalf indossa anche la sua iconica sciarpa argentata, abbigliamento che era stato trascurato nella trilogia precedente. A causa del decesso di Musy, il direttore del doppiaggio italiano, Francesco Vairano, ha scelto il noto attore e doppiatore Gigi Proietti come nuova voce per il personaggio.
Il nome Gandalf è usato occasionalmente per indicare un saggio mentore. Ad esempio, il politico britannico Oliver Letwin è stato chiamato "il Gandalf del processo" per il suo lavoro svolto al Partito Conservatore sotto David Cameron.
Il personaggio di Albus Silente della saga di Harry Potter è stato paragonato a Gandalf, con il quale condivide non solo l'aspetto ma anche la saggezza e le virtù.
Mary Hoffman ha elogiato Gandalf, ritenendolo uno dei suoi personaggi immaginari preferiti. Ian McKellen ha ricevuto molti consensi positivi per la sua interpretazione di Gandalf nelle due trilogie di Peter Jackson. In particolare, McKellen ha ricevuto uno Screen Actors Guild Award e un Saturn Award per il miglior attore non protagonista, e una nomination al Premio Oscar nella medesima categoria per il film Il Signore degli Anelli - La Compagnia dell'Anello. Inoltre, la rivista Empire l'ha classificato al 28º posto nella classifica dei personaggi cinematografici più grandi di tutti i tempi.
Il personaggio di Gandalf è stato parodiato in alcuni sketch e serie animate. Nella serie I Griffin (Family Guy) nell'episodio Petergeist c'è una scena in cui il vecchio Herbert combatte contro un albero gigante e animato che stava catturando Chris e dice la celebre frase "You shall not pass!" (in italiano "Tu non puoi passare!"), chiaro riferimento allo scontro tra Gandalf e il Balrog. In un episodio della sitcom Friends, Ross e Chandler parlano a un amico di università chiamato "Gandalf". Nell'episodio Two Birds of a Feather di Magnum, P.I. c'è una scena ambientata nella guerra del Vietnam in cui Magnum e i suoi amici utilizzano il nome in codice "Frodo" durante il tentativo di contattare "Gandalf" per ottenere supporto aereo.
Critiche(EN) Jim Smith, Matthews, J. Clive, The Lord of the Rings : the films, the books, the radio series, Virgin books, 2004, ISBN 0-7535-0874-5.
(EN) John D. Rateliff, The History of the Hobbit, Part 1: Mr. Baggins, Houghton Mifflin Harcourt, 2007, ISBN 978-0-618-96847-3.Biografia dell'autore(EN) Humphrey Carpenter, J.R.R. Tolkien — A Biography, Londra, HarperCollins, 2002, ISBN 0-00-713284-0.
(EN) Humphrey (ed.) Carpenter, The Letters of J.R.R. Tolkien, HarperCollins, 1981, 2006, ISBN 0-261-10265-6.Opere J. R. R. Tolkien, Lo Hobbit o La riconquista del tesoro, Adelphi, 1989, ISBN 88-459-0688-4.
 J. R. R. Tolkien, Il Signore degli Anelli, Bompiani, 2000, ISBN 88-452-9261-4.
 J. R. R. Tolkien, a cura di Christopher Tolkien, Racconti incompiuti, Bompiani, 2008, ISBN 978-88-452-9131-9.
 J. R. R. Tolkien, a cura di Christopher Tolkien, Il Silmarillion, Bompiani, 2009, ISBN 978-88-452-5654-7.
