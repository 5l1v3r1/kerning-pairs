
Igea (dal greco Ὑγίεια, Hygìeia, originariamente chiamato Igea Borbonica, catalogato secondo la designazione asteroidale come 10 Hygiea) è un grande asteroide della fascia principale, il quarto in ordine di grandezza, con un diametro medio superiore ai 400 km. ed una massa stimata pari al 3% di quella totale della fascia di asteroidi. Nonostante ciò, fu il decimo ad essere individuato perché la superficie scura rende l'asteroide meno visibile di quanto le sue dimensioni implicherebbero. All'opposizione infatti raggiunge mediamente una magnitudine pari a 10,2. Igea fu scoperto da Annibale De Gasparis il 12 aprile 1849, dall'osservatorio di Capodimonte a Napoli. Fu così denominato su suggerimento di Ernesto Capocci di Belmonte dal nome di Igea, la dea greca della salute; inoltre, in onore della casa regnante a Napoli, i due scienziati vi aggiunsero l'aggettivo Borbonica, che tuttavia decadde rapidamente nell'uso.Igea si compone di materiale primitivo carbonioso, simile alle condriti carbonacee. Percorre un'orbita assai prossima al piano dell'eclittica, mediamente eccentrica, che completa in 5 anni e 7 mesi, spaziando dalla distanza media di Cerere e Pallade dal Sole fino al bordo esterno della fascia principale, in prossimità del perielio degli oggetti della famiglia Hilda. È il prototipo della famiglia Igea.
Nonostante Igea sia per dimensioni il quarto asteroide della fascia principale e quello maggiore nella sua regione esterna, a causa della scarsa albedo della sua superficie e della distanza media dalla Terra, risulta piuttosto debole quando osservato dal nostro pianeta. All'opposizione non è mai più fioco dell'undicesima magnitudine. e mediamente raggiunge una magnitudine pari a 10,2. In condizioni particolarmente favorevoli può avvicinarsi alla nona grandezza. L'asteroide quindi non è mai visibile ad occhio nudo ed è osservabile con un telescopio di 50 mm di diametro o superiore.
Igea fu scoperto da Annibale De Gasparis il 12 aprile 1849, presso l'Osservatorio di Capodimonte, a Napoli, come un oggetto tra la nona e la decima magnitudine. L'astronomo, che nel 1847 aveva iniziato a registrare meticolosamente le stelle fino alla quattordicesima magnitudine presenti in una fascia centrata sull'eclittica e ampia circa 2°, identificò tra il 1850 e il 1853 altri 7 asteroidi. ed altri 2 negli anni sessanta del secolo.
De Gasperis invitò Ernesto Capocci di Belmonte, suo amico e direttore dell'Osservatorio, ad assegnare un nome all'asteroide come ringraziamento per i suoi incoraggiamenti. Insieme proposero Igea Borbonica. dal nome di Igea, la dea greca della salute, figlia di Asclepio, con l'aggettivo che intendeva omaggiare i Borbone di Napoli e, magari, far dimenticare al re Ferdinando II che i due scienziati avevano partecipato ai moti liberali del 1848. In lingua inglese fu adottata la grafia greca Hygiea mentre l'aggettivo Borbonica decadde rapidamente nell'uso.Come per gli altri asteroidi scoperti precedentemente, ad Igea fu assegnato un simbolo astronomico (. o ). Tuttavia, nel 1851 Encke propose l'adozione di un differente sistema di identificazione, suggerendo di utilizzare un numero corrispondente all'ordine di scoperta racchiuso in un circoletto, che fu rapidamente adottato nelle riviste scientifiche. Al crescere del numero degli asteroidi scoperti, si ricorse poi al numero tra parentesi tonde seguito dal nome, secondo l'uso odierno della designazione asteroidale.
Le osservazioni di Igea furono inizialmente condotte soprattutto per misurarne la posizione, in modo da determinarne l'orbita, e le dimensioni. L'orbita fu calcolata con accuratezza da Julius Zech, tenendo conto delle perturbazioni introdotte nel moto dell'asteroide da Giove, Saturno e Marte; dopo la morte dell'astronomo, avvenuta nel 1864, l'Astronomisches Rechen-Institut di Berlino continuò ad aggiornarla fino al 1873. Nel 1876 Ernst Becker calcolò una nuova orbita che mostrò alcune discrepanze con le osservazioni eseguite tra il 1915 ed il 1918 e che fu successivamente rivista da Henri Blondel, Paul Maître e B. Jehkowski dell'osservatorio di Marsiglia e dagli astronomi del Rechen-Institut.Karl Christian Bruhns propose nel 1856 una prima stima del diametro di Igea (valutato in 180 km) e di altri 39 asteroidi, desumendo le loro dimensioni dalla luminosità ed assumendo quale loro albedo una media di quelle dei pianeti esterni e delle loro lune maggiori. Come conseguenza di quest'ipotesi, i valori ottenuti risultarono tutti sottodimensionati. Seguendo una procedura sostanzialmente analoga e utilizzando come termine di paragone le misure del diametro di Cerere e Pallade ottenute da William Herschel e Johann von Lamont, Edward James Stone fornì nel 1867 valori alternativi per il diametro di 71 asteroidi (stimando quello di Igea in 103 miglia, pari a 190 km) da dati osservativi di Norman Robert Pogson. Ad ogni modo, tutte le stime delle dimensioni di Igea (e degli altri asteroidi) fornite prima della seconda metà del Novecento risultarono sostanzialmente erronee.Nel 1917, l'astronomo giapponese Kiyotsugu Hirayama si dedicò allo studio del moto degli asteroidi e confrontandoli attraverso tre parametri orbitali - moto medio, inclinazione ed eccentricità - individuò cinque raggruppamenti, successivamente indicati come famiglie di asteroidi o famiglie Hirayama. Nel 1978 Andrea Carusi ed Enrico Massaro identificarono i primi membri della famiglia Igea, dal nome dell'oggetto più grande del gruppo.Nel 1970 Nikolaj Stepanovič Černych utilizzò 410 osservazioni di Igea raccolte dal 1932 al 1969 per migliorare la conoscenza del valore della massa di Giove, ripetendo con dati più recenti la procedura che Simon Newcomb aveva eseguito nel 1895 utilizzando le osservazioni di 33 Polyhymnia, ovvero valutando le perturbazioni indotte dal pianeta sul moto dell'asteroide durante avvicinamenti periodici, che nel caso di Igea si verificano ogni dieci anni e mezzo.Nel 1987, H. Scholl e colleghi dell'Astronomisches Rechen-Institut fornirono una prima stima della massa di Igea in (4,7 ± 2,3) × 10-11 M⊙, pari a (9,3 ± 4,5) × 1019 kg, analizzando gli effetti indotti sul moto di 829 Academia durante un incontro ravvicinato tra i due asteroidi avvenuto nel 1927, ad una distanza di 0,006 UA (890 000 km). Era il quarto asteroide di cui veniva calcolata una massa, sebbene la misura fosse affetta da un'incertezza pari al 50% del valore nominale. L'astronomo polacco G. Michalak fornì nel 2001 una nuova stima in 5,6 ± 0,7 × 10-11 M⊙, pari a 11,13 ± 1,39 × 1019 kg. Da allora, il valore della massa di Igea è stato progressivamente rivisto al ribasso: Chernetenko e Kochetova, nel 2002, utilizzarono le perturbazioni indotte su 18 asteroidi in incontri ravvicinati avvenuti tra il 1927 e il 2000 ottenendo un valore pari a 5,010 ± 0,410 × 10-11 M⊙, corrispondenti a 9,96 ± 0,815 × 1019 kg; Chesley et al. nel 2005 analizzarono gli effetti sull'orbita dell'asteroide 3946 Shor dell'incontro ravvicinato a 0,014399 UA con Igea del 29 maggio 1998, stimando la massa di quest'ultimo in 9,02 ± 0,26 × 1019 kg. James Baer ed altri fornirono nel 2008 e nel 2011 due stime, fra loro abbastanza coerenti, della massa di Igea considerando le perturbazioni indotte su 14 asteroidi, indicando (nel 2011) un valore pari a 4,358 ± 0,0740 × 10-11 M⊙, corrispondenti a 8,67 ± 0,147 × 1019 kg. Da un'analisi dei valori disponibili in letteratura, Benoit Carry nel 2012 ritenne che la stima migliore della massa di Igea fosse di 8,63 ± 0,52 × 1019 kg.Nel 1971, David Allen suggerì che le dimensioni dei maggiori asteroidi potessero essere dedotte dalla misura delle loro emissioni nell'infrarosso. Tra il 1983 e il 1985 Igea fu il primo asteroide del quale furono ottenute immagini termiche attraverso l'IRTF, a lunghezze d'onda submillimetriche, che permisero di identificare la presenza di regolite sulla superficie. Da osservazioni nel campo delle microonde, nel 1989 K. J. Johnston e colleghi ne stimarono il diametro in 450 km e individuarono un limite inferiore per la profondità dello strato di regolite superficiale, supponendo che avesse proprietà analoghe a quella presente sulla superficie lunare. Nell'ambito dell'IRAS Minor Planet Survey, Edward F. Tedesco e colleghi analizzarono i dati raccolti dal satellite IRAS (lanciato nel 1983) relativi alle sorgenti infrarosse in movimento; per Igea dedussero un diametro medio di 407,12 ± 6,8 km. Infine, R. Ragazzoni e colleghi nel 2000, applicando l'interferometria a macchie ad osservazioni compiute con il telescopio nazionale Galileo, stimarono il diametro medio di Igea in 444 ± 35 km. B. Carry nel 2012 fornì il diametro di Igea in 421,60 ± 25,69 km, da un'analisi dei valori disponibili in letteratura.Igea ruota su sé stesso piuttosto lentamente, in senso retrogrado. Ciò trasse in inganno i primi astronomi che negli anni cinquanta del Novecento cercarono di determinarne il periodo di rotazione, perché la durata d'osservazione (una notte, generalmente) non è sufficiente ad ottenere una curva di luce completa. Ingrid van Houten-Groeneveld e Gerard Kuiper lo indicarono in 18 ore nel 1954 nel loro Photometric Studies of Asteroids e su quella stima si accodarono i lavori successivi. Furono solo T. Michalowski e colleghi che nel 1991 fornirono il valore corretto di 27,64 ore per il periodo di rotazione dell'asteroide. Modellando Igea come un ellissoide, determinarono anche due possibili forme compatibili con le curve di luce ottenute dalle osservazioni; risultati che furono sostanzialmente confermati due anni dopo da A. Erikson e P. Magnusson. Elementi chiarificatori sulla forma dell'asteroide sarebbero potuti provenire dall'osservazione di una o più occultazioni stellari da parte di Igea; in effetti, tra il 1983 e il 1997 ne furono osservate cinque, ma da pochi siti d'osservazione differenti e quindi s'apprese poco da esse. Neppure le osservazioni condotte con il telescopio spaziale Hubble (HST) permisero inizialmente di definirne con esattezza la forma; consentirono tuttavia di escludere che l'asteroide avesse satelliti dal diametro superiore ai 16 km. Infine, M. J. López-González ed E. Rodríguez nel 2000 determinarono i rapporti tra gli assi dell'ellissoide in a/b = 1,31 e b/c = 1,2 da una nuova analisi delle curve di luce di Igea. La migliore immagine di Igea è stata ottenuta riprocessando nel 2003 le immagini dell'HST.Per determinare la composizione della superficie di Igea, negli anni duemila sono stati condotti studi comparativi sia con i meteoriti raccolti sulla Terra, sia con altri membri della famiglia Igea.
Igea non è mai stato raggiunto da alcuna sonda spaziale. L'esplorazione degli asteroidi della fascia principale, però, potrebbe fornire indizi sul processo che ha condotto alla formazione del sistema solare ed Igea è stato quindi indicato come uno degli oggetti che meriterebbero di essere studiati da vicino. Nel 2006 C. T. Russell, Mark V. Sykes ed altri hanno proposto alla NASA la missione Exploring the Very Earliest Epoch (EVE), nell'ambito del Programma Discovery. La proposta, che non è stata approvata, suggeriva di lanciare verso Igea una copia della sonda Dawn che ha esplorato Vesta e sta esplorando Cerere. Nel 2013, P. Vernazza e P. Lamy hanno invece sottoposto all'approvazione dell'Agenzia Spaziale Europea la missione INSIDER, di classe media, che avrebbe eseguito dei rendezvous con vari grandi asteroidi della fascia principale e sganciato dei lander su almeno due di essi, indicando Igea e 24 Themis come obiettivi dei moduli di atterraggio.
Igea segue un'orbita compresa tra quelle di Marte e Giove, nella porzione esterna della fascia degli asteroidi, che completa in 5,57 anni (circa 5 anni e 7 mesi). L'orbita presenta un'inclinazione di 3,8° rispetto al piano dell'eclittica ed un'eccentricità di 0,113. - valore abbastanza elevato rispetto ad altri grandi asteroidi quali Cerere, Vesta e 704 Interamnia, ma non rispetto a Pallade. Il perielio è prossimo alla distanza media di Cerere e Pallade dal Sole, ma una collisione tra Igea ed uno degli altri due corpi è improbabile perché la linea dei nodi della sua orbita è quasi ortogonale a quella dell'orbita di Pallade, mentre il nodo ascendente e discendente risultano invertiti l'uno con l'altro rispetto a quelli dell'orbita di Cerere, per cui i due oggetti si trovano sempre da parti opposte rispetto all'eclittica. Ad ogni modo, si potranno verificare periodici avvicinamenti tra i tre corpi come accadrà il 26 gennaio 2056 quando Igea transiterà a 0,0258 UA (3,8 milioni di km) da Cerere. e il 4 marzo 2063 quando transiterà a 0,0201 UA (3 milioni di chilometri) da Pallade. All'afelio, Igea raggiunge il bordo esterno della fascia principale, in prossimità del perielio degli oggetti della famiglia Hilda, in risonanza 3:2 con Giove. Esegue periodici avvicinamenti al gigante gassoso con una periodicità di circa dieci anni e mezzo, non raggiungendo però mai una distanza inferiore ad 1,5 UA dal pianeta.Igea ruota su sé stesso in modo insolitamente lento, in senso retrogrado, impiegando 27,63 ore (circa 27 ore e 19 minuti) per completare una rotazione, mentre tra i grandi asteroidi sono più frequenti periodi di rotazione compresi tra le 6 e le 12 ore. Sulla base di curve di luce che presentano ancora una certa ambiguità (accentuata dal fatto che le osservazioni telescopiche raccolte in una sola notte coprono solo una frazione del periodo di rotazione a causa della sua lunga durata.), è stato stimato che il polo nord, nel sistema di riferimento eliocentrico-eclittico, punti nella direzione (β, λ) = (34°, 120°) o (43°, 295°); in entrambi i casi l'asse di rotazione sarebbe inclinato di circa 60°.
Come detto, nel 1978 gli astronomi Andrea Carusi ed Enrico Massaro identificarono i primi membri della famiglia Igea, un gruppo di asteroidi con parametri orbitali prossimi a quelli di Igea stesso: semiasse maggiore compreso tra 3,108–3,127 UA, bassa inclinazione ed eccentricità moderata. Al 2014 sono stati individuati più di 650 membri della famiglia, tutti comunque di dimensioni molto inferiori rispetto al corpo principale
La fascia principale degli asteroidi si compone di oggetti sopravvissuti, relativamente intatti, al processo di formazione del sistema solare, a differenza della maggior parte dei protopianeti del sistema interno che o si fusero tra loro per andare a costituire i pianeti terrestri, oppure furono espulsi dal sistema da Giove. Igea si sarebbe formato quindi 4,57 miliardi di anni fa nella porzione esterna della fascia.
Igea è il quarto oggetto per dimensioni e massa della fascia degli asteroidi. e il membro principale della famiglia omonima, della quale rappresenta più del 90% della massa. James Bear e colleghi nel 2011 hanno stimato la massa dell'asteroide in (4,358 ± 0,0740) × 10-11 M⊙, corrispondenti a (8,67 ± 0,147) × 1019 kg. e pari al 3% di quella di tutta la fascia principale.
Igea può essere descritto con una certa approssimazione come un ellissoide di dimensioni 530 × 407 × 370 km; il suo diametro medio è stato stimato in 444 ± 35 km da osservazioni nel visibile. e in 407,12 ± 6,8 km da osservazioni nell'infrarosso. Tra i quattro asteroidi più grandi, presenta il maggiore allontanamento dalla forma sferica. La sua densità è stimata in (2,08 ± 0,10) × 103 kg/m³ da J. Baer nel 2011, mentre una rassegna dei valori in letteratura eseguita da Benoit Carry converge verso i (2,19 ± 0,42) × 103 kg/m³. Entrambi i valori sono prossimi più alla densità di Cerere e dei satelliti ghiacciati di Giove e Saturno, che a quella dei pianeti terrestri o degli asteroidi rocciosi.
Informazioni parziali sulla composizione di Igea sono state dedotte tramite l'analisi spettroscopica della sua superficie. Igea appartiene alla classe degli asteroidi di tipo C, che dominano la porzione esterna della fascia principale (oltre la lacuna di Kirkwood in corrispondenza di 2,82 UA).
La superficie di Igea si compone di materiale carbonaceo primitivo, simile a quello trovato nelle condriti carbonacee, sebbene un'ampia ricerca spettroscopica condotta da M. A. Barucci e colleghi nel 2002 non abbia individuato un corrispettivo esatto dei minerali presenti sull'asteroide nei meteoriti raccolti sulla Terra, nonostante Takahiro Hiroi ed altri avessero segnalato nel 1996 alcune corrispondenze con le proprietà del meteorite Yamato 82162, una condrite CI/CM. È stata rilevata inoltre la presenza di minerali che sarebbero stati alterati dall'interazione con acqua liquida; sulla superficie dell'asteroide in passato potrebbero essere state raggiunte localmente temperature tali da portare alla liquefazione del ghiaccio che si presume possa esservi presente. Tuttavia, la presenza di materiale primitivo indica altresì che Igea non si è completamente fuso durante il processo di formazione, in contrasto rispetto ad altri grandi planetesimi come Vesta.
In generale, le proprietà di Igea sono le meno note tra quelle dei quattro asteroidi maggiori della fascia principale. Questo è ancor più vero per le caratteristiche superficiali dell'asteroide, anche prima che Cerere e Vesta fossero raggiunti dalla missione Dawn.
L'albedo geometrica è stata stimata tra 0,066. e 0,0717, corrispondente ad una riflessività tra il 6,6% ed il 7,2% della luce solare incidente; l'asteroide apparirebbe alla nostra vista particolarmente scuro. Varie osservazioni hanno fornito dati spettroscopici contrastanti, che potrebbero sottintendere l'esistenza di zone con composizione differente sulla superficie. È stata inoltre segnalata l'osservazione di variazioni correlate con la latitudine da Rivkin nel 1997, confermate da Mothé-Diniz e colleghi nel 2001. La superficie sarebbe ricoperta da uno strato di regolite dallo spessore superiore agli 8 cm.
Mentre i primi quattro asteroidi ad essere stati scoperti - Cerere (1801), Pallade (1802), Giunone (1804) e Vesta (1807) - furono considerati veri e propri pianeti nella prima metà dell'Ottocento (con alcuni astronomi che continuarono a considerarli tali fino al termine del secolo), la scoperta di Igea avvenne negli anni in cui la classificazione degli asteroidi era già in rapida evoluzione. Dalla seconda metà dell'Ottocento, gli asteroidi cominciarono ad essere trattati in modo prevalentemente collettivo, raggruppati in base a caratteristiche orbitali (ad esempio le famiglie) o spettrali (le classi), con minore attenzione al singolo oggetto. Le possibilità offerte dall'esplorazione spaziale e le migliorate capacità osservative della fine del Novecento e dei primi anni duemila, hanno prodotto una parziale inversione di tendenza che ha interessato prevalentemente proprio gli asteroidi di maggiori dimensioni, per i quali è oggetto di discussione l'inclusione nella nuova categoria dei pianeti nani.
Il Planet Definition Commitee (comitato per la definizione di pianeta) dell'Unione Astronomica Internazionale che nel 2006 ha avanzato la proposta della nuova definizione di pianeta successivamente approvata, ha considerato l'eventualità di classificare Igea tra i pianeti nani, qualora venisse appurato che la superficie dell'asteroide è modellata prevalentemente dall'equilibrio idrostatico.
Vincenzo De Ritis, Cenno de' lavori accademici e dell'azione governativa ne' reali domini continentali dal 1848 al primo semestre del 1852, in Salvatore Murena, Direttore del Ministero dell'Interno (a cura di), Annali Civili del Regno delle Due Sicilie, vol. 46, Napoli, Tipografia del Real ministero degli affari interni, 1852,  pp. XIII-XXI. URL consultato l'8 agosto 2015.
(EN) John Russell Hind, Hygeia, in The Solar System: Descriptive Treatise Upon the Sun, Moon, and Planets, Including an Account of All the Recent Discoveries, New York, G. P. Putnam, 1852,  p. 126. URL consultato l'8 agosto 2015.
(LA) C. Bruhns, De Planetis Minoribus inter Martem et Jovem circa Solem versantibus, Tesi di dottorato, Osservatorio di Berlino, 1856. URL consultato il 9 agosto 2015.
(EN) A. O. Leuschner, Comparison of Theory with Observation for the Minor planets 10 Hygiea and 175 Andromache with Respect to Perturbations by Jupiter, in Proceedings of the National Academy of Sciences of the United States of America, vol. 8, nº 7, National Academy of Sciences, 1922,  pp. 170–173, DOI:10.1073/pnas.8.7.170. URL consultato l'8 agosto 2015.
(EN) Paolo Ulivi, David M. Harland, Robotic Exploration of the Solar System: Part 4: The Modern Era 2004 –2013, Springer, 2014, ISBN 978-1-4614-4812-9.
(DE) H. C. Schumacher, Planeten Circular, in Astronomische Nachrichten, vol. 28, nº 672, 1849,  p. 391. URL consultato l'8 agosto 2015.
(EN) N. S. Chernykh, Determination of the Mass of Jupiter from Observations of 10 Hygiea during 1932-1969, in G. A. Chebotarev, E. I. Kazimirchak-Polonskaia, B. G. Marsden (a cura di), The Motion, Evolution of Orbits, and Origin of Comets; Proceedings from IAU Symposium no. 45, held in Leningrad, U.S.S.R., August 4-11, 1970, International Astronomical Union, 1972,  pp. 233-238. URL consultato il 9 agosto 2015.
(EN) D. A. Allen, The method of determining infrared diameters, in T. Gehrels (a cura di), Physical Studies of Minor Planets, Washington, DC, NASA, 1971,  pp. 41–44, NASA SP–267. URL consultato l'11 agosto 2015.
(EN) H. Scholl, L. D. Schmadel, S. Roser, The mass of the asteroid (10) Hygiea derived from observations of (829) Academia, in Astronomy and Astrophysics, vol. 179, 1-2, 1987,  pp. 311-316. URL consultato il 9 agosto 2015.
(EN) K. J. Johnston et al., The microwave spectra of the asteroids Pallas, Vesta, and Hygiea, in Astronomical Journal, vol. 98, 1989,  pp. 335-340, DOI:10.1086/115150. URL consultato l'11 agosto 2015.
(EN) T. Michalowski et al., The spin vector of asteriod 10 Hygiea, in Astronomy and Astrophysics Supplement Series, vol. 91, nº 1, 1991,  pp. 53-59. URL consultato l'11 agosto 2015.
(EN) A. Erikson, P. Magnusson, Pole determinations of asteroids, in Icarus, vol. 103, nº 1, 1993,  pp. 62-66, DOI:10.1006/icar.1993.1058.
(EN) T. Hiroi et al., Thermal metamorphism of the C, G, B, and F asteroids seen from the 0.7 µm, 3 µm, and UV absorption strengths in comparison with carbonaceous chondrites, in Meteoritics & Planetary Science, vol. 31, nº 3, 1996,  pp. 321–327, DOI:10.1111/j.1945-5100.1996.tb02068.x.
(EN) Alex Storrs et al., Imaging Observations of Asteroids with Hubble Space Telescope, in Icarus, vol. 137, nº 2, 1999,  pp. 260-268, DOI:10.1006/icar.1999.6047.
(EN) M. J. López-González, E. Rodríguez, Lightcurves of 10 Hygiea, 241 Germania and 509 Iolanda, in Astronomy and Astrophysics Supplement, vol. 145, 2000,  pp. 255-261, DOI:10.1051/aas:2000105.
(EN) R. Ragazzoni et al., Speckle interferometry measurements of the asteroids 10-Hygiea and 15-Eunomia, in Astronomy and Astrophysics, vol. 354, 2000,  pp. 315-320. URL consultato l'11 agosto 2015.
(EN) Tedesco, E.F., Noah, P.V.; Noah, M.; Price, S.D., The Supplemental IRAS Minor Planet Survey (PDF), in The Astronomical Journal, vol. 123, nº 2, 2002,  pp. 1056-1085, DOI:10.1086/338320. URL consultato il 30 settembre 2011.
(EN) G. Michalak, Determination of asteroid masses. II. (6) Hebe, (10) Hygiea, (15) Eunomia, (52) Europa, (88) Thisbe, (444) Gyptis, (511) Davida and (704) Interamnia, in Astronomy and Astrophysics, vol. 374, 2001,  pp. 703-711, DOI:10.1051/0004-6361:20010731.
(EN) Thais Mothé-Diniz et al., Rotationally Resolved Spectra of 10 Hygiea and a Spectroscopic Study of the Hygiea Family, in Icarus, vol. 152, nº 1, 2001,  pp. 117–126, DOI:10.1006/icar.2001.6618.
(EN) M. A. Barucci et al., 10 Hygiea: ISO Infrared Observations, in Icarus, vol. 156, nº 1, 2002,  pp. 202-210, DOI:10.1006/icar.2001.6775.
(EN) Yu. A. Chernetenko, O. M. Kochetova, Masses of some large minor planets, a cura di Barbara Warmbein, International Conference, 29 July - 2 August 2002, Berlin, Germany., Noordwijk, Netherlands, Proceedings of Asteroids, Comets, Meteors - ACM 2002, ESA Publications Division, 2002,  pp. 437-440, ISBN 92-9092-810-7. URL consultato il 10 agosto 2015.
(EN) M. Kaasalainen, Torppa, J.; Piironen, J., Models of Twenty Asteroids from Photometric Data (PDF), in Icarus, vol. 159, nº 2, 2002,  pp. 369–395, DOI:10.1006/icar.2002.6907. URL consultato il 10 agosto 2015.
(EN) S. R. Chesley et al., The Mass of Asteroid 10 Hygiea, in Bulletin of the American Astronomical Society, vol. 37, 2005,  p. 524.
(EN) C. T. Russell et al., Exploring the asteroid belt with ion propulsion: Dawn mission history, status and plans, in Advances in Space Research, vol. 40, nº 2, 2007,  pp. 193–201, DOI:10.1016/j.asr.2007.05.083.
(EN) J. Baer, S. R. Chesley, R. D. Matson, Astrometric Masses of 26 Asteroids and Observations on Asteroid Porosity, in The Astronomical Journal, vol. 141, nº 5, 2011, DOI:10.1088/0004-6256/141/5/143.
(EN) B. Carry, Density of asteroids, in Planetary and Space Science, vol. 73, nº 1, 2012,  pp. 98–118, DOI:10.1016/j.pss.2012.03.009. Accessibile anche su arXiv
(EN) V. Carruba et al., Dynamical evolution and chronology of the Hygiea asteroid family, in Monthly Notices of the Royal Astronomical Society, vol. 437, nº 3, 2014,  pp. 2279-2290, DOI:10.1093/mnras/stt2040. Accessibile anche su arXiv.
(EN) Hygiea - Dati riportati nello Small-Body Database, Jet Propulsion Laboratory.

È un numero composto da 8 divisori: 1, 2, 5, 10, 107, 214, 535, 1070. Poiché la somma dei suoi divisori (escluso il numero stesso) è 874 < 1070, è un numero difettivo.
È parte delle terne pitagoriche (642, 856, 1070), (1070, 2568, 2782), (1070, 11424, 11474), (1070, 57240, 57250), (1070, 286224, 286226).

12613 Hogarth è un asteroide della fascia principale. Scoperto nel 1960, presenta un'orbita caratterizzata da un semiasse maggiore pari a 2,6469258 UA e da un'eccentricità di 0,1371719, inclinata di 2,97717° rispetto all'eclittica.

12828 Batteas è un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,2611837 UA e da un'eccentricità di 0,1343048, inclinata di 3,68600° rispetto all'eclittica.

128607 Richhund è un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,3039714 UA e da un'eccentricità di 0,1166546, inclinata di 1,99024° rispetto all'eclittica.

Il 130th Airlift Wing è uno Stormo da trasporto della Virginia Occidentale Air National Guard. Riporta direttamente all'Air Mobility Command quando attivato per il servizio federale. Il suo quartier generale è situato presso la McLaughlin Air National Guard Base, Virginia Occidentale.
130th Operations Group, striscia di coda blu notte con scritta CHARLIE WEST e disegno del West Virginia in giallo

27 gennaio - Francesco I, re di Francia, stringe un patto segreto con il langravio Filippo I d'Assia: lo scopo ufficiale è quello di aiutare il duca Ulrico I di Württemberg, usurpato del suo dominio proprio da Carlo V d'Asburgo, vero obiettivo del patto.
È ucciso, a Forlì, da sicari del partito guelfo, il celebre condottiero Cesare Hercolani, il vincitore di Pavia.
São Tomé, sede principale della tratta, viene dichiarata città e centro arcivescovile sotto i missionari bianchi.
10 giugno - L'esploratore Jacques Cartier, grazie al sostegno finanziario di Francesco I di Francia, compie un'esplorazione dirigendosi verso lo stretto di Belle Isle, per poi navigare verso sud lungo le coste dell'isola del Principe Edoardo e della baia di Gaspé, per poi tornare in madre patria.
3 novembre - Enrico VIII d'Inghilterra promulga l'Act of Supremacy che provoca la rottura con Roma e la relativa scomunica papale.
Tommaso Moro (Thomas Moore) si dimette dalla carica di cancelliere, per non giurare fedeltà all'Atto di Supremazia.
I Corsari barbareschi, guidati da Khayr al-Din Barbarossa ed affiliati all'Impero ottomano, conquistano Tunisi.

154865 Stefanheutz è un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,8482345 UA e da un'eccentricità di 0,1340814, inclinata di 15,12771° rispetto all'eclittica.

I Bantu Xhosa e i Khoi-Khoin, guidati dalla regina Hoho, si ribellano al furto del loro bestiame e delle loro terre. In risposta, verranno trucidati dall'esercito boero alcuni anni dopo.
L'imperatore Giuseppe II abolisce le discriminazioni legali nei confronti di Ebrei e Protestanti.
29 gennaio: prima rappresentazione dell'opera Idomeneo di Wolfgang Amadeus Mozart.
5 gennaio – Richmond, Virginia: viene incendiata dalle forze navali britanniche guidate da Benedict Arnold.
17 gennaio: le truppe dell'esercito continentale del brigadier generale Daniel Morgan sconfiggono le forze britanniche del tenente colonnello Banastre Tarleton, nella battaglia di Cowpens, nella Carolina del Sud.
1º marzo: il Congresso Continentale degli Stati Uniti d'America approva gli Articoli della Confederazione.
19 ottobre: la decisiva battaglia di Yorktown termina con la resa delle truppe britanniche.

Tecnologia - Thomas B. Doolittle perfeziona il doppino telefonico realizzandolo in rame.
6 gennaio: in India viene fondata la congregazione delle Suore Francescane Missionarie di Maria
8 maggio – Grecia: con un telegramma, l'archeologo Ernst Curtius dà notizia che gli scavi ad Olimpia hanno portato alla luce una statua marmorea di Hermes, forse del IV secolo a.C.
20 giugno – Italia: la legge Majorana Calatabiano, approvata dal Parlamento col numero 3917, elimina il vincolo forestale da quasi tutti i boschi di pianura e collina, fino alla fascia superiore del castagno. In venti anni la superficie boschiva crollerà da 4.500.000 ettari a 2.300.000 ettari, facendo quasi scomparire i boschi dalla pianura padana.
15 luglio – Italia: la Legge Coppino, emanata durante il periodo della Sinistra storica, rende l'istruzione elementare obbligatoria dai sei ai nove anni in tutto il Regno d'Italia.
15 agosto: Thomas Edison effettua la prima registrazione sonora - "Mary Had a Little Lamb".
Ci sono circa 680 voci su persone nate nel 1877; vedi la pagina Nati nel 1877 per un elenco descrittivo o la categoria Nati nel 1877 per un indice alfabetico.
Ci sono circa 260 voci su persone morte nel 1877; vedi la pagina Morti nel 1877 per un elenco descrittivo o la categoria Morti nel 1877 per un indice alfabetico.

18851 Winmesser è un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3771609 UA e da un'eccentricità di 0,1691866, inclinata di 3,58771° rispetto all'eclittica.

1º gennaio – Bombay: il volo Air India 855, un Boeing 747 diretto a Dubai con a bordo 213 persone (190 passeggeri e 23 componenti dell'equipaggio) esplode in volo e precipita in mare al largo di Bombay poco dopo il decollo. Non ci sono superstiti.
5 gennaio – Cile: Augusto Pinochet, forte di un plebiscito ben poco trasparente in suo favore, annuncia che il Cile tornerà alle urne solo nel 1986 e che non saranno ammesse nel paese commissioni d'inchiesta dell'ONU.
7 gennaio – Roma: Strage di Acca Larentia, due militanti missini, Franco Bigonzetti e Francesco Ciavatta, vengono uccisi durante l'assalto a una sezione del partito in via Acca Laurentia (quartiere Appio). Poco dopo i carabinieri uccidono, nella ressa che segue al duplice omicidio, Stefano Recchioni, altro esponente missino. I tre avevano un'età compresa tra 18 e 22 anni.
23 gennaio: la Svezia diviene la prima nazione a bandire le bombolette spray, il cui contenuto di clorofluorocarburi è il principale imputato del danneggiamento dello strato di ozono protettivo della Terra.
25 gennaio – Spagna: l'ex-sindaco franchista di Barcellona e sua moglie vengono assassinati. Sono stati uccisi da una bomba a pressione applicata al petto dell'uomo con un nastro adesivo. Il tentativo di togliere la carica ne provoca l'esplosione.
10 febbraio: viene pubblicato Van Halen, il primo album dell'omonimo gruppo rock statunitense Van Halen.
11 febbraio: la Cina proibisce la lettura delle opere di Aristotele, Shakespeare e Charles Dickens.
21 febbraio – Città del Messico: operai delle linee elettriche al lavoro si imbattono in quelle che si scopriranno essere le rovine del Templo Mayor.
1º marzo – Corsier-sur-Vevey, Svizzera: le spoglie di Charlie Chaplin vengono trafugate dal cimitero in cui è sepolto, a scopo di estorsione.
6 marzo – Lawrenceville, Georgia: l'editore pornografico Larry Flynt subisce un attentato a colpi di pistola, a seguito del quale rimarrà paralizzato.
14 marzo – Libano: le forze armate israeliane invadono il Libano dando il via all'Operazione Litani.
16 marzo – Roma: in via Fani un commando delle Brigate Rosse rapisce Aldo Moro, presidente della Democrazia Cristiana e uccide i cinque uomini della sua scorta.
18 marzo – Milano: in via Mancinelli, 8 vengono uccisi dagli estremisti di destra Fausto Tinelli e Lorenzo Iannucci.
21 marzo – Italia: il governo italiano approva la prima delle leggi speciali (decreto legge n. 59) che prevede, tra le altre cose, l'ergastolo ai sequestratori in caso di morte dell'ostaggio, l'estensione del fermo di polizia e di intercettazione telefonica, la possibilità di essere interrogati senza la presenza di un avvocato.
15 aprile - Italia: in località Murazze di Vado, frazione di Monzuno (Bologna) un grave incidente ferroviario causa 42 morti e 120 feriti. L'incidente è causato dal deragliamento di un treno, colpito da un secondo convoglio in arrivo poco dopo.
22 aprile - Israele vince l'Eurovision Song Contest, ospitato a Parigi, Francia.
1º maggio – California: la DEC invia la prima email di spam (messaggio commerciale indesiderato).
8 maggio – Nepal: gli alpinisti Reinhold Messner e Peter Habeler sono i primi a raggiungere la cima dell'Everest senza l'ausilio di bombole di ossigeno.
Roma: il corpo senza vita di Aldo Moro viene ritrovato nel baule di una Renault 4 rossa in via Caetani, una laterale di Via delle Botteghe Oscure.
Cinisi: Peppino Impastato viene assassinato dalla mafia. Secondo la prima versione ufficiale sarebbe morto mentre posizionava una bomba. In seguito verrà riconosciuto che la morte del ragazzo è stato un omicidio della mafia voluto da Gaetano Badalamenti.
13 maggio - Italia: è approvata la legge in tema di "Accertamenti e trattamenti sanitari volontari e obbligatori" (Legge Basaglia).
15 maggio: viene stipulata tra le compagnie assicuratrici italiane la Convenzione indennizzo diretto.
17 maggio – Svizzera: il corpo dell'attore Charlie Chaplin, precedentemente trafugato, viene ritrovato nei pressi del Lago di Ginevra.
22 maggio – Italia: è approvata la legge sull'interruzione volontaria della gravidanza.
15 giugno - Italia: a seguito delle numerose accuse, rivelatesi in seguito infondate, che lo vedevano implicato nello Scandalo Lockheed, Giovanni Leone, rassegna le dimissioni dalla carica di Presidente della Repubblica Italiana sei mesi prima dalla scadenza naturale del mandato.
23 giugno – Giamaica: inizia la prima edizione del Reggae Sunsplash, primo grande Festival di musica reggae al mondo.
24 giugno – Torino: si conclude il processo alle Brigate Rosse, che condanna Renato Curcio a 15 anni di carcere, Alberto Franceschini a 14 anni e 6 mesi, Prospero Gallinari a 10. Complessivamente vengono comminati ai vari imputati più di 200 anni di carcere.
25 giugno – Argentina: con una vittoria sull'Paesi Bassi per 3-1 dopo i tempi supplementari, la Nazionale argentina si aggiudica il suo primo titolo del Mondo di calcio.
30 giugno: Willie McCovey diventa il 12º giocatore della MLB a battere almeno 500 fuoricampo.
8 luglio – Italia: Il socialista Sandro Pertini, partigiano durante la Resistenza, viene eletto presidente della Repubblica Italiana al 16º scrutinio.
11 luglio: un'autocisterna sovraccaricata con 25 tonnellate di gas propilene liquido esplode di fronte al camping Los Alfaques a 3 km da San Carlos de la Rapita nella provincia spagnola di Tarragona provocando la morte per ustioni gravissime di 243 campeggiatori e il ferimento grave di centinaia di altre vittime. Dopo questo episodio verrà modificata la legislatura in materia di trasporto stradale di materiali combustibili pericolosi in Spagna.
25 luglio: nasce Louise Brown, la prima "bimba in provetta"; la procreazione assistita (o fertilizzazione in vitro) ottiene un successo scientifico che origina discussione di gravissima profondità presso tutte le culture, causando, a breve, l'originarsi della bioetica.
6 agosto – Città del Vaticano: dopo quindici anni di pontificato, muore papa Paolo VI nel Palazzo Pontificio di Castel Gandolfo.
18 agosto – Corsica: Vittorio Emanuele di Savoia uccide un ragazzo tedesco sull'Isola di Cavallo.
23 agosto – Marina di Pietrasanta: ultima esibizione in pubblico della cantante Mina.
26 agosto – Città del Vaticano: il Patriarca di Venezia Albino Luciani viene eletto papa. Sceglierà di chiamarsi Giovanni Paolo I, diventando il primo papa della storia ad avere un doppio nome. Il suo pontificato durerà appena 33 giorni.
6-12 settembre: ad Alma Ata si tiene una storica conferenza sulla salute mondiale al culmine della quale fu adottata la Dichiarazione di Alma Ata.
7 settembre: il dissidente bulgaro Georgi Markov viene avvelenato a Londra, presumibilmente dietro ordine dei servizi segreti, tramite un ombrello bulgaro; morirà quattro giorni più tardi.
10 settembre – Monza: paurosa carambola di auto alla partenza del Gran Premio d'Italia di Formula 1: quattrocento metri dopo il via, due bolidi si toccano fra loro incendiandosi e coinvolgendo nell'incidente altre sette vetture. Restano gravemente feriti l'italiano Vittorio Brambilla e lo svedese Ronnie Peterson, che morirà il giorno seguente in ospedale a seguito delle gravissime ferite subite.
17 settembre – USA: con la mediazione del presidente USA Jimmy Carter vengono firmati gli accordi di Camp David in base ai quali la penisola del Sinai, conquistata dagli israeliani durante la guerra del Kippur, viene riannessa all'Egitto. L'Egitto è così il primo paese arabo che riconosce l'esistenza di Israele.
25 settembre: un Boeing 727 della compagnia statunitense Pacific Southwest Airlines entra in collisione con un Cessna 172 sopra la città di San Diego (California) e precipita, causando 144 morti.
28 settembre - Città del Vaticano: muore Papa Giovanni Paolo I dopo soli 33 giorni di pontificato.
Milano: i carabinieri del generale Dalla Chiesa effettuano una irruzione nel covo delle Brigate Rosse di via Monte Nevoso. Il covo contiene molto materiale inerente al Caso Moro: una versione del memoriale di Aldo Moro e lettere ancora non note; il 9 ottobre 1990, nella stessa casa di via Monte Nevoso, dietro un pannello, saranno trovati una versione più ampia del memoriale, i testamenti di Moro e altre lettere. Nel covo vengono arrestati Lauro Azzolini, Franco Bonisoli e Nadia Mantovani; nella stessa strada abitava Fausto Tinelli, ucciso il 18 marzo 1978, due giorni dopo il rapimento Moro.
3 ottobre – Ginevra: una ragazza australiana, Lynette Phillips, si dà fuoco fino alla morte per protestare contro le ingiustizie nel mondo.
16 ottobre – Città del Vaticano: il cardinale polacco Karol Wojtyła, già Arcivescovo di Cracovia, viene eletto papa con il nome di Giovanni Paolo II. Primo pontefice non italiano dai tempi di Adriano VI (1522-23), il suo pontificato sarà il più lungo della storia dopo quelli di san Pietro e Pio IX.
18 novembre – Jonestown, Guyana: i seguaci del reverendo Jones commettono un suicidio di massa.
30 novembre: la pubblicazione del quotidiano britannico The Times viene sospesa a causa di vertenze sindacali; le agitazioni dureranno 50 settimane, e il giornale tornerà in edicola solo il 13 novembre 1979.
5 dicembre – Bruxelles: i paesi della CEE, esclusa la Gran Bretagna, approvano il Sistema Monetario Europeo con l'obiettivo di stabilizzare i tassi di cambio, ridurre l'inflazione e preparare la futura unificazione monetaria europea.
Palermo: al largo di Punta Raisi precipita un DC 9 dell'Alitalia partito da Roma. L'aereo si inabissa in mare dopo essersi spezzato in due. I morti sono 107, i superstiti 22.
29 dicembre: in Spagna entra in vigore la nuova Costituzione approvata dalle Cortes Generales.
Ci sono circa 3 620 voci su persone nate nel 1978; vedi la pagina Nati nel 1978 per un elenco descrittivo o la categoria Nati nel 1978 per un indice alfabetico.
Ci sono circa 980 voci su persone morte nel 1978; vedi la pagina Morti nel 1978 per un elenco descrittivo o la categoria Morti nel 1978 per un indice alfabetico.
Nella sitcom statunitense How I Met Your Mother il protagonista Ted Mosby, il suo migliore amico Marshall Eriksen e la fidanzata e poi moglie di lui Lily Aldrin nascono nel 1978.
per la Fisica: Pyotr Leonidovich Kapitsa, Arno A. Penzias, Robert Woodrow Wilson

Charles Bernard Scaggs, meglio conosciuto come 2 Cold Scorpio (Denver, 25 ottobre 1965), è un wrestler statunitense.
In passato è riuscito a conquistare fra le cinture più ambite il WCW World Tag Team Championship insieme a Buff Bagwell, il ECW World Tag Team Championship con Jim Fullington e il ECW World Television Championship (per 4 volte). Ha avuto come manager Carlene Begnaud e di Theodore Long. Ha combattuto anche in WWE con il nome di Flash Funk

Pallade (formalmente 2 Pallas, dal greco Παλλάς Pallás) è un asteroide di grosse dimensioni che orbita all'interno della fascia principale, la cintura asteroidale più interna del sistema solare. Fu il secondo asteroide ad essere individuato dopo Cerere, ed il primo ad essere individuato da un astronomo non professionista. Si stima che la sua massa costituisca il 7% di quella dell'intera fascia principale. Il suo diametro, pari a 512–545 km, è confrontabile con quello di Vesta, sebbene Pallade sia meno massiccio del 20%. È un probabile protopianeta.Quando fu scoperto da Heinrich Wilhelm Olbers il 28 marzo 1802, fu incluso tra i pianeti, come accadde anche per gli altri asteroidi scoperti all'inizio del XIX secolo. La scoperta di numerosi altri asteroidi nel 1845 condusse infine alla loro riclassificazione.La superficie di Pallade risulta costituita da silicati; lo spettro superficiale ed il valore stimato per la densità ricordano le condriti carbonacee. Pallade segue un'orbita altamente inclinata (34,8°) rispetto al piano medio delle orbite degli oggetti della fascia principale, caratterizzata, inoltre, da un'eccentricità considerevole, pari quasi a quella posseduta da Plutone. Di conseguenza, raggiungere l'asteroide con una sonda spaziale risulta assai dispendioso..
Pallade all'opposizione raggiunge mediamente l'ottava magnitudine, al di sotto del limite di visibilità dell'occhio nudo, ma alla portata di un binocolo 10×50. A differenza di quanto accade per Cerere e Vesta, la sua osservazione a piccole elongazioni richiede ottiche più potenti, potendo raggiungere magnitudini pari a +10,6. In rare occasioni, in cui si trova all'opposizione in corrispondenza del perielio, può raggiungere una magnitudine pari a +6,4, al limite di visibilità dell'occhio nudo. Nel tardo febbraio del 2014, raggiunse una magnitudine pari a 6,96.Pallade è mediamente meno luminoso di Cerere, di Vesta - quest'ultimo più vicino alla Terra e con un'albedo maggiore - ed anche del più piccolo 7 Iris, che lo supera nella magnitudine media all'opposizione.
Pallade fu scoperto il 28 marzo 1802 da Heinrich Wilhelm Olbers mentre, dall'osservatorio privato installato al piano superiore della sua casa a Brema, cercava di individuare Cerere per verificarne l'orbita già calcolata matematicamente. La scoperta fu quindi determinata dalla coincidenza che Pallade transitasse in prossimità di Cerere in quel periodo.Pallade fu battezzato così da Olbers stesso; deve il suo nome all'epiteto dato alla dea Atena quale protettrice e guida assennata in guerra. Il mito racconta che Pallade, una delle figlie di Tritone, era la compagna di giochi della giovane Atena. Dopo che accidentalmente la uccise, Atena eresse una statua a immagine e somiglianza di Pallade, il Palladio, per onorarne il ricordo e scelse di anteporre il nome dell'amica scomparsa al suo, per ricordarla in eterno.
Come già accaduto per Cerere, fu Gauss a calcolare l'orbita di Pallade. Con grande sorpresa, entrambi i corpi completavano l'orbita in 4,6 anni, sebbene quella di Pallade fosse inclinata di circa 35° rispetto al piano dell'eclittica. Quindi, anche Pallade andava a collocarsi tra Marte e Giove; lì dove ci si aspettava un pianeta, ne erano saltatati fuori ben due nel giro di un anno. A Pallade fu quindi assegnato un simbolo astronomico ( o talvolta ), così come già si era fatto per Cerere; il simbolo di Pallade rappresentava una lancia. In seguito il simbolo sarà sostituito con un numero corrispondente all'ordine di scoperta racchiuso in un circoletto, ②, e poi con il numero tra parentesi tonde seguito dal nome, secondo l'uso odierno della designazione asteroidale.
Stabilire le dimensioni dei nuovi corpi non fu semplice. William Herschel si gettò nell'impresa e nel 1802 stimò un diametro di 238 km per Pallade; tuttavia, nel 1811 Schröter propose che il diametro fosse quattordici volte tanto, pari a 3.380 km.Le limitate capacità dei telescopi della prima metà dell'Ottocento, inoltre, generavano spesso degli aloni attorno a Cerere e Pallade che vennero interpretati ad esempio come una "chioma" da Herschel - sebbene diversa da quella cometaria - e come un'atmosfera da Schröter. Alcuni miglioramenti si ebbero nella seconda metà del secolo con la diffusione del catalogo stellare Bonner Durchmusterung nel 1852 e con l'introduzione sia della scala logaritmica della magnitudine, sviluppata da Norman Pogson nel 1854, sia della fotometria nel 1861. Tuttavia, data la mancanza di un valore condiviso per l'albedo di Pallade, come anche per quella degli altri asteroidi fino ad allora scoperti, ogni stima proposta derivava dalle osservazioni, ma anche dal valore ipotetico dell'albedo. Così, von Stampfer nel 1856 stimò il diametro di Pallade in 277 km; Stone nel 1867 in 275 km e Flammarion nel 1894 in 270 km. Il valore di riferimento per i primi cinquant'anni del Novecento fu comunque di 490 ± 118 km, stimato nel 1895 da Barnard utilizzando un micrometro filare.Nel 1917, l'astronomo giapponese Kiyotsugu Hirayama si dedicò allo studio del moto degli asteroidi e confrontandoli attraverso tre parametri orbitali - moto medio, inclinazione ed eccentricità - individuò dei raggruppamenti, successivamente indicati come famiglie di asteroidi o famiglie Hirayama. In particolare, nel 1928 segnalò un gruppo di tre asteroidi associato con Pallade, indicato come famiglia Pallade, dal nome del membro più grande del gruppo.Nei lavori pubblicati negli anni sessanta e settanta, furono proposte nuove stime per il diametro di Pallade basate prevalentemente su misure fotometriche, comprese tra i 500 ed i 660 km con un'incertezza di circa 100 km. Furono inoltre proposte le prime misure della massa di Pallade, che tuttavia sottostimavano il valore oggi accettato.
Le dimensioni di Pallade sono state infine determinate grazie a occultazioni stellari. Pallade, infatti, è stato protagonista di cinque occultazioni stellari, compresa quella che fra tutti gli eventi occultativi asteroidali è stata meglio osservata. Il 29 maggio 1983 l'occultazione della stella 1 Vulpeculae fu osservata da più di 130 punti d'osservazione differenti, distribuiti negli Stati Uniti meridionali e nel Messico settentrionale. Le misurazioni condotte con precisione, permisero un'accurata determinazione della forma di Pallade, della sua densità e l'individuazione di alcune caratteristiche superficiali presenti sul limbo dell'asteroide.In tale circostanza furono inoltre smentite alcune ipotesi avanzate in precedenza, come l'esistenza di un piccolo satellite di 1 km di diametro, basata su osservazioni condotte durante l'occultazione del 29 maggio 1978 o quella di un secondo satellite con un diametro di 175 km, dedotta nel 1980 da osservazioni condotte con la tecnica dell'interferometria a macchie. Infine, era stato ipotizzato che Pallade fosse circondato da una nube di particelle, di cui l'occultazione del 1983 non ha rivelato tracce.Pallade è stato ripreso nel 2003-2007 nell'infrarosso attraverso i telescopi Keck, Very Large Telescope e Gemini e nel 2008 nel visibile e nell'ultravioletto attraverso il Telescopio spaziale Hubble. In tale circostanza, è stata migliorata la conoscenza della forma dell'asteroide, e quindi la stima della sua densità; sono state osservate le variazioni nell'albedo della superficie e raccolte informazioni sulla rotazione dell'asteroide.
I segnali radio provenienti da sonde in orbita attorno a Marte e sulla sua superficie tra il 1961 ed il 2003 sono stati usati per determinare le variazioni indotte nell'orbita del pianeta dall'interazione gravitazionale degli asteroidi maggiori; ciò ha permesso di calcolare anche la massa di Pallade.Nessuna sonda spaziale ha ancora visitato l'asteroide, ma se al termine della fase di studio di Cerere e Vesta, la sonda Dawn avrà ancora disponibile una quantità sufficiente di carburante, la missione potrebbe essere estesa per prevedere un sorvolo ravvicinato di Pallade, quando nel 2018 attraverserà l'eclittica. A causa dell'elevata inclinazione dell'orbita dell'asteroide non sarà possibile per Dawn entrarvi in orbita attorno.
Pallade presenta parametri orbitali inusuali per un oggetto di tali dimensioni. La sua orbita è caratterizzata da notevoli valori di inclinazione ed eccentricità, malgrado sia situata alla stessa distanza dal Sole della maggior parte degli asteroidi della fascia principale.Inoltre, la sua inclinazione assiale è molto elevata. In letteratura se ne trovano due stime: 78 ± 13° o 65 ± 12°. Sulla base di curve di luce che presentano ancora una certa ambiguità è stato stimato che il polo nord, nel sistema di riferimento eliocentrico-eclittico, punti nella direzione (β, λ) = (-12°, 35°) o (43°, 193°), con un'incertezza di 10°. I dati ottenuti con il Telescopio spaziale Hubble nel 2007 e le osservazioni dei telescopi Keck del 2003-2005 sembrano favorire la prima coppia di valori sulla seconda. Questo significa che durante ogni estate e inverno di Pallade, larghe parti della sua superficie sono in costante illuminazione o in costante oscurità, per durate dell'ordine dell'anno terrestre. Le zone polari sperimenterebbero le durate massime di luce e buio, superiori a due anni terrestri. La rotazione risulta prograda.Pallade è quasi in risonanza 1:1 di moto medio con Cerere e 18:7 (con un periodo di 6500 anni) con Giove. Con quest'ultimo l'asteroide è anche in una risonanza approssimata 5:2, con un periodo di 83 anni.Come detto, nel 1928 Kiyotsugu Hirayama segnalò i primi tre elementi della famiglia Pallade, un gruppo di asteroidi con parametri orbitali prossimi a quelli di Pallade stesso. Al 1994 erano stati individuati più di 10 membri della famiglia, tutti con semiasse maggiore compreso tra 2,50–2,82 UA e inclinazione di 33–38°. La validità del raggruppamento è stata confermata nel 2002 da un confronto tra gli spettri dei componenti.
Si ritiene che Pallade sia stato interessato da un qualche grado di alterazione termica e differenziazione interna, la qual cosa suggerisce che sia un protopianeta (embrione planetario). Si sarebbe formato quindi 4,57 miliardi di anni fa nella fascia degli asteroidi e sarebbe poi sopravvissuto, relativamente intatto, al processo di formazione del sistema solare, a differenza della maggior parte dei protopianeti del sistema interno che o si fusero tra loro per andare a costituire i pianeti terrestri, oppure furono espulsi dal sistema da Giove.
Pallade ha un volume paragonabile a quello dell'asteroide Vesta; nel tempo i due corpi celesti si sono contesi il titolo di secondo più grande asteroide del sistema solare interno. Tuttavia rispetto a Vesta, Pallade è molto meno massiccio. La massa di Pallade è stimata in (2,11 ± 0,26) × 1020 kg e pari all'80% di quella di Vesta, al 22% di Cerere e a circa lo 0,3% di quella della Luna. Si stima che Pallade contenga il 7% dell'intera massa della fascia principale.Pallade ha una forma irregolare, modellata come un ellissoide scaleno. Da osservazioni condotte attraverso il telescopio spaziale Hubble nel settembre del 2007, Schmidt et al. ne hanno stimato le dimensioni in 582 × 556 × 500 km, cui corrisponde un diametro medio di 545 ± 18 km. Una seconda stima è stata proposta da Carry et al. nel 2010, che da osservazioni condotte dalla Terra hanno determinato le dimensioni in 550 × 516 × 476 km, cui corrisponde un diametro medio di 512 ± 6 km. Pallade ne risulterebbe, quindi, ridimensionato tanto che la sua densità passerebbe da 2,8 a 3,4 × 10³ kg/m³, avvicinandosi a quella di Vesta.
Se venisse appurato in futuro che la superficie dell'asteroide è modellata prevalentemente dall'equilibrio idrostatico, Pallade potrebbe essere riclassificato come pianeta nano. In effetti, nel dibattito che precedette la definizione di pianeta promulgata dall'Unione Astronomica Internazionale (IAU) nel 2006, si valutò l'opportunità di classificare Pallade, con Cerere e Vesta, tra i pianeti.
Informazioni parziali sulla composizione di Pallade sono state determinate dall'analisi spettroscopica della sua superficie. Pallade appartiene alla classe degli asteroidi di tipo B.Il componente principale della sua superficie è un silicato, povero di ferro ed acqua. Sono minerali di questo tipo l'olivina ed il pirosseno, presenti nelle condrule CM. Sato et al. hanno determinato nel 1997 che la composizione superficiale di Pallade è molto simile alle meteoriti di Renazzo, delle condriti carboniose CR caratterizzate da un quantitativo di minerali idrati anche inferiore a quelle CM. La meteorite di Renazzo è stata scoperta nell'Emilia nel 1824 ed è una delle meteoriti più primitive conosciute.
Poco o nulla è noto delle caratteristiche superficiali di Pallade. Le immagini raccolte dal Telescopio spaziale Hubble con una risoluzione di circa 70 km per pixel mostrano variazioni tra un pixel e l'altro, che, tuttavia, combinate con l'albedo di Pallade - mediamente del 12% - si collocano al limite inferiore di rilevabilità. Sono inoltre piuttosto limitate le differenze tra le curve di luce ottenute nel visibile e nell'infrarosso, mentre c'è un maggiore distacco nell'ultravioletto. Queste ultime suggeriscono la presenza di un grosso bacino d'impatto nell'emisfero settentrionale dell'asteroide.
L'impatto avuto dalla scoperta di Pallade nella comunità scientifica può essere sottolineato dal fatto che, come già era accaduto per Urano e Cerere, in suo onore fu denominato palladio l'elemento dal numero atomico 46 scoperto nel 1803.. Per i primi cinquant'anni dalla sua scoperta, Pallade fu considerato un pianeta, tuttavia quando il numero dei corpi orbitanti tra Marte e Giove cominciò ad aumentare nella seconda metà dell'Ottocento, gli asteroidi subirono una rapida riclassificazione. Durante questo processo, in alcune pubblicazioni furono mantenute delle distinzioni nel presentare Cerere, Pallade, Giunone e Vesta; abitudine però che era per lo più cessata negli anni settanta dell'Ottocento, con alcune eccellenti eccezioni come l'Osservatorio di Greenwich che continuò ad elencarli tra i pianeti fino al termine del secolo.Da allora, gli asteroidi sono stati trattati in modo prevalentemente collettivo, raggruppati in base a caratteristiche orbitali (ad es. le famiglie) o spettrali (le classi), ma con poca attenzione al singolo oggetto. Una parziale inversione di tendenza è stata prodotta in parte dalle possibilità offerte dell'esplorazione spaziale e dalle migliorate capacità osservative della fine del Novecento e l'inizio del Duemila, in parte dall'introduzione della nuova categoria dei pianeti nani, che ha riacceso l'interesse per gli asteroidi di maggiori dimensioni.
Sono state ambientate su Pallade alcune produzioni di genere fantascientifico. Tra queste, Palladian Space Pirates del 1936, un episodio della serie a fumetti Buck Rogers; The Shrinking Spaceman del 1962, episodio della serie televisiva Space Patrol e Pallas del 1993, primo romanzo della saga in quattro volumi della famiglia Ngu, di L. Neil Smith.
(EN) Blair, E. C., Asteroids: Overview, Abstracts and Bibliography, Nova Publishers, 2002,  p. 252, ISBN 1-59033-482-5.
(EN) Nardo, D., Eyes on the Sky: Asteroids, Kidhaven Press, 2002,  p. 48, ISBN 0-7377-0998-7.
(EN) Bell, T. E., Comets, Meteors, Asteroids, and the Outer Reaches, Black Rabbit Books, 2003,  p. 48, ISBN 1-58340-289-6.
(EN) J.D. Drummond, Cocke, W.J., Triaxial ellipsoid dimensions and rotational pole of 2 Pallas from two stellar occultations, in Icarus, vol. 78, nº 2, 1989,  pp. 323–329, DOI:10.1016/0019-1035(89)90180-2.
(EN) D.W. Dunham et al., The size and shape of (2) Pallas from the 1983 occultation of 1 Vulpeculae, in Astronomical Journal, vol. 99, 1990,  pp. 1636–1662, DOI:10.1086/115446.
(EN) Hughes, D. W., The Historical Unravelling of the Diameters of the First Four Asteroids, in R.A.S. Quarterly Journal, vol. 35, 3/SEP, 1994,  pp. 331-344. URL consultato il 9 settembre 2011.
D. L. Mitchell et al Radar observations of asteroids 1 Ceres, 2 Pallas, and 4 Vesta, Icarus, Vol. 124, pp. 113 (1996).
(EN) Sato, K., Miyamoto, M.; Zolensky, M.E., Absorption bands near 3 m in diffuse reflectance spectra of carbonaceous chondrites: Comparison with asteroids, in Meteoritics, vol. 32, nº 4, 1997,  pp. 503–507, DOI:10.1111/j.1945-5100.1997.tb01295.x. URL consultato il 15 settembre 2011.
(EN) Hilton, James L., U.S. Naval Observatory Ephemerides of the Largest Asteroids, in The Astronomical Journal, vol. 117, 1999,  p. 1077. URL consultato il 9 settembre 2011.
(EN) E. Goffin, New determination of the mass of Pallas, in Astronomy and Astrophysics, vol. 365, nº 3, 2001,  pp. 627–630, DOI:10.1051/0004-6361:20000023.
 Schmidt, B.E. et al., Hubble takes a look at Pallas: Shape, size, and surface (PDF), 39th Lunar and Planetary Science Conference (Lunar and Planetary Science XXXIX). March 10–14, 2008, in League City, Texas, 2008,  p. 2502. URL consultato il 12 settembre 2011.
(EN) Schmidt, B.E. et al., The Shape and Surface Variation of 2 Pallas from the Hubble Space Telescope, in Science, vol. 326, nº 5950, 2009,  pp. 275-278, DOI:10.1126/science.1177734.
(EN) Carry, B. et al., Physical properties of (2) Pallas (PDF), in Icarus, vol. 205, nº 2, 2010,  pp. 460-472, DOI:10.1016/j.icarus.2009.08.007. URL consultato il 13 settembre 2011.
(EN) Pallas - Dati riportati nello Small-Body Database, Jet Propulsion Laboratory.
(EN) Jonathan Amos, Pallas is 'Peter Pan' space rock, BBC News, 11 ottobre 2009. URL consultato il 15 settembre 2011.
(EN) Mona Gable, Study of first high-resolution images of Pallas confirms asteroid is actually a protoplanet, UCLA Newsroom, 9 ottobre 2009. URL consultato il 15 settembre 2011.
21 è il secondo album in studio della cantante inglese Adele, pubblicato nel gennaio 2011 per l'etichetta XL Recordings. Dopo aver ricevuto un'accoglienza positiva da parte della critica musicale internazionale, l'album ha riscosso sin dall'inizio un notevole successo commerciale in Europa, debuttando al primo posto della classifica britannica e vendendo in poco più di un mese oltre un milione di copie.Il 22 febbraio 2011, l'etichetta Columbia Records ha pubblicato l'album anche negli Stati Uniti d'America, dove 21 ha esordito al primo posto della classifica Billboard 200, all'interno della quale è tuttora presente con oltre 350 settimane di permanenza. Nei mesi seguenti il disco ha confermato e rafforzato il proprio successo mondiale, fino a collezionare un totale di ventitré settimane al primo posto della classifica britannica e ventiquattro al vertice di quella americana, oltre a raggiungere la prima posizione anche in molti altri Paesi, tra i quali Australia, Francia, Paesi Bassi, Nuova Zelanda, Italia, Canada, Germania e Irlanda.È stato l'album più venduto negli Stati Uniti d'America sia nel 2011, sia nel 2012, ed è stato certificato disco di diamante dalla RIAA nel novembre 2012.
In Regno Unito, 21 ha venduto 3.700.000 copie solamente nel corso del 2011, diventando così non solo il disco di maggior successo dell'anno, ma riuscendo anche a diventare il più venduto del XXI secolo, davanti al secondo album di Amy Winehouse, Back to Black. Nel dicembre 2012, 21 ha inoltre raggiunto la quarta posizione nella classifica degli album più venduti di sempre in Regno Unito, arrivando a 4.900.000 copie. Secondo l'International Federation of the Phonographic Industry, 21 è stato l'album più venduto a livello globale nell'ultimo decennio, oltre che il disco più venduto al mondo sia durante il 2011 sia nel 2012. Inoltre è il primo album femminile a trascorrere il maggior numero di giorni in cima alla classifica mondiale iTunes con 466 giorni (il secondo è il suo terzo album "25" con 205 giorni).
Tra la fine del 2011 e la prima metà del 2012, 21 ha ottenuto numerosi riconoscimenti a livello internazionale, tra i quali un American Music Award, sei Grammy Awards, incluso quello per l'Album dell'anno, il premio British Album of the Year ai BRIT Awards 2012 e due Billboard Music Awards.I primi tre singoli estratti dall'album sono stati Rolling in the Deep, Someone Like You e Set Fire to the Rain. In alcuni paesi europei, Turning Tables è stato scelto come quarto singolo dell'album, mentre il brano Rumour Has It è stato pubblicato nel marzo 2012 sia in Europa sia negli Stati Uniti d'America.
Il disco è stato pubblicato a tre anni di distanza dal precedente lavoro della cantante, 19. Adele ha dichiarato che per realizzare il secondo disco ha impiegato molto tempo e che il processo di scrittura l'ha "scombussolata non poco". In un'intervista al tabloid britannico The Sun Adele ha inoltre affermato che la gestazione dell'album è stata inizialmente molto complessa, a causa della mancanza di idee circa il possibile contenuto del disco stesso.
Il primo brano scritto per l'album è stato Take It All, composto durante un periodo di crisi della relazione con l'uomo al quale la cantante era sentimentalmente legata. Tutte le restanti canzoni dell'album sono state scritte dopo la rottura di tale rapporto.
Le prime sessioni per la scrittura del disco, avvenute insieme al produttore e coautore Paul Epworth, hanno avuto inizio il giorno seguente alla separazione con l'ex fidanzato. Nonostante il forte desiderio di dedicarsi alla scrittura di ballate, Adele è stata spinta da Epworth a scrivere un brano più aggressivo, Rolling in the Deep, diventato poi il singolo di lancio dell'intero progetto.Dopo aver lavorato con il produttore inglese Fraser T. Smith, insieme al quale la cantante ha registrato un demo del brano Set Fire to the Rain, Adele ha iniziato la collaborazione con Ryan Tedder, frontman del gruppo statunitense OneRepublic. Durante tale incontro è nato il brano Turning Tables, che Tedder aveva iniziato a scrivere in precedenza, senza essere a conoscenza della situazione sentimentale della cantante. Incontratisi nuovamente a Los Angeles per una seconda sessione di scrittura, Adele e Ryan Tedder hanno scritto insieme anche il brano Rumour Has It, prodotto dallo stesso Tedder.
Sempre a Los Angeles, Adele ha poi incontrato Greg Wells, con il quale ha composto due brani per l'album, anche se solo One and Only è stato poi inserito nella versione finale di 21. Alla scrittura di tale brano avrebbe in seguito partecipato anche l'autore Dan Wilson.A partire dall'aprile 2010, Adele ha iniziato a lavorare a Malibù con il produttore statunitense Rick Rubin. Durante tale fase di lavorazione dell'album è stata registrata anche una cover di Never Tear Us Apart degli INXS, che sarebbe stata in seguito sostituita da Lovesong dei Cure.Circa a metà del 2010, la cantante ha infine incontrato Dan Wilson, con il quale ha firmato il brano Someone Like You. La registrazione inclusa nell'album, prodotta dallo stesso Wilson, era stata realizzata come un semplice demo ma, nonostante un arrangiamento semplice, incentrato principalmente sul pianoforte, è stata poi scelta come versione finale del brano.
La tematica predominante all'interno del disco, quasi interamente autobiografico, è il dolore per la fine della storia d'amore che ha legato Adele al suo ex-fidanzato per un periodo di diciotto mesi.Secondo quanto dichiarato dalla stessa Adele, il brano Someone Like You, scelto come traccia di chiusura di 21, rappresenta il riassunto della fine della storia d'amore sulla quale l'album è incentrato, e rappresenta perciò una sintesi del disco stesso. Nel testo del brano la cantautrice immagina di ritrovare a quarant'anni l'uomo del quale è ancora innamorata, scoprendolo felice con una moglie e dei figli.
In I Found a Boy, la dodicesima e ultima traccia presente nell'edizione pubblicata su iTunes, Adele racconta al suo ex fidanzato, con molta rabbia per la fine della loro storia e per averlo trovato felice con una moglie e dei figli pur sapendo che lui era ancora innamorato di lei, di essersi innamorata di un ragazzo, e di amarlo più di qualunque altra cosa. Con questa dodicesima traccia, Adele conclude l'edizione iTunes del disco con un finale aperto.
La cantautrice ha inoltre sottolineato le differenze rispetto al proprio disco d'esordio, affermando che «anche se parla degli stessi argomenti lo fa sotto una luce diversa. Tratto le cose in modo diverso ora. Sono molto più paziente, più onesta, più tollerante e più consapevole dei miei difetti, delle mie abitudini e dei miei principi. Credo sia una cosa che viene con l'età».21 contiene anche brani meno personali, come ad esempio He Won't Go, nel quale la cantautrice britannica racconta la vicenda di due persone da lei conosciute dopo la pubblicazione del suo primo album, che portano avanti la loro storia d'amore nonostante la dipendenza dall'eroina di uno dei due componenti della coppia.L'unica cover inclusa nell'album, Lovesong dei Cure, è stata registrata durante il periodo di soggiorno a Malibù, insieme al produttore Rick Rubin, ed è stata scelta dalla cantante proprio con lo scopo di lenire la propria nostalgia di casa.
Le canzoni contenute nell'album traggono forte ispirazione dai generi musicali originari della parte meridionale degli Stati Uniti d'America, in particolare dalla musica country di artisti come Alison Krauss e Lady Antebellum, nonché dal rockabilly degli anni cinquanta di artisti come Wanda Jackson. Secondo quanto dichiarato dalla stessa cantante, Adele ha conosciuto questi generi musicali durante il suo precedente tour americano, grazie all'autista dell'autobus che l'ha accompagnata in tutti i suoi spostamenti. Tali influenze si riscontrano soprattutto nella concretezza e immediatezza dei brani che, come nella tradizione country, raccontano storie in maniera semplice, senza l'uso di espressioni ricercate o criptiche.
Inoltre, secondo quanto scritto sul suo blog, l'album 21 contiene elementi ispirati da molti altri artisti, come Andrew Bird, The SteelDrivers, Mary J. Blige, Kanye West, Elbow, Mos Def, Alanis Morissette, Tom Waits e Sinéad O'Connor, mentre in un'intervista concessa nel febbraio 2011, la cantante ha dichiarato che un'altra fonte di ispirazione è stato l'album Sigh No More dei Mumford & Sons.
Nonostante il cambiamento in direzione country, secondo Allison Stewart del Washington Post, l'album presenta sonorità che vanno al di là delle barriere di un singolo genere, e diversi critici musicali hanno riscontrato in 21 sonorità che spaziano dall'R&B al blues, dal gospel al jazz, dalla bossa nova al pop. La stessa Adele ha dichiarato in un'intervista:
Il titolo dell'album è stato scelto sulla scia del titolo del disco d'esordio della stessa Adele: così come 19 faceva riferimento all'età dell'artista nel periodo durante il quale le canzoni che lo compongono sono state scritte, anche 21 coincide con gli anni che Adele aveva nel momento in cui ha concepito il disco stesso. A tal proposito, la cantante ha dichiarato di aver deciso di dare il titolo 19 al suo primo disco perché voleva catalogare ciò che le era successo e ciò che era in quella fase della sua vita, aggiungendo di aver voluto proseguire nella scelta di usare la propria età come titolo dei suoi lavori in modo da rappresentare la sua progressione personale e i cambiamenti subiti nel corso degli anni, come in un album fotografico.
Il primo singolo ufficiale estratto dall'album è stato Rolling in the Deep, entrato in rotazione radiofonica dal 19 novembre 2010 e accompagnato da un videoclip trasmesso dalle televisioni musicali a partire dal 3 dicembre 2010. Il brano è stato pubblicato come singolo digitale il 29 novembre 2010 nei Paesi Bassi e il giorno seguente negli Stati Uniti d'America, mentre nel resto d'Europa Rolling in the Deep è stato messo in commercio sotto forma di EP digitale a partire dal 16 gennaio 2011. La canzone è entrata nelle top ten di diversi Paesi, raggiungendo il secondo posto in Regno Unito e il primo posto in Italia, Paesi Bassi, Svizzera, Fiandre, Vallonia Germania e Stati Uniti d'America. Solamente negli Stati Uniti d'America, il brano ha venduto oltre 7.463.000 copie.Il 24 gennaio 2011, il brano Someone Like You è stato scelto come secondo singolo per il Regno Unito e l'Irlanda e pubblicato solo in formato digitale. La canzone, spinta soprattutto dall'esibizione di Adele durante i BRIT Awards 2011, ha raggiunto il 1º posto sia nella classifica irlandese, sia in quella del Regno Unito, diventando così il primo singolo di Adele a raggiungere la posizione numero 1 nella classifica del Regno Unito. A settembre dello stesso anno inoltre Someone Like You è stato estratto come terzo singolo anche in Europa, e come secondo singolo negli Stati Uniti d'America e in Canada. Per l'occasione la cantante ha anche girato a Parigi il videoclip del brano, entrato in rotazione nei canali televisivi a tema musicale nel settembre 2011. Il brano ha raggiunto il primo posto in Italia, Francia, Svizzera, Vallonia, Australia, Nuova Zelanda e Stati Uniti d'America.L'8 aprile 2011 il brano Set Fire to the Rain è entrato in rotazione radiofonica come secondo singolo dall'album in vari paesi europei, Italia compresa. Il 4 luglio 2011 il singolo è stato pubblicato anche in Regno Unito e Irlanda, mentre negli Stati Uniti la sua pubblicazione è avvenuta il 22 novembre 2011. Il brano è arrivato al primo posto nei Paesi Bassi e nelle Fiandre ed ha raggiunto la Top 3 in Italia, ricevendo dalla FIMI la certificazione di disco multi-platino. Il brano ha raggiunto anche la prima posizione nella Billboard Hot 100, diventando il terzo singolo di Adele a toccare la vetta della classifica americana.Il 9 gennaio 2012, il brano Turning Tables è stato scelto come quarto singolo estratto dall'album in Italia. Il singolo, pubblicato anche in altri paesi europei, ha raggiunto l'ottava posizione nella Top Singoli, ottenendo inoltre la certificazione di disco di platino per le 30.000 copie vendute in Italia. Pur non essendo stato pubblicato fuori dall'Europa, il brano è stato certificato disco d'oro anche negli Stati Uniti d'America, in Canada, e in Australia, grazie alle copie vendute come download della singola traccia all'interno dell'album 21.
Il brano Rumour Has It è stato pubblicato nel marzo 2012 come quinto singolo estratto dall'album negli Stati Uniti d'America. In Italia, il brano è entrato in rotazione radiofonica il 9 marzo 2012. Il brano ha ottenuto il doppio disco di platino negli Stati Uniti d'America e il disco di platino in Canada, mentre in Italia e Australia ha ottenuto la certificazione di disco d'oro.
L'album ha avuto un buon riscontro da parte della critica musicale, ottenendo recensioni generalmente favorevoli e ricevendo un punteggio medio di 76 su 100, calcolato sulla base dei dati raccolti dal sito web Metacritic.Ancora prima della sua pubblicazione, l'album è stato indicato dal tabloid The Sun come disco dell'anno, nonostante la sua uscita sia avvenuta all'inizio del 2011. Un parere simile è stato espresso da Franco Bacoccoli di Rockol.it, secondo il quale 21 è nel complesso «una prova da applauso a scena aperta, un disco che a fine 2011 sarà sicuramente tra i migliori nonostante si sia solamente all'inizio dell'anno».Anche la recensione della BBC è stata decisamente favorevole all'album: Ian Wade ha utilizzato per 21 l'espressione «genuinamente brillante», affermando che il disco alla fine regalerà molti premi alla cantante. In Italia, la giornalista musicale Marinella Venegoni del quotidiano La Stampa ha considerato 21 come uno dei dischi in grado di portare una ventata d'aria fresca a inizio 2011, elogiando la maturità vocale dell'artista.Secondo Bernadette McNulty del Daily Telegraph, l'album contiene stili musicali diversi, come il blues, il country e il soul, mai sperimentati prima da Adele. La giornalista ha inoltre elogiato la capacità della cantante di apparire autentica nei diversi generi e ha giudicato perfetto per lei il materiale incluso nel disco.Il quotidiano australiano Herald Sun si sofferma anche sui testi dei brani, affermando che i testi diretti di Adele hanno una precisione militare.Stephen Kelly di The-fly.co.uk esprime un giudizio meno positivo, affermando che, pur non trattandosi di un brutto album, 21 sarebbe potuto essere migliore, a causa della qualità delle canzoni che, secondo il critico musicale, raramente riescono ad essere d'ispirazione, al di là di Rolling in the Deep o Someone Like You.Negativa è invece la recensione di Andy Gill del quotidiano The Independent: il critico musicale afferma che il disco, dopo un buon inizio, affonda in una palude di turgide ballate incentrate sul piano e prive di carattere, che affogano nei soliti arrangiamenti d'archi.L'album è stato inserito nelle classifiche dei migliori album del 2011 stilate da numerose riviste musicali internazionali. In particolare, 21 è stato posto al vertice della classifica 50 Best Albums of 2011 realizzata dalla rivista statunitense Rolling Stone, ed ha ottenuto lo stesso risultato nelle graduatorie compilate da Entertainment Weekly, TIME, il Daily News di New York e Digital Spy, oltre che in quelle realizzate dai critici Edna Gundersen e Brian Mansfield di USA Today.
L'album ha ottenuto inoltre il secondo posto nelle classifiche del canale televisivo americano MTV, dei quotidiani The Boston Globe e Toronto Sun e della rivista The Hollywood Reporter.
Nel corso della trentanovesima cerimonia di consegna degli American Music Awards, svoltasi il 20 novembre 2011, il disco ha ricevuto il premio come Miglior album pop-rock dell'anno. Durante lo stesso evento, Adele ha vinto anche i premi come Miglior artista femminile pop rock e Miglior artista Adult Contemporary. Il 1º dicembre dello stesso anno, la rivista italiana Musica e dischi ha assegnato a 21 il premio della critica come album pop rock straniero dell'anno.Il 9 febbraio 2012, 21 ha ricevuto anche il Premio Oye! come miglior album dell'anno in lingua inglese. I vincitori del premio, che si svolge annualmente in Messico, vengono stabiliti dalla Academia Nacional de la Música en México. Tre giorni più tardi, l'album ha consentito ad Adele di ricevere sei Grammy Awards dalle sei nomination ottenute il 30 novembre dell'anno precedente, permettendo ad Adele di eguagliare il record stabilito da Beyoncé per il maggior numero di riconoscimenti ottenuti da un'artista femminile nel corso di un'unica edizione del premio stesso. 21 è infatti risultato vincitore nelle categorie Album dell'anno e Miglior album pop vocale, mentre il primo singolo da esso estratto, Rolling in the Deep, ha ottenuto il premio come Miglior video, Registrazione dell'anno e Canzone dell'anno. Il secondo singolo, Someone Like You, ha ottenuto infine il riconoscimento come Miglior interpretazione pop vocale solista.Il 21 febbraio 2012, l'album ha ricevuto il premio come Miglior album britannico alla ventiduesima edizione dei BRIT Awards. Nella stessa occasione Adele è stata premiata come miglior artista femminile.
Il 2 marzo 2012, l'album si è aggiudicato inoltre la vittoria agli Swiss Music Awards nella categoria Best Album Pop Rock International, mentre il brano Rolling in the Deep è stato il vincitore nella categoria Best Hit International. Un giorno prima l'album era stato decretato vincitore del premio IMPALA European Independent Album of the Year, riconoscimento assegnato dall'associazione europea delle etichette discografiche indipendenti.Nel corso della ventiduesima edizione degli Echo Awards, i premi tedeschi assegnati alla musica dalla Deutsche Phono-Akademie, 21 ha vinto il riconoscimento come album dell'anno, consentendo inoltre ad Adele di vincere il premio come Artista donna rock-pop internazionale. Il successivo 27 marzo, l'album si è aggiudicato anche il premio come Miglior album internazionale ai Juno Awards, riconoscimento assegnato dalla Canadian Academy of Recording Arts and Sciences. Il 20 maggio 2012, durante la tredicesima cerimonia di premiazione dei Billboard Music Awards, Adele ha ricevuto un totale di dodici premi, inclusi i riconoscimenti Top Album e Top Pop Album per 21.
Nel luglio 2011 l'album è stato inserito nell'elenco dei 12 nominati per il Mercury Prize, premio assegnato da una commissione di artisti e giornalisti incaricata di selezionare il miglior album britannico dell'anno. 21 è stato nominato come Miglior album anche ai MOBO Awards 2011, riconoscimento assegnato annualmente in Regno Unito agli artisti appartenenti al genere della black music.
Agli Urban Music Awards 2011, riservati alla musica rap, R&B, dance e soul, 21 ha ottenuto ancora una volta una candidatura come Miglior album, senza però riuscire ad aggiudicarsi il premio.
Prima ancora della pubblicazione dell'album, Adele ha promosso 21 attraverso una serie di esibizioni in programmi televisivi europei. Il 9 dicembre 2010 la cantante ha partecipato al programma britannico Royal Variety Performance, mentre il 9 gennaio dell'anno successivo ha interpretato dal vivo Rolling in the Deep durante la trasmissione italiana Quelli che il calcio e.... Il 21 gennaio 2012 si è esibita nel corso della finale del talent show The Voice of Holland e il 27 gennaio al BBC Radio 1's Live Lounge. Una settimana prima dell'uscita dell'album Adele ha presentato alcuni brani di 21 in versione acustica al Tabernacle music hall di Londra. L'esibizione è stata trasmessa dal vivo in streaming sul sito web ufficiale della cantante.Analogamente, la settimana di pubblicazione dell'album negli Stati Uniti è stata accompagnata dalla partecipazione a trasmissioni quali il Today Show del 18 febbraio 2012 e il Late Show with David Letterman del 21 febbraio 2012. Tre giorni più tardi, la cantante si è invece esibita durante i programmi The Ellen DeGeneres Show e Jimmy Kimmel Live!.La tournée a sostegno di 21, Adele Live, è partita il 21 marzo 2011 a Oslo, in Norvegia, e si è conclusa il 25 settembre 2011 a Glasgow, in Scozia, per un totale di 51 spettacoli svoltisi in Europa e in America Settentrionale. Le tappe programmate tra il 7 ottobre e il 21 ottobre 2011 sono state annullate a causa di una emorragia alle corde vocali della cantante, mentre quelle tra il 7 novembre il 15 novembre dello stesso anno sono state annullate a causa di un'infezione al torace.
Lovesong – 5:16 (Robert Smith, Simon Gallup, Roger O'Donnell, Porl Thompson, Lol Tolhurst, Boris Williams)
Tracce bonus (Limited Edition)If It Hadn't Been for Love – 3:07 (Mike Henderson, Chris Stapleton)
Disco aggiuntivo (solo nell'Edizione Deluxe)Need You Now (feat. Darius Rucker) – 3:55 (Hillary Scott, Charles Kelley, Dave Haywood, Josh Kear) – Cover dei Lady Antebellum, dal vivo ai CMT Artists of the Year Awards
Someone Like You (Versione acustica dal vivo) – 5:14 (Adele Adkins, Dan Wilson)
Don't You Remember (Versione acustica dal vivo) – 4:18 (Adele Adkins, Dan Wilson)
Di seguito sono elencati i musicisti che hanno suonato nel disco e il personale che ha collaborato alla sua realizzazione:
Il riscontro commerciale ottenuto dall'album è stato molto positivo sin dai giorni immediatamente successivi alla sua pubblicazione.
Ad oggi, il disco ha ottenuto diversi dischi d'oro, di platino e di diamante in vari Paesi, superando nell'ottobre 2012 i 25 milioni di copie vendute in tutto il mondo e arrivando al primo posto nelle classifiche ufficiali di oltre 26 Paesi. Secondo l'International Federation of the Phonographic Industry, 21 è stato l'album più venduto a livello globale nell'ultimo decennio, oltre che il disco più venduto al mondo sia durante il 2011 che durante il 2012.
Secondo i dati raccolti dalla Official Charts Company, 21 ha raggiunto le 69.000 copie vendute in Regno Unito a distanza di un solo giorno dalla sua pubblicazione, arrivando poi al traguardo di 100.000 copie nei primi due giorni e di 208.000 nella prima settimana.Il 28 gennaio 2011 l'album ha ottenuto il suo primo disco di platino in Regno Unito per le oltre 300.000 copie distribuite. Due giorni più tardi, 21 ha esordito al primo posto della Official Albums Chart, posizione mantenuta per un totale di undici settimane consecutive. Il 10 aprile 2011, 21 è così diventato il disco di un cantante solista con il maggior numero di settimane consecutive al numero 1 della classifica in tutta la storia della discografia britannica. Una settimana prima, il 3 aprile 2011, 21 era diventato l'album con il più alto numero di settimane in vetta alla classifica britannica dal 1986, quando Brothers in Arms dei Dire Straits era riuscito a conservare la prima posizione per 10 settimane.In seguito l'album è ritornato più volte al primo posto della classifica britannica, fino a raggiungere complessivamente il risultato di ventitré settimane non consecutive in prima posizione e ottenendo un totale di 16 dischi di platino in Regno Unito.
Inoltre, 21 ha raggiunto i due milioni di copie vendute nel Regno Unito in 87 giorni, diventando così uno dei dischi che hanno raggiunto tale traguardo nel minor tempo. A maggio 2011 21 è diventato l'album digitale più venduto della storia in Regno Unito, superando The Fame di Lady Gaga. Nel dicembre 2012, l'album ha inoltre oltrepassato la soglia di 4.652.000 copie complessivamente vendute in Regno Unito, risultato che lo ha portato a raggiungere la quarta posizione nella classifica degli album più venduti di sempre nel paese.Nella settimana conclusasi il 20 febbraio 2011, Adele è riuscita ad occupare contemporaneamente due posizioni nella Top 5 degli album, con i suoi due primi lavori 21 e 19, e due posizioni nella Top 5 dei singoli in Regno Unito, con Rolling in the Deep e il secondo singolo estratto dall'album, Someone Like You, pubblicato solo pochi giorni prima. Dal gennaio 1964, quando i Beatles erano riusciti ad ottenere lo stesso risultato, nessun altro artista vivente era riuscito a replicare tale primato.In Irlanda l'album ha avuto un successo simile a quello ottenuto in Regno Unito, superando ad aprile 2011 le 100.000 copie vendute e raggiungendo in seguito un numero totale di 35 settimane non consecutive in vetta alla classifica, risultato che nessun album era riuscito ad ottenere nella storia recente e che ha migliorato il record di 20 settimane fino ad allora detenuto da (What's the Story) Morning Glory? degli Oasis. A distanza di un anno dalla sua pubblicazione, l'album ha raggiunto in Irlanda le 250.000 copie, il miglior risultato di sempre ottenuto da un disco in un periodo di tempo pari a dodici mesi. Dopo aver superato le 270.000 copie vendute, 21 ha ottenuto il suo diciottesimo disco di platino in Irlanda, diventando il settimo disco più venduto di sempre nel paese e stabilendo il primato assoluto di vendite in formato digitale.Nei Paesi Bassi l'album ha esordito al primo posto in classifica, con un numero di pezzi venduti superiore al totale delle copie smerciate da tutto il resto della Top100 della stessa settimana e raggiungendo il doppio disco di platino nei primi 7 giorni, grazie alle oltre 100.000 copie distribuite. Nel marzo 2011, sull'onda del successo di 21, l'album di debutto di Adele è risalito fino al secondo posto, portando così la cantante britannica ad essere la seconda artista ad occupare contemporaneamente le prime due posizioni della classifica degli album più venduti nei Paesi Bassi, preceduta solo da Michael Jackson nel 1979. Alla fine del 2011 21 ha ottenuto il suo nono disco di platino nei Paesi Bassi, grazie alle oltre 450.000 copie vendute fino ad allora.
A marzo 2012 l'album ha ottenuto inoltre la sua trentunesima settimana al primo posto nella Mega Album Top 100, superando così il record assoluto di massima permanenza in vetta a tale classifica stabilito circa un anno prima da Caro Emerald con Deleted Scenes from the Cutting Room Floor.
In Francia l'album ha esordito al quarto posto della classifica SNEP, ma nel giugno 2011 è riuscito a risalire fino alla prima posizione. A metà ottobre del 2011 21 ha ottenuto inoltre il disco di diamante, e un mese più tardi ha raggiunto le 549.000 copie vendute in Francia, e ha superato il 1.700.000 copie vendute a fine 2013.In Italia, dopo un esordio in top 10, l'album è riuscito a raggiungere il primo posto della rispettiva classifica durante la sua trentottesima settimana di permanenza, in concomitanza con il successo ottenuto dal singolo Someone Like You, pubblicato in Italia pochi giorni prima. 21 ha in seguito portato a cinque il numero totale di settimane non consecutive al primo posto della classifica italiana, restando tra le prime venti posizioni per 90 settimane. Grazie alle oltre 500.000 copie vendute, la FIMI ha riconosciuto a 21 la certificazione di diamante. Nel luglio 2012 è stato inoltre annunciato che il disco è stato il più venduto in Italia durante la prima metà dello stesso anno.In Germania l'album ha invece raggiunto il primo posto della classifica nella sua settimana di debutto, restandovi poi per un totale di otto settimane non consecutive e ottenendo otto dischi di platino dalla Bundesverband Musikindustrie per aver distribuito oltre 1.600.000 copie. L'album ha ottenuto buoni risultati anche in molti altri Paesi europei, raggiungendo il primo posto anche in Austria, Danimarca, Finlandia, Germania, Grecia, Norvegia, Polonia, Repubblica Ceca, Svezia, Svizzera e nelle regioni belghe della Vallonia e delle Fiandre, e ottenendo diversi dischi d'oro e di platino.
21 ha ottenuto 32 settimane di permanenza al primo posto anche nella classifica australiana, quattro in meno rispetto al record assoluto, detenuto da Brothers in Arms dei Dire Straits. Con oltre 980.000 copie distribuite, l'album è stato inoltre certificato quattordici volte disco di platino dall'Australian Recording Industry Association. Nel dicembre 2012, 21 ha poi superato il traguardo del milione di copie vendute in Australia. L'ultimo album che era riuscito a oltrepassare tale soglia era stato Innocent Eyes della cantante australiana Delta Goodrem, pubblicato nel 2003.Con 38 settimane al numero uno, l'album ha superato inoltre il record assoluto di permanenza in vetta alla classifica stilata dalla Recording Industry Association of New Zealand, precedentemente detenuto da Come on Over di Shania Twain, che aveva totalizzato 23 settimane al primo posto in Nuova Zelanda. Nel Paese, 21 è stato certificato tredici volte disco di platino, per le oltre 195.000 copie vendute.
21 ha debuttato al numero 1 anche nella classifica statunitense, vendendo 352.000 copie nella sua prima settimana e conservando la prima posizione anche nella settimana successiva, con altre 168.000 copie vendute.Il 15 luglio 2011 21 è inoltre diventato l'album digitale più venduto di sempre negli Stati Uniti d'America, oltre che il secondo a superare il milione di copie digitali, dopo Recovery di Eminem, che era riuscito a raggiungere tale traguardo con una settimana di anticipo rispetto al disco di Adele.
Dopo essere stato l'album più venduto nella prima metà del 2011, con oltre 2.517.000 copie commercializzate negli Stati Uniti fino al giugno di quell'anno, 21 ha concluso l'anno portando a 5.820.000 il numero totale di copie vendute negli Stati Uniti, risultando così l'album dal maggior successo commerciale dell'anno.A partire dal gennaio 2012, l'album è riuscito a ritornare ripetutamente in vetta alla Billboard 200, raggiungendo nel giugno dello stesso anno il numero totale di ventiquattro settimane al numero uno della classifica. Tale risultato rappresenta il record assoluto di permanenza in prima posizione nella nota classifica americana da parte di un album britannico, colonne sonore escluse. Inoltre, nessun album pubblicato da una donna aveva ottenuto una così lunga permanenza in vetta prima di 21.
Nella storia della Billboard 200, solamente cinque album hanno conservato la prima posizione per un numero di settimane superiore a ventiquattro.Secondo i dati offerti da Nielsen SoundScan riguardanti le vendite in territorio americano, 21 ha venduto 3.668.000 copie nei primi sei mesi del 2012, oltrepassando poi la soglia complessiva dei 10.000.000 di copie nel novembre dello stesso anno, a 92 settimane di distanza dalla sua pubblicazione.
Inoltre, dopo essere diventato l'album di un'artista femminile con il maggior numero di settimane consecutive trascorse nella top ten della Billboard 200, record precedentemente detenuto da Jagged Little Pill di Alanis Morissette, l'album ha prolungato fino a 80 settimane la sua permanenza tra le prime dieci posizioni della classifica americana, ottenendo così il terzo miglior risultato in assoluto, dietro solamente a Born in the U.S.A. di Bruce Springsteen e a The Sound of Music, colonna sonora del film Tutti insieme appassionatamente.Alla fine del 2012, 21 è diventato per la seconda volta consecutiva l'album più venduto dell'anno negli Stati Uniti, risultato che nessun album aveva ottenuto dopo Thriller di Michael Jackson, che aveva ottenuto la prima posizione nelle classifiche annuali del 1983 e del 1984.In Canada, dopo aver debuttato al numero uno in classifica, l'album ha raggiunto a distanza di 7 mesi le 514.000 copie vendute. Il 22 novembre 2011 l'album è stato certificato disco di diamante in Canada, per aver distribuito oltre 800.000 copie, mentre nel maggio 2012, secondo i dati raccolti da Nielsen SoundScan, le copie vendute hanno superato la soglia di 1.200.000 unità.A settembre 2018 è stato certificato doppio diamante (vendite 1600000).

2266 Tchaikovsky è un asteroide della fascia principale del diametro medio di circa 46,94 km. Scoperto nel 1974, presenta un'orbita caratterizzata da un semiasse maggiore pari a 3,3933615 UA e da un'eccentricità di 0,1852349, inclinata di 13,24625° rispetto all'eclittica.

Il 23 agosto è il 235º giorno del calendario gregoriano (il 236º negli anni bisestili). Mancano 130 giorni alla fine dell'anno.
1268 – A Scurcola Marsicana si combatte la Battaglia di Tagliacozzo tra Carlo I d'Angiò e Corradino di Svevia per il dominio del Regno delle due Sicilie.
1328 – Nella Battaglia di Cassel i francesi di Filippo VI sconfiggono le armate ribelli fiamminghe guidate da Nicolaas Zannekin.
1514 – Nella Battaglia di Chaldiran le truppe del sultano Selim I sconfiggono l'esercito safavide dello Shah Ismail I.
1595 – Nella Battaglia di Călugăreni il principe Michele il Coraggioso sconfigge l'esercito ottomano del comandante Sinan Pasha.
1797 – La città di Perasto in Dalmazia, terra della Serenissima, fa il suo ultimo ammainabandiera. È l'ultima terra veneta ad arrendersi ai francesi.
1813 – Nella Battaglia di Großbeeren le truppe dell'esercito prussiano-svedese guidate da Carlo XIV di Svezia sconfiggono le truppe francesi del maresciallo Nicolas Oudinot.
1839 – L'Impero britannico conquista Hong Kong per trasformarla come quartier generale nella campagna contro la Dinastia Qing.
1923 – Gli squadristi di Italo Balbo uccidono il parroco di Argenta don Giovanni Minzoni
1927 – Stati Uniti: nonostante le proteste nazionali, vengono giustiziati gli anarchici italiani Nicola Sacco e Bartolomeo Vanzetti.
1939 – Germania ed Unione Sovietica firmano un patto di non-aggressione, il Patto Molotov-Ribbentrop. In un'aggiunta segreta al patto, Paesi Baltici, Finlandia e Polonia vengono spartiti tra le due nazioni.
1942 – La Luftwaffe bombarda Stalingrado: inizia la fase più drammatica della Battaglia di Stalingrado
1944 – Il governo rumeno filo-nazista di Antonescu viene rovesciato. La Romania passa con gli Alleati.
1944 – Un Consolidated B-24 Liberator dell'United States Army Air Forces (USAAF), l'allora designazione dell'aeronautica militare degli Stati Uniti d'America, si schianta al suolo colpendo una scuola a Freckleton, in Inghilterra, uccidendo 61 persone.
1958 – Guerra civile cinese: Inizia la Seconda crisi dello Stretto di Taiwan con il bombardamento di Quemoy da parte dell'Esercito di Liberazione Popolare.
1962 – Primo collegamento televisivo in diretta tra gli Stati Uniti e l'Europa, tramite il satellite Telstar.
1966 – Il Lunar Orbiter 1 scatta le prime fotografie della Terra da un'orbita attorno alla Luna.
1979 – Il ballerino sovietico Alexander Godunov chiede asilo negli Stati Uniti d'America.
1982 – Norvegia: nella baia di Radøy il pescatore Rune Ystebo arpiona un esemplare di calamaro gigante (Architeuthis) in un fondale di soli 5 metri di profondità.
1985 – Hans Tiedge, ai vertici del controspionaggio della Germania Ovest, fugge nella Germania Est
1987 – Piogge intense e inondazioni in Bangladesh uccidono centinaia di persone.
1989 – Ungheria: apertura della frontiera con l'Austria e successivo esodo di tedeschi della Germania Est: inizio della Caduta del Muro di Berlino
1989 – Rivoluzione cantante: due milioni di persone provenienti da Estonia, Lettonia e Lituania si dispongono sulla strada Vilnius-Tallinn, tenendosi per mano (Via Baltica)
1990 – Saddam Hussein appare alla televisione di stato irachena con alcuni "ospiti" occidentali (in realtà ostaggi), per cercare di evitare la Guerra del Golfo.
1990 – Germania Ovest e Germania Est annunciano la loro unificazione per il 3 ottobre
2000 – Un Airbus A320 della Gulf Air si schianta nel Golfo Persico vicino Manama, Bahrein uccidendo 143 persone
2008 – Odd M. Strindmo, collaborando al progetto GIMPS, scopre l'allora più alto numero primo di Mersenne (superato da un altro numero primo di Mersenne scoperto nel gennaio 2016): M43112609
2010 – Filippine, a Manila un ex agente della Polizia che voleva essere reintegrato sequestra un autobus con 26 persone a bordo fra cui 22 cinesi di Hong Kong, 3 filippini e l'autista: nella sparatoria che ne segue perdono la vita 8 persone più lo stesso ex agente
Ci sono circa 790 voci su persone nate il 23 agosto; vedi la pagina Nati il 23 agosto per un elenco descrittivo o la categoria Nati il 23 agosto per un indice alfabetico.
Ci sono circa 350 voci su persone morte il 23 agosto; vedi la pagina Morti il 23 agosto per un elenco descrittivo o la categoria Morti il 23 agosto per un indice alfabetico.
Beati Costantino Carbonell Sempere, Pietro Gelambert Amer e Raimondo Grimaltos Monllor, gesuiti, martiri
Beate Rosaria de Soano (Piera Maria Vittoria Quintana Argos) e Serafina de Ochovi (Emanuela Giusta Fernandez Ibero), vergini e martiriReligione romana antica e moderna:

2316 Jo-Ann è un asteroide della fascia principale. Scoperto nel 1980, presenta un'orbita caratterizzata da un semiasse maggiore pari a 2,4519050 UA e da un'eccentricità di 0,1649208, inclinata di 1,81584° rispetto all'eclittica.

265 Anna è un asteroide della fascia principale del diametro medio di circa 23,66 km. Scoperto nel 1887, presenta un'orbita caratterizzata da un semiasse maggiore pari a 2,4200870 UA e da un'eccentricità di 0,2677592, inclinata di 25,62704° rispetto all'eclittica.
Il suo nome probabilmente deriva da quello di Anna Kretschmar, coniugata Weiss, nuora del direttore dell'Osservatorio di Vienna, l'astronomo Edmund Weiss.

26696 Gechenzhang è un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2462580 UA e da un'eccentricità di 0,1204015, inclinata di 1,89496° rispetto all'eclittica.

2679 Kittisvaara è un asteroide della fascia principale. Scoperto nel 1939, presenta un'orbita caratterizzata da un semiasse maggiore pari a 2,6200668 UA e da un'eccentricità di 0,1027902, inclinata di 10,10435° rispetto all'eclittica.

Il 2º reggimento straniero di paracadutisti (in francese 2e Régiment étranger de parachutistes o 2e REP) è un'unità di paracadutisti dell'esercito francese composta interamente da personale proveniente dalla Legione straniera; strutturata come un reggimento di fanteria leggera, l'unità è parte integrante della 11e brigade parachutiste (11ª brigata paracadutisti), formazione che raccoglie i principali reggimenti aviotrasportati dell'esercito francese.
Creato come battaglione nell'ottobre del 1948 appositamente per partecipare alla guerra d'Indocina, l'unità si caratterizzò subito come forza di reazione rapida aerotrasportabile, distinguendosi nei duri combattimenti contro il Viet Minh. Ampliata a reggimento nel dicembre del 1955, l'unità combatté nella guerra d'Algeria, per poi prendere parte a tutte le maggiori operazioni delle forze armate francesi in Africa, dalla battaglia di Kolwezi in Zaire nel 1978, alle operazioni Manta ed Épervier durante la guerra libico-ciadiana degli anni ottanta, fino alle operazioni Pélican nella Repubblica del Congo nel 1997 e Licorne nella Costa d'Avorio dal 2002 al 2011. L'unità è inoltre stata impiegata in varie operazioni di peacekeeping, come parte della Forza Multinazionale in Libano nel 1982 e nelle missioni UNPROFOR, IFOR e KFOR nella ex-Jugoslavia. Nel 2010 il 2e REP ha preso parte alle missioni del contingente francese impegnato nella guerra in Afghanistan, mentre nel 2013 una sua compagnia ha partecipato alla guerra in Mali.
Originariamente nata come semplice unità di paracadutisti, dal 1963 il reggimento è stato ristrutturato come un'unità di commando altamente specializzata, addestrata per un'ampia gamma di operazioni diverse e pronta ad essere dispiegata rapidamente in ogni parte del mondo.
Una prima unità di paracadutisti della Legione straniera fu formata a metà del 1945 nella base USAAF di Kung Ming, sfruttando un plotone di volontari del 5e REI ("Régiment étranger d'Infanterie", Reggimento straniero di fanteria) fuggito in Cina dopo l'occupazione giapponese dell'Indocina francese; l'unità, tuttavia, non entrò mai in servizio a causa della resa del Giappone nel settembre seguente. Le prime vere e proprie unità operative di paracadutisti della Legione non furono formate prima della fine del 1948: vi fu una certa resistenza iniziale negli alti comandi francesi per la formazione di simili unità, in quanto la Legione era ritenuta primariamente un contingente di fanteria pesante "tipo rullo compressore", e perché la mentalità "indipendente" tipica dei reparti paracadutati sembrava mal adattarsi allo spirito di corpo molto marcato dei legionari.Ragioni pratiche spinsero tuttativa per la creazione di reparti di legionari paracadutati, legate alle necessità della guerra d'Indocina scoppiata nel dicembre del 1946 ed ormai entrata nel vivo dei combattimenti: le esperienze sul campo avevano dimostrato che i reparti aviotrasportati erano i soli capaci di portare rapidamente aiuto alle guarnigioni più isolate, come pure di operare nelle regioni più impervie del paese, mentre le unità di fanteria e meccanizzate erano obbligate a percorrere le poche strade agibili della regione, molto vulnerabili alle imboscate dei guerriglieri vietnamiti; inoltre, i reparti formati dagli "stranieri" della Legione non erano soggetti a limitazioni legali di impiego (la legge francese vietava il dispiegamento oltremare dei reparti di coscritti nazionali senza un esplicito voto dell'Assemblea nazionale), e potevano quindi essere destinati liberamente al Corps Expéditionnaire Français en Extrême-Orient (CEFEO).Il 13 maggio 1948 un centro d'istruzione al paracadutismo fu installato a Kahimisis, vicino Sidi Bel Abbes (quartier generale della Legione in Algeria), ed il 1º luglio il 1er Bataillon étranger de parachutistes (1er BEP) fu formato a Philippeville; il 2e BEP fu istituito formalmente il 1º ottobre 1948 a Sétif, anche se la sua attivazione pratica non arrivò prima del 9 ottobre seguente: gran parte degli ufficiali e dei sottufficiali erano francesi distaccati dalle unità paracadutiste regolari (in particolare dalla 25e division aeroportée), mentre la truppa era costituita interamente da volontari provenienti dalle unità della Legione di stanza in Marocco (in particolare dal 4e REI) e veterani rientrati dall'Indocina, tra cui un nutrito gruppo di tedeschi ex appartenenti ai reparti di fallschirmjäger della seconda guerra mondiale. L'addestramento al lancio fu completato nel dicembre del 1948, ed il 13 gennaio 1949 il 2e BEP si imbarcò alla volta dell'Indocina, arrivando a Saigon l'8 febbraio seguente; il battaglione era strutturato su una compagnia comando e servizi e tre compagnie di fucilieri, con un organico totale oscillante tra i 400 ed i 1.000 uomini contando anche il personale di retrovia.
Appena quattro giorni dopo il suo arrivo a Saigon, il 2e BEP fu inviato in Cambogia, servendo come "truppa di settore" fino ai primi di novembre del 1949: operando quasi sempre singolarmente, le compagnie del battaglione eseguirono una miriade di piccole missioni in tutta la regione, principalmente allo scopo di mantenere aperte le strade e di garantire la protezione ai convogli di rifornimento. Il 3 novembre 1949 il battaglione fu ricollocato all'aeroporto di Tan Son Nhat, vicino Saigon, e designato come riserva generale per operazioni d'emergenza in tutta l'Indocina meridionale (Cambogia, Cocincina, Annam e sud del Laos): a rotazione settimanale, una compagnia era pronta alla partenza immediata, una con allerta di 12 ore ed una con allerta di 24 ore.
Il 26 dicembre la 1ª compagnia fu impiegata per la prima volta in un'operazione aviotrasportata: lanciati su una zona inesplorata e parzialmente allagata nella provincia di Tra Vinh, i cento uomini della compagnia affrontarono tre battaglioni del Viet Minh, infliggendo loro gravi perdite ed obbligandoli alla ritirata. Ai primi di gennaio del 1950 il 2e BEP fu trasferito a Dong Hoi, nell'Annam meridionale: impiegato per la prima volta come forza unitaria, il 6 gennaio il battaglione affrontò un contingente del Viet Minh nella provincia di Binh Phuoc, infliggendo al nemico 100 morti al prezzo di 5 caduti e 25 feriti tra i legionari.Dopo una serie di operazioni minori nell'Annam, il 20 settembre 1950 la 1ª e 2ª compagnia furono rapidamente rischierate ad Hanoi, nel Tonchino: le due compagnie furono subito lanciate nei pressi di Sin Ma Kay, a nord del fiume Rosso, per fornire protezione alle truppe del CEFEO in ripiegamento verso sud dopo le prime disfatte patite nella battaglia della Route Coloniale 4; dopo tre giorni di marcia nella giungla e frequenti imboscate dei Viet Minh, il contingente del 2e BEP riuscì a riportare la colonna di profughi e truppe in fuga dentro le linee francesi. Con l'annientamento del 1er BEP nella battaglia, ai primi di ottobre l'intero 2e BEP fu rischierato ad Hanoi come unica riserva aviotrasportata rimasta al CEFEO; la 3ª compagnia del battaglione fornì poi rimpiazzi per la ricostruzione del 1er BEP nel marzo seguente.
Il battaglione rimase schierato nel Tonchino, svolgendo nel corso dei primi mesi del 1951 svariate operazioni minori nel difficile teatro del delta del fiume Rosso; in aprile la 2e CIPLE (Compagnie indochinoise parachutistes de la légion étranger, una compagnia paracadutista formata da reclute vietnamite) fu aggregata al battaglione come sua quarta compagnia: le iniziali apprensioni circa il comportamento delle reclute locali furono fugate dall'ottimo comportamento della 2e CIPLE in maggio, durante i pesanti combattimenti nella provincia di Ninh Binh.
Il 4 ottobre il 2e BEP fu lanciato a Gia Loi, nel Tonchino, in appoggio ad unità di paracadutisti coloniali inviate contro le linee di rifornimento di un grosso contingente Viet Minh, impegnato ad assediare la guarnigione di Nghia Lo; dopo aspri combattimenti su un terreno montuoso ricoperto di giungla, il battaglione riuscì a riguadagnare le linee francesi, seppur al prezzo di gravi perdite. A partire dal 16 dicembre seguente, invece, il battaglione fu impegnato durante i lunghi combattimenti della battaglia di Hoa Binh (10 novembre 1951 - 25 febbraio 1952): dopo pesanti scontri lungo le rive del fiume Nero, il 2e BEP contribuì a mantenere aperto il corridoio attraverso il quale la guarnigione della stessa Hoa Bin riuscì a ripiegare, subendo gravi perdite nel corso di continue imboscate dei Viet Minh. Dopo un nuovo ciclo di operazioni di sicurezza nel delta del fiume Rosso, il 9 novembre 1952 il battaglione fu impegnato insieme al 1er BEP nell'operazione Lorraine: lanciati dietro le linee nemiche, nel corso di otto giorni di combattimenti nella giungla i due battaglioni attaccano i depositi di munizioni del Viet Minh intorno a Phu Doan, in appoggio ad una massiccia incursione meccanizzata del CEFEO; le unità furono poi ritirate per via terra il 16 novembre.
Tra il 23 novembre ed il 30 dicembre del 1952 il battaglione fu duramente impegnato nella battaglia di Na San: l'attacco di quattro reggimenti Viet Minh contro il campo fortificato francese si concluse per gli attaccanti con una pesante disfatta, una delle poche indiscutibili vittorie riportate dal CEFEO nella guerra. Dopo un ciclo di operazioni nel Laos settentrionale tra aprile e luglio del 1953, il battaglione fu richiamato ad Hanoi con la scusa della parata del 14 luglio (anniversario della Rivoluzione francese); invece il 16 luglio il 2e BEP fu lanciato nelle retrovie Viet Minh nella provincia di Lang Son, in coordinazione con un'incursione meccanizzata lungo la Route Coloniale 4 (operazione Hirondelle): il battaglione catturò e riparò un ponte di importanza strategica lungo la strada, coprendo poi il ripiegamento della colonna terrestre.Dopo una nuova serie di operazioni di sicurezza nel delta, nel gennaio del 1954 il battaglione fu rischierato a Saigon, prendendo poi parte ad una lunga serie di difficili operazioni minori attorno a Pleiku, nella regione degli altopiani centrali del Vietnam. Il 18 marzo 1954 il battaglione fu richiamato con urgenza ad Hanoi: il Viet Minh aveva da poco dato avvio alla battaglia di Dien Bien Phu, attaccando pesantemente il campo fortificato tenuto da 10.000 soldati del CEFEO, tra cui il 1er BEP ed altri tre reggimenti della Legione. Tra il 9 ed il 10 aprile, nel corso di tre distinti lanci, il 2e BEP fu paracadutato direttamente all'interno della piazzaforte, venendo subito impegnato come riserva mobile: nel corso di combattimenti durissimi, che a tratti ricordavano la guerra di trincea della prima guerra mondiale, entrambi i BEP subirono gravi perdite, tanto che il 25 aprile i sopravvissuti dei due battaglioni furono amalgamati in un'unità improvvisata. La battaglia ebbe termine nel pomeriggio del 7 maggio con la resa delle forze francesi: il 2e BEP finì quasi completamente annientato, con appena una cinquantina di superstiti presi prigionieri dai Viet Minh.
Entrambi i BEP non furono sciolti dopo il disastro: il 25 maggio arrivò ad Haiphong il 3e BEP (fino ad allora rimasto in Algeria come unità per l'addestramento delle reclute), che, integrato con i feriti rientrati dagli ospedali, sostituì in blocco il 2e BEP assumendone la denominazione; il battaglione continuò ad operare nei dintorni di Hanoi fino al 21 luglio, quando fu trasferito in Cocincina per svolgere operazioni di sicurezza durante le fasi finali del conflitto, ufficialmente concluso con l'entrata in vigore degli accordi di Ginevra il 1º agosto 1954. Il battaglione rimase in Cocincina per un altro anno, svolgendo compiti di sicurezza e di mantenimento dell'ordine durante la fase di transizione; il 14 luglio 1955 il 2e BEP fu decorato con la fourragère rossa della Legion d'onore, in riconoscimento delle sue sei citazioni al valor militare conseguite in Indocina, una per ogni anno di servizio nel paese. Il battaglione lasciò infine l'Indocina il 1º novembre 1955, imbarcandosi per l'Algeria.
L'eccellente comportamento dei due BEP in Indocina spinse non solo per il loro mantenimento in servizio, ma anche per il loro potenziamento; il 1º dicembre 1955 il 2e BEP fu ampliato a livello di reggimento, integrando parte dei membri del disciolto 3e BEP: il nuovo 2e REP era ora strutturato su una compagnia comando e servizi, quattro compagnie di fucilieri, una compagnia armi d'appoggio dotata di cannoni senza rinculo da 75 mm e 105 mm e mortai da 120 mm, e uno squadrone da ricognizione equipaggiata di jeep e camion Dodge dotati di mitragliatrici, per un organico totale di 1.300 uomini. Amministrativamente il reggimento fu inserito all'interno della 11e division parachutiste, di stanza a Philippeville, sebbene mantenesse in pratica la capacità di operare autonomamente.
Entrambi i REP furono ben presto coinvolti nella guerra contro il Front de Libération Nationale algerino e la sua branca militare, l'Armée de Libération nationale (ALN); come in Indocina, i REP furono destinati alla riserva generale, pronti ad essere impiegati ovunque nel paese a seconda delle circostanze. I legionari paracadutisti giocarono spesso un ruolo centrale nelle massicce operazioni di rastrellamento portate avanti dai francesi, secondo un piano operativo messo a punto dal generale Maurice Challe: unità di ricognitori, molto spesso formate da reparti algerini fedeli (Harki), erano inviate ad individuare le unità dell'ALN nelle aspre zone montuose dell'interno dell'Algeria (il djebel), dopo di che contingenti di parà erano portati in posizione in modo da isolare completamente uno specifico settore, collaborando poi con le altre unità francesi e della Legione inviate a "snidare e distruggere" il nemico. Le unità erano tenute in una zona per tutto il tempo necessario (anche due mesi), fino a che ogni gruppo di nemici era stato distrutto o ridotto ad un livello tale che la sua eliminazione poteva essere lasciata alle truppe di guarnigione; quindi l'intero dispositivo si spostava in un'altra regione, ricominciando tutto da capo. Rispetto all'Indocina i REP eseguirono pochissimi lanci con il paracadute (nessuno a livello di reggimento), venendo impiegati per lo più come "cavalleria aerea" elitrasportata.Tra il 1956 ed il 1961 il 2e REP servì in lungo e largo per il djebel algerino: da marzo a giugno del 1956 fu impegnato in duri combattimenti nel massiccio dell'Aurès, mentre a novembre fu spostato a Tébessa con il compito di vigliare sulla frontiera con la Tunisia, da poco indipendente. Nell'aprile del 1957 tornò a Philippeville, per poi operare a partire dal 30 maggio nella provincia di Jijel; sul finire di agosto tornò a Tébessa, con il compito di contribuire al presidio della "linea Morice": questo sbarramento di filo spinato, sensori e campi minati copriva l'intera frontiera con la Tunisia, dove erano collocati i principali campi d'addestramento dell'ALN, ed era pattugliato giorno e notte dalle unità meccanizzate ed aeromobili francesi e della Legione. Nei sette mesi della "battaglia delle frontiere" (settembre 1957 – marzo 1958) entrambi i REP furono impegnati in scontri quasi giornalieri con piccoli contingenti di guerriglieri dell'ALN che cercavano di attraversare la frontiera tunisina: quasi tutti furono intercettati entro 48 ore dall'attraversamento, prima che potessero trovare rifugio sulle montagne. L'ALN subì una dura sconfitta, perdendo quasi 6.000 uomini ed ingenti quantità di armi e rifornimenti. Il 26 ed il 27 aprile 1958 il reggimento fu impegnato in un duro scontro presso Beni Sbihi, infliggendo circa 200 morti all'ALN al prezzo di 5 caduti e 26 feriti tra i legionari.A partire dai primi mesi del 1959 il 2e REP aumentò il ritmo delle operazioni, partecipando ai grandi rastrellamenti previsti dal "piano Challe": a gennaio il reggimento operò nella zona di Guelma, ad aprile nella provincia di Orano (operazione Courroie), a settembre in quella di Costantina (operazione Pierres Précieuses) e nel gennaio del 1960 in quella di Djidjelli (operazione Turquoise); il 2 dicembre 1960 il 2e REP agganciò in combattimento nella zona dell'Aurès l'ultima unità organizzata dell'ALN ancora operativa nel djebel, distruggendola dopo un duro scontro. Le operazioni del piano Challe rappresentarono delle indiscusse vittorie francesi, che disarticolarono la struttura di base dell'ALN ed inflissero al movimento migliaia di perdite; in ogni caso, era sempre più palese che il nuovo governo del presidente Charles de Gaulle stava accettando l'inevitabilità storica dell'indipendenza algerina, tentando di trovare una via d'uscita negoziata dalla guerra. Il 22 aprile 1961 quattro generali francesi a riposo (tra cui due ex comandanti in capo in Algeria) tentarono un colpo di stato ad Algeri, nel tentativo di ostacolare la politica di de Gaulle sul paese; il 1er REP si schierò in blocco per il putsch, ma solo pochi ufficiali del 2e REP dimostrarono simpatia per i golpisti: il reggimento, così come il grosso delle unità della Legione e dell'esercito francese in Algeria, si rifiutò di seguire gli ammutinati. Il tentativo di golpe si risolse nel giro di pochi giorni, senza spargimento di sangue: il 1er REP fu sciolto ed i suoi effettivi sparpagliati in tutte le unità della Legione; dopo un'ulteriore anno di operazioni minori e scontri su piccola scala, un cessate il fuoco generale fu infine proclamato il 19 marzo 1962.
Gli accordi di Évian che ponevano fine alla guerra lasciarono alla Francia il possesso per quindici anni della zona intorno alla base navale di Mers-el-Kébir, e nel settembre del 1962 il 2e REP fu trasferito in una base improvvisata nei pressi di Bou Sfer, in attesa di conoscere il suo destino e quello della Legione: il reggimento conobbe un periodo di morale bassissimo e, fatto fino ad allora insolito, un grave aumento delle diserzioni (140 nei soli ultimi tre mesi del 1962). La situazione migliorò con la nomina del tenente colonnello Robert Caillaud alla guida del reggimento, nel giugno del 1963: Caillaud progettò di trasformare il 2e REP da un'unità convenzionale di paracadutisti in una formazione scelta, addestrata a condurre un'ampia gamma di operazioni negli ambienti e nelle situazioni più disparate, con lo scopo di fungere da punta di lancia delle forze di reazione rapida della Francia; gli effetti sul morale dell'unità furono immediati, ed in capo a due anni il reggimento tornò ad attrarre grande interesse, con un aumento considerevole del reclutamento. Nel giugno del 1967 il 2e REP lasciò l'Algeria per trasferirsi nella sua nuova base: Camp Raffalli, nei pressi di Calvi, in Corsica.
Nell'aprile del 1969 il reggimento tornò in azione nel primo impiego operativo delle forze francesi dalla conclusione della guerra d'Algeria: uno stato maggiore tattico (état-major tactique o EMT 1) e la 1ª e 2ª compagnia del reggimento furono inviate ad unirsi ad altre truppe francesi dispiegate nella ex colonia del Ciad (operazione Bison), in appoggio al presidente François Tombalbaye contro le bande di ribelli del FROLINAT; in settembre un EMT 2 con la 3ª compagnia e la compagnia armi d'appoggio si unì al contingente. I parà compirono una serie di pattugliamenti motorizzati nelle zone desertiche del nord del paese, affrontando scontri sparsi con le elusive bande di ribelli ciadiani e riportando un totale di sette morti e venti feriti nel corso della missione; le unità dell'EMT 1 rientrarono in Corsica nell'aprile del 1970, mentre quelle dell'EMT 2 rimasero fino al dicembre successivo. Due compagnie del 2e REP tornarono brevemente in Ciad nel febbraio del 1978, nell'ambito della più ampia operazione Tacaud, venendo però per lo più impiegate come forza di protezione delle strutture francesi nella capitale N'Djamena.
Un'altra ex colonia africana che richiese l'assistenza militare francese fu Gibuti, pienamente indipendente dal giugno del 1977: una compagnia del 2e REP venne fatta ruotare periodicamente nella piccola repubblica, impiegata come forza di sicurezza e per addestrarsi alla guerra in ambiente desertico. Il 3 febbraio 1976 la 2ª compagnia prese d'assalto uno scuolabus francese dirottato da terroristi somali a Loyada: tutti e sette i terroristi furono uccisi, ma due bambini francesi morirono ed altri cinque rimasero feriti, insieme ad un ufficiale del 2e REP. A Gibuti, il 3 febbraio 1982, il reggimento subì la sua più grave perdita di vite umane dalla fine della guerra d'Algeria, quando nel corso di un'esercitazione un aereo da trasporto si schiantò al suolo a causa di un guasto, uccidendo due ufficiali e 27 uomini della 4ª compagnia.Il 15 maggio 1978 una forza di ribelli katanghesi del Front national de libération du Congo occupò la cittadina di Kolwezi, nello Zaire meridionale, prendendo in ostaggio circa 2.300 cittadini europei (in maggioranza ingegneri minerari con le loro famiglie); l'esercito zairese si dimostrò incapace di organizzare un salvataggio, ed il presidente Mobutu Sese Seko richiese quindi assistenza militare a Stati Uniti, Belgio e Francia. All'alba del 18 maggio il 2e REP decollò dalla base di Solenzara alla volta della capitale zairese, Kinshasa, con un EMT, quattro compagnie fucilieri, un plotone mortai ed uno di ricognitori; puntando tutto sulla rapidità d'azione per salvare il maggior numero di ostaggi, i legionari furono imbarcati su C-130 belgi e statunitensi e paracadutati la mattina del 19 maggio in una zona a nord-est della città: si trattava del primo lancio in combattimento del reggimento dalla battaglia di Dien Bien Phu, 24 anni prima. Sfruttando l'effetto sorpresa e muovendosi con rapidità, i legionari si impossessarono della città dopo due giorni di scontri sparsi ma molto duri con i guerriglieri del FNLC; raggiunto da unità di parà-commando belgi e di paracadutisti zairesi, il 2e REP condusse poi una serie di pattugliamenti motorizzati nella regione di Kolwezi, prima di essere ritirato il 4 giugno. Al prezzo di cinque morti e 25 feriti, il 2e REP salvò la vita a più di 2.000 ostaggi europei; per l'azione su Kolwezi il reggimento ottenne la sua settima citazione al valor militare.
Il 19 agosto 1982 il 2e REP fu inviato ad unirsi alle unità combinate di Francia, Stati Uniti, Regno Unito ed Italia (Forza Multinazionale in Libano) inviate a Beirut come forza di interposizione tra le milizie dell'OLP e le truppe israeliane, impegnate nell'ambito della guerra del Libano: i parà della Legione furono i primi ad entrare nella città, sbarcando nel porto da veicoli anfibi della Marine nationale per poi spostarsi nei sobborghi; i legionari diressero lo sgombero delle forze dell'OLP dalla città, trovandosi sotto il fuoco sporadico di qualche tiratore scelto ma senza subire perdite. Il reggimento fu poi ritirato insieme al resto della forza multinazionale il 13 settembre seguente.
Nell'agosto del 1983 truppe libiche intervennero massicciamente in Ciad in appoggio ai ribelli antigovernativi operativi nel nord del paese, dando avvio alla guerra libico-ciadiana: la Francia rispose inviando un grosso contingente nel paese (operazione Manta), di cui faceva parte l'intero 2e REP. Dopo aver organizzato la sorveglianza dell'aeroporto di N'Djamena, i parà furono spostati nelle regioni centrali, dove il contingente francese aveva stabilito una linea di interposizione lungo il 15º parallelo; il reggimento organizzò una serie di pattugliamenti in pieno deserto, tenendo sotto controllo i movimenti delle truppe libiche ma senza mai arrivare allo scontro aperto. Le unità francesi furono poi ritirate nell'aprile del 1984, dopo un accordo con il governo libico per un disimpegno congiunto di entrambi i contendenti; un secondo intervento libico nel febbraio del 1986 portò ad un nuovo dispiegamento delle forze francesi (operazione Épervier), tra cui anche singole compagnie a rotazione del 2e REP: i francesi fornirono assistenza alle riorganizzate forze armate ciadiane, che furono così in grado di obbligare i libici alla ritirata. Piccoli contingenti del 2e REP continuarono a servire in Ciad anche negli anni seguenti, come addestratori per le forze ciadiane.
Il 24 maggio 1990 la 2ª compagnia fu inviata con urgenza ad unirsi ad altre truppe francesi dispiegate a Libreville, in Gabon, per proteggere proprietà e vite francesi durante un periodo di gravi disordini nel paese: la compagnia fornì protezione all'ambasciata di Francia e all'aeroporto durante l'evacuazione dei cittadini francesi, mentre una situazione con ostaggi fu risolta per vie diplomatiche; l'unità fu poi ritirata alla fine del mese. Il 4 ottobre del 1990 elementi del 2e REP furono rapidamente inviati a Kigali, in Ruanda, per evacuare cittadini francesi ed europei dopo lo scoppio della guerra civile ruandese (operazione Noroît). Il 9 dicembre 1992 invece, la 3ª compagnia fu schierata nell'ambito del contingente francese della missione Restore Hope in Somalia: la compagnia fece parte delle prime truppe sbarcate a Mogadiscio, svolgendo poi operazioni di sicurezza e di scorta ai convogli umanitari nei dintorni della capitale somala, prima di essere ritirata nel gennaio del 1993.Il 13 dicembre 1992 un contingente formato dalla 1ª e 4ª compagnia fu inviato a Sarajevo nell'ambito della partecipazione francese alla missione dell'UNPROFOR, il primo impiego del 2e REP sotto il comando effettivo dell'ONU: i parà ricevettero il compito di garantire la sicurezza dell'aeroporto di Butmir, di vitale importanza per la distribuzione di aiuti alla popolazione assediata, finendo spesso sotto il tiro dei cecchini e dei mortai; compagnie del 2e REP furono poi fatte ruotare nell'ambito dei contingenti francesi delle missioni IFOR (1995 - 1996) e SFOR (1996 - 1998) in Bosnia ed Erzegovina, come pure nel corso della missione KFOR in Kosovo.
A partire dal 17 maggio 1997 un contingente del 2e REP formato da un EMT, dalla 1ª compagnia e dalla compagnia armi d'appoggio fu inviato ad unirsi ad altre unità della Legione a Brazzaville, nella Repubblica del Congo, durante un periodo di gravi disordini nel paese (operazione Pélican): i legionari diressero l'evacuazione via aereo dei cittadini francesi, oltre a fornire protezione ai profughi civili congolesi; il contingente del 2e REP finì spesso sotto il fuoco delle varie milizie congolesi, subendo la perdita di un uomo ed il ferimento di altri cinque, ma riuscendo ad evacuare con successo quasi 5.900 civili francesi ed europei, prima di essere ritirato il 15 giugno seguente. A partire dal settembre del 2002 compagnie a rotazione del 2e REP furono assegnate all'operazione Licorne, il contingente militare francese messo a supporto della missione UNOCI in Costa d'Avorio, devastata da una lunga guerra civile; la missione, durata fino al 2011, cercò di fare da interposizione tra le diverse fazioni e di riportare l'ordine nel paese.
Nel gennaio del 2010 500 uomini del 2e REP furono schierati in Afghanistan nell'ambito della Brigade La Fayette, l'unità interarmi che raccoglie le truppe francesi partecipanti alla missione ISAF; prima di essere ritirato nel luglio seguente, il contingente del 2e REP servì nel "Groupement tactique interarmes de Surobi", unità responsabile della sicurezza nel distretto di Surobi, a sud della capitale Kabul. Nel gennaio del 2013, invece, la 2ª compagnia del reggimento fu mobilitata per partecipare all'operazione Serval, l'intervento militare francese in sostegno delle forze governative del Mali, impegnate in una dura guerra contro i ribelli islamisti del MUJAO e i tuareg del Movimento Nazionale di Liberazione dell'Azawad: nella notte tra il 27 e il 28 gennaio la compagnia, decollata da Abidjan in Costa d'Avorio a bordo di cinque aerei da trasporto, si paracadutò nelle vicinanze dell'aeroporto di Timbuctù, catturandolo dopo un breve scontro con i ribelli islamisti e riportando solo due feriti leggeri; si trattò del primo lancio in combattimento operato dal reggimento dai tempi della missione su Kolwezi, 35 anni prima. In seguito l'unità si spostò nella regione del massiccio montuoso Adrar degli Ifoghas per partecipare ai rastrellamenti delle restanti formazioni islamiste, in collaborazione con altri reparti francesi, maliani e ciadiani: il 19 febbraio 2013 un sergente del 2e REP rimase ucciso durante uno scontro con i ribelli.
I circa 1.190 uomini tra personale combattente e di retrovia (tutti, comunque, con addestramento da paracadutista) del reggimento sono ripartiti tra le seguenti unità:
Compagnie de Commandement et de Logistique (CCL): compagnia comando del reggimento, responsabile delle attività di quartier generale, della pianificazione delle operazioni, della logistica e dei servizi sanitari dell'unità;
Compagnie d'Administration et de Soutien (CAS): compagnia responsabile delle attività amministrative del reggimento e del suo funzionamento quotidiano a Camp Raffalli, incaricata della gestione delle risorse umane, della manutenzione delle infrastrutture e delle attività di polizia militare;
quattro compagnie combattenti di paracadutisti, suddivise al loro interno in una sezione comando, tre sezioni di fanteria ed una sezione armi d'appoggio con mortai da 81 mm e lanciatori per missili anticarro MILAN; ogni compagnia è dotata di una particolare specializzazione:
1re Compagnie: originariamente addestrata al combattimento notturno ed anticarro, è ora specializzata nella guerra in ambiente urbano, comprese le tattiche di controllo della folla;
3e Compagnie: specializzata nelle operazioni anfibie, comprese le tecniche subacquee;
Compagnie d'Eclairage et d'Appui (CEA): compagnia armi d'appoggio e ricognizione del reggimento, dispone di diverse sezioni specializzate che spesso operano in maniera indipendente: una sezione anticarro dotata di lanciatori per missili MILAN, una sezione da ricognizione motorizzata dotata di veicoli ACMAT TPK, una sezione di tiratori scelti equipaggiata con i fucili PGM Hécate II calibro 12,7 mm, ed una sezione di commando paracadutati assegnata al Groupement des commandos parachutistes dell'11ª brigata paracadutisti (una unità di forze speciali concepita per operazioni di intelligence e ricognizione a lungo raggio dietro le linee nemiche, nonché addestrata a tecniche avanzate di paracadutismo come la HALO e la HAHO);
Compagnie de maintenance régimentaire o 5e Compagnie: compagnia formata da personale tecnico responsabile della manutenzione e della riparazione delle attrezzature del reggimento, comprese le armi ed i paracadute, nonché della loro movimentazione a terra;
6e Compagnie: unità di riserva del reggimento, formata dal personale del disciolto 173e Régiment d'infanterie de ligne (l'unità tradizionalmente responsabile della guarnigione della Corsica), ed incaricata di rafforzare il 2e REP in caso di guerra; l'unità fornisce inoltre personale volontario per il servizio antincendio dei boschi còrsi.
Wayne Braby, Martin Windrow, Paracadutisti della Legione straniera francese, Osprey Publishing, 1999, ISBN 84-8372-018-3.
 Mike Chappell e Martin Windrow, La Legione straniera francese dal 1945, Osprey Publishing, 1998, ISBN 84-7838-999-7.
Wikimedia Commons contiene immagini o altri file su 2e Régiment étranger de parachutistes

3 Chains o' Gold è un film direct-to-video uscito il 16 agosto 1994, prodotto e diretto da Prince e interpretato da Prince and The New Power Generation. Si tratta di una collezione di video, legati insieme con una trama allentata. Il film è stato il video al 69th best-selling del 1994.
La storia inizia con l'assassinio del padre della principessa egiziana Mayte eseguito da sette ignoti. Mayte ritiene che gli assassini erano dopo i sacri "3 Chains of Gold". Si propone di soddisfare con Prince, come lei crede che sia l'unico che può proteggere le catene dai sette assassini. Quello che segue è una storia d'amore tra Prince e Mayte, e Prince organizza l'assassinio degli assalitori (accompagnato dalla canzone "7").
Alla fine del film, prima dei titoli di coda, c'è una spiegazione del cambio di nome, attribuendolo al desiderio di Prince di essere "rinato" e cominciare una vita perfetta:
Il film è stato accompagnato dall'album Love Symbol, tuttavia, non tutte le canzoni dell'album appaiono nel film, e alcune delle canzoni sono versioni modificate. La Title song del film è solo strumentale ed è alla fine. Tuttavia, alcuni dei dialoghi dall'album appaiono nel film (una telefonata da un giornalista, interpretato da Kirstie Alley, a Prince). Il discorso finale del film (realizzato da Mayte) non appare nell'album, invece c'è al suo posto un'altra telefonata.

Giunone (formalmente 3 Juno, dal latino Iuno) è un asteroide della fascia principale, la fascia asteroidale più interna del sistema solare. Fu il terzo ad essere individuato, il 1º settembre 1804 dall'astronomo tedesco Karl Ludwig Harding, e deve il proprio nome alla dea romana Giunone.Presenta una forma irregolare, con un diametro medio pari a 233,92 km. Osservazioni nell'infrarosso hanno rilevato la presenza sulla sua superficie di un cratere da impatto geologicamente recente dal diametro superiore al centinaio di chilometri. È il secondo asteroide roccioso per massa e dimensioni dopo 15 Eunomia. Si stima che la sua massa costituisca lo 0,9% di quella dell'intera fascia principale.
Completa un'orbita attorno al Sole in circa 4,37 anni, particolarmente eccentrica anche rispetto a quella degli altri asteroidi della fascia principale.
Giunone all'opposizione raggiunge mediamente una magnitudine pari a 8,7, ma in condizioni favorevoli può raggiungere valori pari a +7,5, risultando più luminoso di Nettuno o Titano e di altri grandi asteroidi quali Hygiea, Europa, Davida ed Interamnia.
Giunone non è mai visibile ad occhio nudo, ma è alla portata di un binocolo 10×50 nelle opposizioni più favorevoli. La sua osservazione a piccole elongazioni richiede un telescopio di 75 mm di diametro o superiore.
Giunone fu scoperto come un oggetto di ottava magnitudine il 1º settembre 1804 dall'astronomo tedesco Karl Ludwig Harding, dall'osservatorio di Lilienthal, presso Brema in Germania. Scopo delle osservazioni di Harding era identificare le stelle fino all'ottava magnitudine in corrispondenza delle orbite di Cerere e Pallade, recentemente scoperti. Fu battezzato così in onore di Giunone, figura della mitologia romana, la somma dea sposa di Giove.
Come anche Cerere e Pallade fu inizialmente considerato un pianeta e gli fu assegnato un simbolo astronomico ( o ), che rappresentava uno scettro con una stella in cima. In seguito il simbolo sarà sostituito con un numero corrispondente all'ordine di scoperta racchiuso in un circoletto, ③, e poi con il numero tra parentesi tonde seguito dal nome, secondo l'uso odierno della designazione asteroidale.Schröter nel 1811 fu il primo ad indicare una stima del diametro di Giunone, che valutò in 2.290 km; come anche per Cerere e Pallade, fornì un valore largamente superiore a quello effettivo. Successivamente, von Mädler suggerì che il diametro di Giunone fosse pari a 584 km.Nella seconda metà dell'Ottocento la diffusione del catalogo stellare Bonner Durchmusterung nel 1852 e l'introduzione sia della scala logaritmica della magnitudine, sviluppata da Norman Pogson nel 1854, sia della fotometria nel 1861, permisero di ottenere misure più precise della dimensione angolare apparente dell'asteroide. Tuttavia, data la mancanza di un valore condiviso per l'albedo di Giunone, come anche per quella degli altri asteroidi fino ad allora scoperti, ogni stima proposta per il diametro dell'asteroide derivava dalle osservazioni, ma anche dal valore ipotetico dell'albedo. Così, von Stampfer nel 1856 stimò il diametro di Giunone in 180 km; Stone nel 1867 in 200 km; Pickering nel 1879 in 151 ± 7 km e Flammarion nel 1894 in 200 km. Il valore di riferimento per i primi cinquant'anni del Novecento fu comunque di 195 km, stimato nel 1895 da Barnard utilizzando un micrometro filare.
Di Giunone sono state osservate quattro occultazioni stellari, che hanno permesso, infine, di determinarne le dimensioni. A Giunone spetta il primato di essere stato il primo asteroide di cui è stata osservata un'occultazione stellare, il 19 febbraio 1958, quando transitò davanti a una stella poco luminosa (SAO 112328). L'occultazione più fruttuosa è avvenuta l'11 dicembre 1979, quando l'asteroide ha occultato la stella SAO 115946. L'evento è stato registrato da 18 osservatori, tutti in America settentrionale e nelle Hawaii. I dati raccolti durante l'occultazione permisero di stimare in 267 ± 5 km il diametro medio dell'asteroide, il cui limbo, caratterizzato comunque da una forma irregolare, risultò approssimabile da un'ellisse con semiasse maggiore di 145,2 ± 0,8 km e semiasse minore di 122,8 ± 1,9 km. Una successiva stima del diametro medio è stata proposta da Tedesco e colleghi nel 1989 (244 ± 12 km), rivista nel 2002 in 233,92 km.Le immagini dell'asteroide con la migliore risoluzione sono state ottenute nel 1996 per mezzo del Telescopio Hooker dell'Osservatorio di Mount Wilson, utilizzando ottiche adattive. La sequenza raccolta copre un arco di tempo pari all'intero periodo di rotazione e mostra una figura irregolare (grumosa, molto simile a una patata) caratterizzata da una struttura scura sulla superficie, interpretata come il sito di un impatto recente.I segnali radio provenienti da sonde in orbita attorno a Marte e sulla sua superficie tra il 1961 ed il 2003 sono stati usati per determinare le variazioni indotte nell'orbita del pianeta dall'attrazione gravitazionale degli asteroidi maggiori; ciò ha permesso di calcolare anche la massa di Giunone.
Giunone percorre in 4,37 anni un'orbita compresa tra quelle di Marte e Giove, mediamente più vicina al Sole rispetto a Cerere o Pallade, moderatamente inclinata (circa 12° rispetto al piano dell'eclittica), ma caratterizzata da un'eccentricità notevole, pari a 0,25. Ciò lo conduce a raggiungere distanze perieliche inferiori a quelle di Vesta e afeliche maggiori di quelle di Cerere. Tra i primi asteroidi scoperti, Giunone fu accreditato dell'orbita più eccentrica fino all'individuazione, nel 1854, di 33 Polyhymnia. Inoltre, tra gli asteroidi di diametro superiore ai 200 km, solo 324 Bamberga è caratterizzato da un'eccentricità orbitale maggiore.Uno studio compiuto da James L. Hilton (1999) suggerisce che nella seconda metà o nel tardo XIX secolo l'orbita di Giunone sia lievemente variata, «quasi certamente» una deviazione dovuta alle perturbazioni indotte da un asteroide di passaggio, la cui identità non è stata ancora determinata. L'eventualità che ciò derivi da errori nelle prime osservazioni dell'asteroide sembrerebbe da scartare.L'asteroide ruota in direzione prograda in 7,21 ore, con il polo Nord puntato (con uno scarto di 10°) in direzione delle coordinate eclittiche (β, λ) = (27°, 103°) con un'incertezza di 10°. Questo significa che la sua inclinazione assiale è pari a 51°.Nel 1995 Zappalà e colleghi hanno individuato un gruppo di asteroidi di piccole dimensioni che condividono parametri orbitali comuni con Giunone. Raggruppati nella famiglia di asteroidi denominata Giunone o Juno, si ritiene siano di natura collisionale, ovvero frammenti di Giunone stesso scagliati nello spazio in seguito all'impatto con un secondo oggetto.
La fascia principale degli asteroidi si compone di oggetti sopravvissuti, relativamente intatti, al processo di formazione del sistema solare, a differenza della maggior parte dei protopianeti del sistema interno che o si fusero tra loro per andare a costituire i pianeti terrestri, oppure furono espulsi dal sistema da Giove. Giunone si sarebbe formato quindi 4,57 miliardi di anni fa nella porzione interna della fascia.
Giunone è uno dei più grandi asteroidi della fascia principale, con una massa pari a (1,51 ± 0,3) × 10-11 M⊙ (circa 3 × 1019 kg), approssimativamente pari allo 0,9% di quella dell'intera fascia. Nonostante sia stato il terzo asteroide scoperto, contende a 52 Europa il posto di settimo asteroide in ordine di grandezza nella fascia principale. Tra gli asteroidi di tipo S, classe cui appartiene, è il secondo per massa, dopo 15 Eunomia.Giunone ha forma irregolare. e può essere descritto con una certa approssimazione come un ellissoide di dimensioni 320 × 267 × 200 km. Con un diametro medio di 233,92 ± 11,2 km, non rientra nei primi dieci asteroidi per dimensioni.
Informazioni parziali sulla composizione di Giunone sono state dedotte tramite l'analisi spettroscopica della sua superficie. Secondo la classificazione Tholen, Giunone appartiene alla classe degli asteroidi rocciosi di tipo S; nella classificazione SMASS invece è inserito negli asteroidi di tipo Sk.Le osservazioni spettroscopiche suggeriscono che la superficie dell'asteroide sia composta da un miscuglio di olivine e ortopirosseni poveri di calcio (silicati ferrosi). Giunone inoltre potrebbe essere uno dei corpi progenitori delle condriti ordinarie; tra quelli suggeriti da M. J. Gaffey e colleghi sarebbe quello caratterizzato dalla probabilità maggiore.
Le osservazioni spettroscopiche di undici asteroidi di tipo S, tra cui Giunone, sembrano suggerire che essi siano oggetti omogenei che non avrebbero subito alcun processo di differenziazione interna. Altre possibili ipotesi suggeriscono che Giunone, pur presentando una differenziazione, avrebbe subito un impatto catastrofico che avrebbe portato in superficie materiale altrimenti confinato nel mantello, oppure che il processo di differenziazione non sia stato completo. Tuttavia, la somiglianza negli spettri ottenuti per tutti i campioni della ricerca sembra escludere queste eventualità. Ulteriori elementi, che potrebbero anche mettere in discussione queste ipotesi, potrebbero provenire dal confronto delle densità.
È stata riscontrata una certa variabilità nell'albedo degli asteroidi rocciosi di tipo S; Giunone è insolitamente riflettente, con un'albedo pari a 0,2383 ± 0,025. La presenza di minerali di ferro in superficie le conferisce un colore rossastro.Già nel 1987 erano state misurate delle variazioni nelle curve di luce che sono state imputate a prominenti formazioni superficiali. Nel 1996 alcune osservazioni nell'infrarosso hanno rivelato sulla superficie di Giunone la presenza di un cratere dal diametro superiore ai 100 chilometri, che si ritiene sia stato generato in un impatto avvenuto in tempi geologicamente recenti.Il 2 ottobre 2001, nell'ambito del Mid-IR Asteroid Spectroscopy survey (Campagna di ricerca spettroscopica degli asteroidi nel medio infrarosso) della Cornell University, sono state condotte misurazioni della temperatura superficiale di 29 asteroidi, tra cui 3 Juno. In tale circostanza è stata rilevata una temperatura massima con il Sole allo zenit di 293 K (circa 20 °C). Associando il dato alla relativa distanza dal Sole, è stato possibile fornire una stima anche del valore massimo raggiungibile al perielio, pari a 301 K (+28 °C).
Per i primi cinquant'anni dalla sua scoperta, Giunone fu considerato un pianeta; tuttavia nella seconda metà dell'Ottocento, quando il numero dei corpi orbitanti scoperti tra Marte e Giove cominciò ad aumentare, gli asteroidi subirono una rapida riclassificazione. Durante questa fase, alcune pubblicazioni continuarono a distinguere Cerere, Pallade, Giunone e Vesta dagli altri corpi scoperti; tale consuetudine però era per lo più stata abbandonata già negli anni settanta dell'Ottocento, con alcune eccellenti eccezioni come l'Osservatorio di Greenwich, che continuò ad annoverarli tra i pianeti fino al termine del secolo.Da allora, gli asteroidi sono stati trattati in modo prevalentemente collettivo, raggruppati in base a caratteristiche orbitali (ad es. le famiglie) o spettrali (le classi), ma con poca attenzione al singolo oggetto. Le possibilità offerte dell'esplorazione spaziale e le migliorate capacità osservative della fine del Novecento e i primi anni duemila hanno prodotto una parziale inversione di tendenza che ha interessato prevalentemente gli asteroidi di maggiori dimensioni, per i quali è oggetto di discussione l'inclusione nella nuova categoria dei pianeti nani. Giunone comunque non sembrerebbe appartenervi.
Nella serie anime giapponese Mobile Suit Gundam (1979) di Yoshiyuki Tomino, Giunone è un asteroide di 180 km di diametro che nell'anno 0045 del "Secolo Universale" (Universal Century) viene deviato dalla fascia principale e posto in orbita intorno alla Luna con il nuovo nome di Luna Due (o Luna II), diventando un asteroide minerario. Riconvertito successivamente in roccaforte militare per l'Esercito Federale Terrestre, nell'anno 0070 viene posto in orbita attorno alla Terra, occupando il punto di Lagrange L3.Anche nel romanzo Eon (1985) di Greg Bear, l'asteroide viene a trovarsi in orbita attorno alla Terra, trasportato da esseri umani del futuro che hanno anche provveduto a renderlo abitabile, forandolo e costruendo delle città al suo interno. Infine, nel romanzo apocalittico 3 Juno (2011) di William Michael Gregory un frammento dell'asteroide è in collisione con la Terra, con numerosi richiami ad episodi biblici.
(EN) Blair, E. C., Asteroids: Overview, Abstracts and Bibliography, Nova Publishers, 2002,  p. 252, ISBN 1-59033-482-5.
(EN) Nardo, D., Eyes on the Sky: Asteroids, Kidhaven Press, 2002,  p. 48, ISBN 0-7377-0998-7.
(EN) Bell, T. E., Comets, Meteors, Asteroids, and the Outer Reaches, Black Rabbit Books, 2003,  p. 48, ISBN 1-58340-289-6.
(EN) Millis, R.L. et al., The diameter of Juno from its occultation of AG + 0 deg 1022, in Astronomical Journal, vol. 86, 1981,  pp. 306-313, DOI:10.1086/112889. URL consultato il 30 settembre 2011.
(EN) Feierberg, M.A., Larson, H.P.; Chapman, C.R., Spectroscopic evidence for undifferentiated S-type asteroids, in Astrophysical Journal, Part 1, vol. 257, nº 1, 1982,  pp. 361-372. URL consultato il 3 ottobre 2011.
(EN) Gaffey, M.J. et al., Mineralogical variations within the S-type asteroid class (PDF) , in Icarus, vol. 106, 1993,  p. 573, DOI:10.1006/icar.1993.1194. URL consultato il 30 settembre 2011.
(EN) Hughes, D. W., The Historical Unravelling of the Diameters of the First Four Asteroids, in R.A.S. Quarterly Journal, vol. 35, 3/SEP, 1994,  pp. 331-344. URL consultato il 9 settembre 2011.
(EN) Hilton, J.L., U.S. Naval Observatory Ephemerides of the Largest Asteroids, in The Astronomical Journal, vol. 117, nº 2, 1999,  pp. 1077-1086, DOI:10.1086/300728. URL consultato il 30 settembre 2011. Il testo può essere consultato on-line anche utilizzando questo collegamento.
(EN) Tedesco, E.F., Noah, P.V.; Noah, M.; Price, S.D., The Supplemental IRAS Minor Planet Survey (PDF), in The Astronomical Journal, vol. 123, nº 2, 2002,  pp. 1056-1085, DOI:10.1086/338320. URL consultato il 30 settembre 2011.
(EN) Baliunas, S. et al., Multispectral analysis of asteroid 3 Juno taken with the 100-inch telescope at Mount Wilson Observatory (PDF), in Icarus, vol. 163, nº 1, 2003,  pp. 135-141, DOI:10.1016/S0019-1035(03)00049-6. URL consultato il 30 settembre 2011 (archiviato dall'url originale il 20 ottobre 2011).
(EN) Lim, L.F. et al., Thermal infrared (8-13 µm) spectra of 29 asteroids: the Cornell Mid-Infrared Asteroid Spectroscopy (MIDAS) Survey, in Icarus, vol. 173, nº 2, 2005,  pp. 385-408, DOI:10.1016/j.icarus.2004.08.005. URL consultato il 30 settembre 2011.
(EN) Drummond, J., Christou, J., Triaxial ellipsoid dimensions and rotational poles of seven asteroids from Lick Observatory adaptive optics images, and of Ceres, in Icarus, vol. 197, nº 2, 2008,  pp. 480-496, DOI:10.1016/j.icarus.2008.05.009. URL consultato il 2 ottobre 2011.
(EN) Juno - Dati riportati nello Small-Body Database, Jet Propulsion Laboratory.
30 Seconds to Mars è il primo album in studio del gruppo musicale statunitense Thirty Seconds to Mars, pubblicato il 27 agosto 2002 negli Stati Uniti d'America dalla Immortal e dalla Virgin Records.
L'album venne prodotto da Bob Ezrin, Brian Virtue e dagli stessi Thirty Seconds to Mars, e fu registrato nella campagna del Wyoming durante il 2001 e i primi mesi del 2002. 30 Seconds to Mars è un concept album focalizzato sulla lotta umana e l'autodeterminazione, caratterizzato da testi personali che utilizzano elementi ultraterreni e idee concettuali per illustrare la reale esperienza umana.
Al momento della sua uscita nell'agosto del 2002, 30 Seconds to Mars debuttò alla posizione 107 della Billboard 200 e al primo posto della Top Heatseekers. L'album ricevette recensioni positive e fu paragonato ai lavori dei Pink Floyd, Tool e Brian Eno. Dall'album furono estratti due singoli, Capricorn (A Brand New Name) e Edge of the Earth, che si posizionarono nella top ten della Official Rock & Metal Chart. Nel corso degli anni il disco ha venduto oltre due milioni di copie. Per promuovere l'album i Thirty Seconds to Mars aprirono i concerti di artisti come Puddle of Mudd, Incubus, Sevendust e Chevelle.
Il lavoro dei Thirty Seconds to Mars catturò le attenzioni del produttore Bob Ezrin, che in precedenza aveva lavorato su diversi progetti innovativi tra cui The Wall dei Pink Floyd, Love It to Death di Alice Cooper e Destroyer dei Kiss. Ezrin era in cima alla lista dei produttori con cui il gruppo avrebbe voluto lavorare; infatti i membri dei Thirty Seconds to Mars trascorsero la loro adolescenza ascoltando il suo lavoro pionieristico con artisti come Pink Floyd, Kiss e Alice Cooper, e pensarono che lui fosse l'unico in grado di aiutarli a raggiungere il loro obiettivo. Brian Virtue, già produttore dei Jane's Addiction, sì unì al gruppo e a Ezrin nella produzione del disco.
I Thirty Seconds to Mars si ritirarono nella campagna del Wyoming per registrare l'album, provvisoriamente chiamato Welcome to the Universe. Il gruppo e Ezrin scelsero una magione isolata circondata da 15.000 ettari, cercando il luogo migliore che avrebbe arricchito la loro musica. Un intenso periodo di pre-produzione iniziò, a partire da un esame quasi ossessivo su circa 50 canzoni. Dopo un periodo iniziale di caos, un proficuo rapporto nacque tra musicisti e produttori, arrivando ad un ambiente di lavoro artisticamente gratificante. Ezrin aiutò il gruppo a capire l'importanza della struttura di un album e di come creare una progressione, piuttosto che una semplice serie di canzoni. Leto affermò che lavorare con Ezrin fu un processo tumultuoso e allo stesso tempo appagante, avente una propria dinamica. Virtue, inoltre, fu essenziale per il gruppo nel definire il loro stile.Anche se i brani erano già stati scritti, nulla fu lasciato intatto, lavorando di fino su ogni traccia. Il brano Fallen, originariamente intitiolato Jupiter, fu il primo ad essere stato prodotto per il disco. Inizialmente i Thirty Seconds to Mars pensarono di non inserirlo nell'album poiché non ne erano soddisfatti, tuttavia decisero di rielaborarlo dato che alcuni ne provavano forti sentimenti. La traccia vede la collaborazione di Danny Lohner come programmatore e Maynard James Keenan come seconda voce. Diversi musicisti, tra i quali anche i produttori Bob Ezrin e Brian Virtue, parteciparono in diverse canzoni dell'album.
I testi delle canzoni trascendono il caos del mondo moderno e trattano di personaggi che affrontano paranoie, l'alienazione e ossessioni oscure mentre immaginano un'evasione ideale dal mondo terreno. Il nome stesso 30 Seconds to Mars implica l'accelerata società in cui l'uomo vive e segnala una potenziale fuga da essa. Ogni traccia del disco costituisce una storia reale che esamina la personale esperienza umana. I testi sono carichi di metafore e momenti di fantasia che hanno l'intento di catturare l'immaginazione. Jared Leto precisò che «ogni aspetto presente nell'album riguarda la reale esperienza umana. Questa è la singola fonte stimolante per noi, la lotta umana. Liricamente, è un album molto personale che talvolta utilizza elementi ultraterreni e idee concettuali per illustrare una situazione veritiera e personale». La frontiera espansiva della campagna del Wyoming contribuì ad alimentare l'immaginario dei membri del gruppo. La critica Karin Lowachee notò che Jared Leto, autore di tutti i brani dell'album, permette all'ascoltatore di trarre le proprie conclusioni circa il significato delle canzoni, rendendo la musica particolarmente personale.Secondo quanto dichiarato da Jared Leto, Capricorn (A Brand New Name), il brano di apertura del disco, riguarda un desiderio di rinnovamento. Il musicista tuttavia affermò che preferisce consentire all'ascoltatore di assegnare il proprio significato al testo della canzone, sostenendo che l'interpretazione, da individuo a individuo, sia uno degli aspetti più interessanti della musica. Il brano Fallen affronta l'esigenza di fuggire dal mondo interiore che ogni uomo ha creato per se stesso. I versi provocatori di Oblivion conducono ad una frenetica minaccia, nella quale «l'unione divide e la divisione unirà». Leto motivò tale paradosso come una circostanza sfortunata ma piuttosto comune. Una narrativa drammatica conduce Buddha for Mary, la quale storia non riguarda una specifica persona ma costituisce una metafora. End of the Beginning presenta un tono profetico e sottolinea la natura dell'uomo in costante ricerca di qualcosa. La traccia Revolution, esclusa dalla lista tracce finale, fu considerata da alcuni critici una canzone antiamericana. Leto rifiutò tale aggettivo e affermò che essa «può essere compresa in diversi modi. Se viene considerata letteralmente o politicamente potrebbe essere mal interpretata. Noi non volevamo che una canzone del genere mettesse in ombra ciò che siamo. E considerando che le persone hanno la tendenza a prendere le cose molto alla lettera abbiamo pensato che, soprattutto dopo l'11 settembre, la canzone non si adattasse tematicamente con il resto dell'album. Ha assunto nuove dimensioni».L'album contiene diversi elementi ispirati dal romanzo Dune di Frank Herbert. Il libro affronta temi complessi cari al gruppo come la sopravvivenza umana, l'evoluzione, l'ecologia e la commistione di religione, politica e potere. Il testo della traccia fantasma The Struggle è tratto dall'opera L'arte della guerra attribuito al generale Sun Tzu. Le tematiche del trattato, oltre alla strategia militare, si riferiscono a molti aspetti della vita. I Thirty Seconds to Mars furono influenzati da diversi artisti musicali come Pink Floyd, The Cure, Björk, Rush, The Who e Depeche Mode; secondo Shannon Leto «artisti concettuali, che hanno intensità e che sono dinamici». L'album presenta sonorità che vanno al di là delle barriere di un singolo genere, e diversi critici musicali hanno riscontrato nel disco sonorità che spaziano dal rock progressivo alla new wave, dal progressive metal allo space rock e dal rock elettronico al nu metal.
Previsto inizialmente nel marzo del 2002, 30 Seconds to Mars fu pubblicato il 27 agosto del 2002 negli Stati Uniti. Il compact disc dell'album contiene del materiale digitale extra sviluppato dai Little Lion Studios. I contenuti includono un video promozionale intitolato Capricorn, diretto da Lawton Outlaw, creato e prodotto dalla Black Dragon, e un dietro le quinte montato da Ari Sandel. L'edizione giapponese dell'album fu pressata con una bonus track dal titolo Anarchy in Tokyo.
Il primo singolo ufficiale estratto dall'album fu Capricorn (A Brand New Name), entrato in rotazione radiofonica dal 23 luglio 2002. Il 7 settembre 2002 il brano entrò nella Mainstream Rock Songs alla posizione 40 e il 5 ottobre raggiunse la migliore posizione alla numero 31, restando otto settimane in classifica. Al momento della sua uscita, 30 Seconds to Mars debuttò alla posizione 107 della Billboard 200 e rimase quattro settimane in classifica. L'album esordì al primo posto della Top Heatseekers. Dopo nove settimane, il disco si trovava alla posizione 40 e aveva venduto oltre 40.000 copie. Secondo i dati raccolti dalla Nielsen SoundScan, all'agosto del 2006 le vendite statunitensi dell'album ammontavano a 120.000 dischi. In Francia, 30 Seconds to Mars esordì alla posizione 142 della classifica SNEP. Il 3 marzo 2003 il brano Edge of the Earth fu pubblicato come secondo singolo estratto dall'album.Dopo cinque anni dal suo debutto originale, 30 Seconds to Mars fu pubblicato in Australia il 7 aprile del 2007. L'album debuttò alla posizione 95 della classifica australiana e raggiunse la posizione 89 la settimana seguente. Il disco inoltre esordì nella Australian Rock Chart alla posizione 12. Nel 2010 l'album rientrò nella classifica dopo la pubblicazione del terzo album del gruppo, This Is War. In seguito alla tappa europea del tour per A Beautiful Lie, il 19 gennaio 2008 l'album entrò nella Official Albums Chart alla posizione 136 e nella Official Rock & Metal Chart al secondo posto. I due singoli dell'album e le tracce Fallen, Buddha for Mary e Echelon entrarono nella classifica rock, piazzandosi in quattro diverse posizioni nella top ten. Il 22 luglio 2013 l'album fu certificato disco d'argento dalla British Phonographic Industry per aver venduto oltre 60.000 copie nel Regno Unito. Il 2 dicembre 2009 la EMI pubblicò in Giappone un'edizione rimasterizzata dell'album in versione limitata. A marzo 2011 l'album aveva venduto oltre due milioni di dischi nel mondo. In vista del concerto del 6 luglio 2011 ad Atene, in Grecia, l'album entrò nella classifica greca alla posizione 43, per poi raggiungere la posizione 41 la settimana seguente.In occasione del decimo anniversario del disco, il 27 agosto 2012 fu organizzato un evento speciale, chiamato Mars X, dedicato interamente alla celebrazione della pubblicazione dell'album. L'evento, presentato sulla piattaforma VyRT, permise di ascoltare e commentare l'album assieme ai membri del gruppo, partecipando ad una diretta discussione sulla nascita dei Thirty Seconds to Mars e incluse un'esibizione acustica. Per tale avvenimento una ristampa dell'album in vinile fu pubblicata in edizione limitata in formato picture disc.
L'album ricevette un buon riscontro da parte della critica musicale, ottenendo recensioni generalmente favorevoli. Jason D. Taylor di AllMusic lodò il disco, affermando che i «Thirty Seconds to Mars sono riusciti a registrare un album che dà vita all'attuale scena musicale, adottando stili per molti anni sul letto di morte e offrendo la migliore esperienza rock del 2002». In una più recente recensione di AllMusic, Jon O'Brien descrisse il disco come un «concept album a tema spaziale estremamente ambizioso». Smiley Ben, scrivendo per BBC, descrisse l'album «potente, pensieroso e un po' vizioso», affermando che «i suoi testi ossessionanti e inquietanti vengono combinati con un basso palpitante, percussioni lancinanti e chitarre stridule per un risultato che non sarà sempre piacevole da ascoltare, ma certamente convincente», e concluse dicendo che il gruppo «consapevolmente supera i confini e produce una musica perfetta». La critica Karin Lowachee apprezzò l'originalità del disco e affermò che «ascoltando l'album si ha la netta sensazione di trovarsi in un mondo decisamente ultraterreno». Ryan Rayhill di Blender scrisse che i Thirty Seconds to Mars «gestiscono una magnanima space opera di portata epica, degna dei prototipi prog rock dei Rush», e continuò affermando che il gruppo «emerge con un debutto che suona come i Tool sul lato oscuro della Luna», citando The Dark Side of the Moon dei Pink Floyd.Johan Wippsson di Melodic scrisse che «musicalmente i Thirty Seconds to Mars hanno qualcosa di innovativo da comunicare con il loro rock influenzato dallo spazio» e considerò il loro debutto «uno degli album più unici quando si tratta di uno stile proprio». La rivista inoltre inserì il disco tra i migliori album del 2002. Megan O'Toole del tabloid The Gazette lodò il disco, affermando che «ogni brano è un capolavoro unico nel suo genere che opera simultaneamente su diversi livelli musicali e spirituali», e concluse scrivendo che i «Thirty Seconds to Mars sono riusciti a costruirsi una nicchia molto particolare nell'ambito rock». E! Online assegnò una B all'album, scrivendo che «Leto sembra più un Maynard James Keenan dei Tool e A Perfect Circle piuttosto che un membro del Screen Actors Guild — anche se i suoi testi a tema spaziale risultano un po' ridondati». Amber Authier della rivista Exclaim! affermò che il gruppo ha creato un album epico con somiglianze concettuali a gruppi come Queensrÿche e Depeche Mode. Il critico Jay Gordon apprezzò la fusione di stili presente nell'album e paragonò i Thirty Seconds to Mars a Ziggy Stardust di David Bowie e ai lavori dei Pink Floyd. Jaan Uhelszki di Alternative Press giudicò il disco «un lavoro ambizioso ricco sia musicalmente che liricamente». In vista del decimo anniversario dell'album, Ian Winwood di Kerrang! rivisitò il disco, descrivendolo come il più aggressivo che il gruppo abbia prodotto e lodando i testi concettuali di Leto.Meno positiva fu la recensione della rivista Kludge, la quale riporta che «l'intero progetto nel suo complesso è sbilanciato, con i suoi punti di forza stipati saldamente nelle prime cinque canzoni», sostenendo che la qualità dei brani cade completamente a metà strada. Peter Relic di Rolling Stone affermò che l'album è «compromesso dalla pretenziosa poesia di Leto e dalla sterilizzata qualità delle dense chitarre», mentre Q scrisse che il disco è «raffinato e brillante, ma i testi coscienziosi e fantascientifici di Leto diventano monotoni durante l'ascolto».
Per promuovere l'album i Thirty Seconds to Mars svolsero una serie di tournée in Nord America. Prima ancora della sua pubblicazione, i Puddle of Mudd invitarono i Thirty Seconds to Mars ad aprire i loro concerti per un periodo di sei settimane durante la primavera del 2002, nonostante il gruppo fosse totalmente sconosciuto e nessuno avesse ancora sentito la loro musica sulle radio nazionali. Il 30 gennaio del 2002 i Thirty Seconds to Mars iniziarono un tour promozionale in Nord America. Il 24 giugno del 2002 si svolse al Barfly di Londra il primo concerto europeo del gruppo. Il 26 luglio la band prese parte ad un tour in Nord America in supporto agli Incubus e il mese successivo iniziò il Club Tour. Agli inizi di ottobre, MTV America li invitò al programma Campus Invasion, eseguendo dieci concerti in Canada con artisti come Billy Talent, I Mother Earth e Pepper Sands. Furono anche invitati dagli Adema per aprire il loro tour primaverile, ma furono costretti a rinunciare a causa di conflitti di programmazione.Dopo tre concerti di supporto agli Our Lady Peace, i Thirty Seconds to Mars aprirono il tour autunnale dei Sevendust. La prima apparizione televisiva dei Thirty Seconds to Mars ebbe luogo il 18 novembre 2002 durante Last Call with Carson Daly e andò in onda il 27 novembre. Essa fu l'ultima esibizione del gruppo con il chitarrista Solon Bixler. Il gruppo successivamente si esibì al The Tonight Show with Jay Leno e al The Late Late Show with Craig Kilborn, prima esibizione live della band con il chitarrista Tomo Miličević. Nel 2003 il gruppo andò in tour con gruppi come Chevelle, Trust Company e Shihad, e svolse tredici concerti per il Lollapalooza. Nel 2004 i Thirty Seconds to Mars si esibirono in tre date. Durante il concerto del 21 febbraio al Roxy Theatre di Los Angeles, il gruppo interpretò una cover di Where the Streets Have No Name degli U2 con il musicista Mike Einziger.
Year Zero – 7:52 – include la traccia fantasma The Struggle (Shannon Leto, Jared Leto)
Anarchy in Tokyo – 7:27 – include la traccia fantasma The Struggle (Shannon Leto, Jared Leto)
Di seguito sono elencati i musicisti che hanno partecipato al disco e il personale che ha collaborato alla sua realizzazione:
GruppoJared Leto – voce e chitarra (eccetto The Struggle), basso (tracce 1-5, 7-11), sintetizzatore (tracce 1-6, 8-11), programmazione (tracce 1, 2, 4, 6, 8 e 9)
Shannon Leto – batteria (eccetto in The Struggle), chitarra e voce in The Struggle
Solon Bixler – chitarra aggiuntiva (tracce 2, 9-11), chitarra (traccia 4), basso (traccia 6), sintetizzatore aggiuntivo (traccia 10)
(EN) Susanne Ault, Celeb Bands Reach for Stars, in Billboard, vol. 114, nº 45, Nielsen Business Media, Inc., 9 novembre 2002,  p. 18.
(EN) Paul Brannigan, The Home Front, in Kerrang!, nº 1300, Londra, Bauer Media Group, 20 febbraio 2010,  pp. 22–26.
(EN) Ryan Emter, Space-Rock Oddity of 30 Seconds to Mars, in The Nevada Sagebrush, Reno, Sierra Nevada Media Group, 27 agosto 2002,  pp. 32–33.
(EN) Mark Evans, Mars Attacks, in What's On, nº 295, Motivate Publishing, marzo 2011,  pp. 29–30. URL consultato il 23 luglio 2012.
(EN) Gregg LaGambina, 30 Seconds to Mars, in The Album Network, nº 96, Los Angeles, The Album Network, Inc., luglio 2002,  pp. 20–22.
(EN) Courtney Lear, Mission to Mars: Blasts Off Again, in Billboard, vol. 118, nº 34, Nielsen Business Media, Inc., 26 agosto 2006,  p. 34.
(EN) Karin Lowachee, Rock Gods of War: Space, Symbols, and Synth-Rock Imbue the Metaphoric Musical World of 30 Seconds to Mars, in Mars Dust, Mysterian Media, 2003.
(EN) Ryan Rayhill, 30 Seconds to Mars, in Blender, nº 9, New York City, Alpha Media Group, settembre 2002,  p. 142. URL consultato il 6 novembre 2017 (archiviato dall'url originale il 13 agosto 2004).
(EN) Jaan Uhelszki, Rock Implosion, in Alternative Press, nº 170, Cleveland, Alternative Press Magazine, Inc., settembre 2002.
(EN) Ian Winwood, 10 Years of Life on Mars, in Kerrang!, nº 1402, Londra, Bauer Media Group, 18 febbraio 2012,  pp. 20–23.

3066 McFadden è un asteroide della fascia principale. Scoperto nel 1984, presenta un'orbita caratterizzata da un semiasse maggiore pari a 2,5259428 UA e da un'eccentricità di 0,1342056, inclinata di 15,56604° rispetto all'eclittica.

31975 Johndean è un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2981997 UA e da un'eccentricità di 0,1348350, inclinata di 5,94392° rispetto all'eclittica.

3245 Jensch è un asteroide della fascia principale. Scoperto nel 1973, presenta un'orbita caratterizzata da un semiasse maggiore pari a 3,1235535 UA e da un'eccentricità di 0,1633754, inclinata di 0,33090° rispetto all'eclittica.

3306 Byron è un asteroide della fascia principale. Scoperto nel 1979, presenta un'orbita caratterizzata da un semiasse maggiore pari a 2,2476401 UA e da un'eccentricità di 0,1449009, inclinata di 4,52562° rispetto all'eclittica.

350969 Boiohaemum è un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 3,0354317 UA e da un'eccentricità di 0,1767856, inclinata di 1,44334° rispetto all'eclittica.

Halliday è un asteroide della fascia principale. Scoperto nel 1981, presenta un'orbita caratterizzata da un semiasse maggiore pari a 2,3686162 UA e da un'eccentricità di 0,1507297, inclinata di 7,55164° rispetto all'eclittica.

3982 Kastel' è un asteroide della fascia principale. Scoperto nel 1984, presenta un'orbita caratterizzata da un semiasse maggiore pari a 2,2589022 UA e da un'eccentricità di 0,2185648, inclinata di 5,29998° rispetto all'eclittica.

Fu scoperto il 13 agosto del 1898 da Auguste Charlois e Carl Gustav Witt, in modo indipendente. Il suo nome trae origine dalla divinità dell'amore della mitologia greca.La sua orbita lo porta periodicamente molto vicino alla Terra: ha un perielio di 1,1 UA ed è quindi un asteroide near-Earth, categoria piuttosto ampia che include gli asteroidi la cui orbita si avvicina o interseca quella della Terra; più in particolare, Eros è un tipico asteroide Amor. Dal punto di vista chimico, è classificato come asteroide di tipo S, composto cioè principalmente da silicati.
Possiede un caratteristico restringimento centrale: se lo si vede dai poli, assomiglia ad una banana o una nocciolina americana. La sua massa di 6,687 × 1015 kg. è pari a circa un decimilionesimo della massa lunare. La superficie, di colore bruno-dorato, appare pesantemente craterizzata: i crateri maggiori raggiungono dimensioni confrontabili con quelle di Eros stesso.
Le immagini ad alta risoluzione rivelano la presenza di uno strato di regolite che copre Eros in ogni sua parte, il cui spessore è stimato essere tra 10 e 100 m.Tra gli oggetti del sistema solare delle sue dimensioni, Eros è stato quello più osservato. Storicamente, le sue osservazioni sono state rilevanti per la determinazione del valore della parallasse solare (e conseguentemente dell'unità astronomica) e della massa del sistema Terra-Luna. È il primo asteroide intorno al quale ha orbitato e sul quale si è posata una sonda spaziale: la NEAR Shoemaker della NASA infatti, dopo essere entrata in orbita il 14 febbraio 2000, è atterrata il 12 febbraio 2001 sulla superficie dell'asteroide, dove ha condotto analisi chimiche del suolo.
Eros è un oggetto mediamente poco luminoso, che mantiene per periodi di diversi anni magnitudini comprese tra la dodicesima e la quindicesima.
Durante i periodici avvicinamenti alla Terra (una decina per secolo), all'opposizione può raggiungere magnitudini comprese tra l'ottava e la nona. In opposizioni ancora più rare che si verificano ogni 81 anni - l'ultima è avvenuta nel 1975 e la prossima si verificherà nel 2056 - Eros raggiunge la magnitudine +7,1,, divenendo più luminoso di Nettuno e degli asteroidi della fascia principale, con l'eccezione di 4 Vesta e, raramente, di 2 Pallas e 7 Iris.
All'opposizione, l'asteroide sembra fermarsi, ma, a differenza di quanto si verifica normalmente per un corpo in congiunzione eliocentrica con la Terra, il suo moto apparente non diventa mai retrogrado. Al momento della sua scoperta, Eros era l'unico oggetto esterno alla Terra ad esibire tale comportamento, in seguito manifestato anche da altri asteroidi near-Earth. Il suo periodo sinodico di 845 giorni terrestri è uno dei più lunghi tra quelli posseduti dai corpi del sistema solare.
La scoperta di Eros fu attribuita a Carl Gustav Witt, che lo fotografò la notte del 13 agosto 1898 dall'osservatorio berlinese dell'associazione astronomica Urania (Urania Sternwarte Berlin), come un oggetto di undicesima magnitudine, mentre eseguiva misure astrometriche di precisione della posizione dell'asteroide 185 Eunike, acquisendo con un'esposizione di due ore un'immagine di una zona centrata sulla stella β Aquarii.
Tuttavia immagini dell'asteroide furono raccolte la stessa notte anche da Auguste Charlois dall'Osservatorio di Nizza, ma i dati vennero da lui pubblicati solo alcuni giorni dopo Witt: mentre all'epoca si diede la colpa del ritardo a Charlois stesso, al quale veniva rimproverato di aver mancato di controllare le lastre fotografiche nei giorni subito seguenti alla notte della loro esposizione - il 14 agosto, che cadde di domenica, e il 15, festivo - la causa del ritardo era probabilmente dovuta ad un problema tecnico del telescopio, che aveva fallito nell'annullare l'effetto del moto della Terra, producendo immagini meno nitide. Questa circostanza, scoperta nel 2002, ha fatto sì che all'astronomo francese sia riconosciuta oggi la scoperta indipendente.In meno di due settimane, Adolf Berberich calcolò un'orbita preliminare, che permise di notare la singolarità dell'asteroide rispetto a tutti gli altri allora noti: al perielio, l'oggetto si sarebbe infatti trovato entro l'orbita di Marte. Successive osservazioni, unite all'individuazione di immagini di pre-scoperta raccolte dall'Harvard College Observatory già nel 1893, permisero di determinare l'orbita con maggiore accuratezza e di scoprire che l'asteroide nel 1894 si era avvicinato alla Terra: era stato così scoperto il primo asteroide near-Earth.
Il nome Eros fu scelto da Witt e Berberich in riferimento al dio dell'amore greco, rompendo la tradizione che aveva visto fino ad allora assegnare agli asteroidi nomi femminili.
Nel corso di alcuni tra i periodici avvicinamenti di Eros al nostro pianeta, cui corrispondono condizioni osservative particolarmente favorevoli, l'asteroide è stato oggetto di mirate campagne osservative - anche di carattere internazionale. La prima di queste ebbe luogo nel biennio 1900-1901. e in tale occasione il Comité International Permanent pour l'Exécution Photographique de La Cartes du Ciel sviluppò un piano di lavoro - cui aderirono 58 osservatori astronomici di varie nazioni - con lo scopo di misurare la parallasse solare (e quindi di determinare la distanza media della Terra dal Sole, ovvero l'unità astronomica) attraverso misure della posizione di Eros.Sfruttando il fatto che l'asteroide fosse all'opposizione (raggiunta il 30 ottobre 1900), si procedette misurando l'angolo sotteso dalle congiungenti tra Eros e i punti d'osservazione sulla Terra. La distanza dell'asteroide dalla Terra fu quindi determinata con semplici relazioni trigonometriche: infatti le misurazioni permisero di conoscere i valori degli angoli interni del triangolo avente ai propri vertici l'asteroide e, ad esempio, due punti sulla Terra (la lunghezza della congiungente tra i due punti sulla Terra era anch'essa nota). Si considerò quindi il triangolo avente ai propri vertici la Terra, il Sole e 433 Eros: la distanza Terra-asteroide era stata misurata; noto il periodo dell'orbita di 433 Eros, la distanza Sole-asteroide poté essere dedotta dalla seconda legge di Keplero; si poté quindi determinare la distanza media della Terra dal Sole, trovando per essa un valore di 149 504 000 km (il valore ottenuto attraverso moderne misurazioni radar è di 149 597 870,66 km). I risultati furono pubblicati da Arthur Hinks nel 1910. Il metodo può in principio essere utilizzato con un terzo corpo qualsiasi, tuttavia, affinché le misure angolari siano la più precise possibili è necessario che il terzo corpo sia vicino alla Terra. Da qui il vantaggio derivante dall'utilizzare un asteroide come Eros..Una seconda campagna internazionale volta a determinare una migliore approssimazione della parallasse solare fu organizzata nel 1930-1931 dalla Solar Parallax Commission dell'Unione Astronomica Internazionale. In tale occasione, l'asteroide raggiunse una distanza di circa 0,178 UA dalla Terra, assai inferiore rispetto all'occasione precedente. I risultati in merito furono pubblicati nel 1941 da Harold Spencer Jones.
Nel 1901 inoltre l'astronomo francese Charles André aveva registrato delle variazioni periodiche nella luminosità di Eros e aveva proposto che l'oggetto potesse essere costituito da due nuclei a forma di «manubrio da ginnastica». Nel 1931, gli astronomi sudafricani van den Bos e Finsen descrissero la forma dell'asteroide come un «otto», ne misurarono il periodo di rivoluzione in 5 ore e 17 minuti e ne stimarono il diametro in 23 km (assai prossimo al valore reale di 21 km). In questo periodo, inoltre, venne applicata ed affinata su Eros la tecnica delle curve di luce per la determinazione del periodo di rotazione e della direzione dell'asse di rotazione di un asteroide.L'orbita seguita dall'asteroide lo rende particolarmente adatto anche per determinare la massa del sistema Terra-Luna, valutando le variazioni prodotte nel suo moto dagli incontri ravvicinati al sistema. Infatti, l'orbita che ogni oggetto percorre attorno al Sole è perturbata dalle azioni gravitazionali dei pianeti maggiori. Perché sia possibile determinare la massa di un pianeta dal confronto dell'orbita effettiva di un oggetto campione con quella predetta per lo stesso oggetto dalla meccanica kepleriana, è necessario che sia conosciuta con precisione adeguata l'orbita percorsa dall'oggetto e che le azioni gravitazionali di disturbo esercitate dal pianeta raggiungano un'entità apprezzabile, ovvero, dal momento che esse sono inversamente proporzionali al quadrato della distanza, che l'oggetto campione si avvicini sufficientemente al pianeta del quale si vuole determinare la massa. Eros soddisfa entrambe queste richieste, dal momento che tra gli oggetti del sistema solare delle sue dimensioni è stato quello più studiato,. è osservabile dalla Terra in ogni punto della sua orbita ed esegue periodici avvicinamenti al nostro pianeta.Eduard Noteboom, nel 1921, fu il primo a eseguire tali calcoli, basandosi sulle osservazioni condotte nel periodo compreso tra il 1893 e il 1914; Witt li ripeté nel 1933, utilizzando osservazioni su un periodo più ampio, condotte tra il 1893 ed il 1931. Infine, un terzo valore fu proposto da Eugene Rabe nel 1950, utilizzando le osservazioni raccolte nel periodo tra il 1926 e il 1945, e rivisto nel 1967 da Rabe stesso e Mary Parmenter Francis. Da allora in poi, per migliorare ulteriormente la stima della massa del sistema Terra-Luna, è risultato più conveniente fare ricorso alle sonde spaziali.
Nel biennio 1974-1975 è stato quindi oggetto di una terza campagna di osservazioni, in occasione di un avvicinamento particolarmente stretto alla Terra, i cui risultati furono pubblicati nel numero del maggio del 1976 della rivista Icarus. Eros fu osservato nel visibile, nell'infrarosso e attraverso strumenti radar; ne furono stimati l'albedo (pari a 0,19 ± 0,01), le dimensioni (13 × 15 × 36 km), il periodo di rotazione (5 ore 16 minuti e 13,4 secondi) e la direzione dell'asse di rotazione. Furono cercati indizi sulla sua composizione, mentre le osservazioni nell'infrarosso rivelarono la presenza in superficie di uno stato di regolite simile a quella lunare.Il 23 gennaio 1975 è stata inoltre osservata dagli Stati Uniti l'occultazione da parte di Eros della stella κ Geminorum (di magnitudine 3,73), l'unica di cui si abbia traccia storica.Negli anni ottanta e novanta, Eros è stato oggetto di nuove osservazioni, anche radar, volte a determinarne con maggiore accuratezza le dimensioni, la forma e, più in generale, a raccogliere quante più informazioni possibili in vista della missione Near Earth Asteroid Rendezvous che la NASA avrebbe lanciato nel 1996.
Nel gennaio del 2012 Eros è transitato nuovamente in prossimità della Terra, raggiungendo una distanza confrontabile con quella raggiunta nel 1931, ed anche in tale occasione è stato oggetto di osservazioni.
Nel 1996 la NASA ha lanciato la sonda Near Earth Asteroid Rendezvous, in seguito rinominata NEAR Shoemaker, sviluppata per eseguire lo studio prolungato di un asteroide near-Earth. I vincoli nel delta-v imposti nel trasferimento orbitale dalle specifiche di progetto, ponevano una missione su Eros al limite di fattibilità, rispetto ad altri obiettivi più prossimi alla Terra quali 1943 Anteros, 3361 Orpheus e 4660 Nereus, inizialmente preferiti. Eros fu tuttavia ritenuto più interessante e fu raggiunto grazie all'individuazione di un opportuno piano di volo - calcolato da Robert W. Farquhar - che previde una manovra di fionda gravitazionale con la Terra e permise anche il sorvolo dell'asteroide 253 Mathilde nella fascia principale.La missione rischiò ad ogni modo di fallire, quando al momento della prima manovra di rendezvous con Eros, si presentò un problema nel controllo d'assetto che condusse alla perdita del contatto con la sonda per 27 ore. Ciò rimandò di circa un anno il previsto rendezvous con l'asteroide, al 14 febbraio 2000, quando la sonda vi entrò in orbita con successo.NEAR Shoemaker orbitò attorno ad Eros percorrendo orbite progressivamente più strette fino a 35 km di raggio - sia nel piano polare dell'asteroide, sia in quello equatoriale - ed eseguendo sorvoli radenti raggiungendo una distanza minima di 2–3 km dalla superficie. Mappò la superficie e ne identificò le formazioni geologiche, permise misure gravimetriche e compì analisi della composizione dell'asteroide attraverso spettrometri nell'infrarosso e nei raggi X. Il 12 febbraio 2001, due giorni prima della conclusione originariamente pianificata della missione, fu tentata una discesa controllata verso la superficie che si concluse con l'atterraggio della sonda in prossimità del cratere Himeros - vicino alla "sella" dell'asteroide. Con sorpresa degli stessi controllori di missione, la sonda risultò ancora operativa e nei successivi sedici giorni furono condotte misure sulla composizione del suolo del sito di atterraggio con lo spettrometro nei raggi gamma, che si era rivelato poco efficace nelle osservazioni condotte dall'orbita. La missione è terminata il seguente 28 febbraio.
433 Eros orbita a una distanza media dal Sole di 217,5 milioni di km, pari a circa 1,5 UA e completa una rivoluzione intorno alla stella in 643,246 giorni, pari a 1,76 anni. L'orbita è inclinata di 10,830° rispetto al piano dell'eclittica; per via della sua eccentricità pari a 0,223, la distanza tra il pianeta e il Sole varia di circa 276 milioni di chilometri tra i due apsidi: il perielio, punto dell'orbita in cui si verifica il massimo avvicinamento al Sole, è a 1,113 UA dalla stella, mentre l'afelio, punto dell'orbita in cui si verifica il massimo allontanamento dal Sole, è a 1,783 UA. L'orbita di Eros dunque è sempre esterna rispetto a quella della Terra - qualificandolo come asteroide Amor, mentre attraversa quella di Marte. La minima distanza tra l'orbita di Eros e quella della Terra (Minimum Orbit Intersection Distance, MOID) è pari a 0,148532 UA. Un valore prossimo ad essa è stato raggiunto nel 1975 e sarà raggiunto nuovamente nel 2056 durante uno dei periodici avvicinamenti di Eros al nostro pianeta.Un oggetto può rimanere su un'orbita come quella percorsa da Eros al più per dieci milioni di anni, prima che essa sia perturbata da interazioni gravitazionali con i pianeti del Sistema solare. Alcune simulazioni condotte da P. Michel e colleghi suggeriscono che Eros possa diventare un asteroide geosecante entro due milioni di anni e individuano una probabilità non nulla che Eros possa in ultimo collidere con il nostro pianeta.Eros completa una rotazione in 5,27 ore; il suo asse di rotazione, inclinato di 89° rispetto al piano orbitale, è soggetto a un moto di nutazione che genera oscillazioni che raggiungono i 55" (per confronto, l'ampiezza della nutazione terrestre è dell'ordine dei 2") nella direzione perpendicolare al piano orbitale; il moto di precessione cui è soggetto, invece, è di 2,84" l'anno.
Vari indizi indicano che Eros sia il frammento di un corpo preesistente. È inoltre improbabile che possa essersi formato in prossimità dell'attuale orbita, nella popolazione dei near-Earth object (NEO) - instabile per periodi di tempo superiori ai dieci milioni di anni - ma, in accordo ai modelli di formazione del sistema solare, potrebbe essersi formato nella porzione interna della fascia principale, dominata da asteroidi di tipo S, dei quali condivide la composizione. Eros potrebbe aver abbandonato la fascia principale circa 16 milioni di anni fa. Alcuni astronomi italiani ritengono inoltre di aver identificato - da studi di dinamica orbitale ed analisi spettroscopiche - nella famiglia Maria gli altri frammenti del corpo progenitore di Eros.Su Eros non è stata rilevata la presenza di un campo magnetico, che se presente dovrebbe essere inferiore al limite di sensibilità del magnetometro a bordo della sonda NEAR Shoemaker: 4 nT. Ciò potrebbe essere spiegato col fatto che l'asteroide, nel suo processo di formazione, non sarebbe mai passato per una fase liquida.
Eros è il secondo asteroide NEAR per dimensioni, dopo 1036 Ganymed. Ha una forma irregolare che ricorda un'enorme banana se osservato dalla direzione dei poli, o una nocciolina, a causa del restringimento nella zona centrale, indicato come "sella" (saddle in inglese). Può essere descritto approssimativamente da un ellissoide di dimensioni di 34,4 × 11,2 × 11,2 km, cui corrisponde un diametro medio di 16,84 ± 0,06 km. Occupa un volume di circa 2 500 km³ e la sua superficie si estende per circa 1 125 km².Misurazioni radiometriche condotte durante la missione NEAR Shoemaker hanno permesso di determinare con precisione la massa di Eros, pari a 6,687 ± 0,003 × 1015kg, circa un decimilionesimo della massa lunare. Rapportando tale valore con il suo volume, si ottiene una densità di 2 670 ± 30 kg/m³, prossima a quella della crosta terrestre. Poiché Eros non ha una forma sferica, la gravità sulla sua superficie varia da punto a punto tra 2,1 e 5,5 mm/s²; infatti, essa dipende dalla distanza locale dal centro di gravità dell'asteroide. La velocità di fuga sulla superficie - correlata al valore della accelerazione di gravità locale e al valore locale dell'accelerazione centripeta dovuta al moto di rotazione dell'asteroide - può variare tra 3,1 e 17,2 m/s.
Spettroscopicamente, Eros può essere classificato tra gli asteroidi di tipo S (IV), dove il IV è un indicatore, in una scala che va da I a VII introdotta da Gaffey et al. nel 1993, del contenuto di olivine e ortopirosseni presenti in superficie. In particolare, gli asteroidi del gruppo IV presentano un'elevata variabilità nel rapporto tra olivine e ortopirosseni poveri di calcio (silicati ferrosi), venendo associati alle condriti ordinarie. Nel caso specifico di Eros, osservazioni condotte nell'infrarosso dalla Terra, avevano portato a ritenere che una faccia dell'asteroide fosse ricca maggiormente di olivine e presentasse caratteristiche che l'accomunassero ad asteroidi S(II), mentre l'altra di pirosseni, con caratteristiche analoghe ad asteroidi S(V). La classificazione spettrale di Eros sarebbe quindi derivata da un bilanciamento delle due superfici.Le osservazioni condotte con lo spettrografo infrarosso (NIS) a bordo della sonda NEAR Shoemaker hanno rilevato una maggiore uniformità nella composizione della superficie, con alcune eccezioni rappresentate da zone in prossimità ad alcuni crateri da impatto. Lo spettro raccolto dallo strumento mostra due grandi bande di assorbimento in prossimità di 1 e 2 μm, che sono state associate alla presenza di minerali femici quali olivine e pirosseni, con un'abbondanza misurata come rapporto di ortopirosseni (opx) su olivine e ortopirosseni (ol + opx) di 42 ± 4%. Gli studiosi ritengono tuttavia di poter distinguere la presenza di almeno altre tre specie minerali, per una sola delle quali sarebbero presenti dati sufficienti alla sua identificazione. È stato suggerito, infatti, che possano essere presenti anche dei clinopirosseni ricchi di calcio, nella forma di diopside o augite, la cui presenza è rilevata anche nelle condriti H, L ed LL con percentuali rispettivamente di 12, 17 e 19%. Un miglioramento nelle conoscenze sulla composizione di Eros potrà derivare infine da una maggiore comprensione del funzionamento dello strumento e conseguentemente da una migliore calibrazione dei dati raccolti.
NEAR Shoemaker ha inoltre raccolto dati sulla composizione elementare di Eros attraverso gli spettrometri nei raggi X e gamma. Stimata come rapporto elementare rispetto al silicio, in misure condotte su tutta la superficie attraverso lo spettrometro a raggi X (XRS), è risultata essere per certi versi analoga a quelle delle condriti ordinarie (nei valori di Fe/Si, Al/Si e Mg/Si), ma con un minore quantitativo di zolfo. Non è possibile sapere tuttavia se ciò sia limitato a una decina di μm della superficie (corrispondente al potere penetrante dello strumento) oppure permanga anche all'interno dell'asteroide. Lo spettrometro a raggi gamma (GRS) invece ha fornito dati validi solo quando la sonda si è posata sulla superficie, essendo stata sovrastimata la sua portata. Le misure sono quindi limitate a circa un metro cubo di Eros. Lo strumento ha rilevato valori dell'abbondanza del potassio e dei rapporti Mg/Si e Si/O confrontabili con quanto misurato nelle condriti, ma un contenuto minore di ferro nei rapporti Fe/Si e Fe/O.Un primo problema sollevato da questi dati è relativo alla penuria di zolfo sulla superficie. Sono stati ipotizzati almeno tre meccanismi che possano giustificarla, il più probabile dei quali è che l'elemento sia andato perduto nello spazio per effetto del bombardamento di radiazioni e micrometeoriti subito dalla superficie stessa (space weathering). L'altra questione aperta è la discrepanza nei valori del rapporto Fe/Si misurati dai due strumenti; l'ipotesi più probabile è che derivi da una segregazione del ferro dai silicati entro la regolite. Nel complesso, infine, le osservazioni non permettono di associare Eros ad una specifica sottoclasse delle condriti ordinarie e sono sorti dubbi sull'effettiva rappresentatività della regolite della composizione complessiva dell'asteroide.È stato supposto che 433 Eros contenga maggiori quantità di oro, argento, zinco, alluminio e di altri metalli rispetto a quanto sia stato, o potrà mai essere, estratto dai livelli più superficiali della crosta terrestre.
Eros è un corpo dalla struttura interna essenzialmente uniforme, come suggerisce la distribuzione del suo campo gravitazionale e il fatto che il centro di massa quasi coincida con il centro della figura. Tuttavia possiede una densità leggermente inferiore a quella delle condriti ordinarie (OC) - mediamente pari a 3 400 kg/m³ - e ciò fa supporre che presenti una significativa porosità macroscopica, stimata tra il 21% e il 33%. Ciò sarebbe coerente con una storia di impatti che avrebbero pesantemente fratturato, ma non disgregato, l'asteroide, sulla cui superficie è possibile individuare strutture che mostrano un'elevata coerenza; i pezzi sarebbero quindi rimasti per lo più in posizione o avrebbero subito solo piccoli spostamenti che avrebbero infine condotto alla creazione di cavità interne.Buczkowski e colleghi hanno sostenuto nel 2008 che fosse possibile leggere sulla superficie storie differenti per le due estremità di Eros e suggerito che l'asteroide si componesse di due parti a contatto. La creazione di un database dettagliato delle caratteristiche superficiali di Eros ha condotto gli stessi autori a rivedere le proprie ipotesi nel 2009, avendo identificato strutture che, presenti in entrambe le estremità dell'asteroide, sarebbero a sostegno dell'ipotesi che Eros sia un oggetto compatto.Infine, R. Greenberg ritiene che sia possibile identificare parallelamente allo Hinks Dorsum. - precedentemente riconosciuto come una faglia compressiva - una vena di roccia che costituirebbe un punto di forza nella struttura interna dell'asteroide, che potrebbe essersi originata nel corpo progenitore di Eros e successivamente mantenutasi, resistendo all'azione erosiva degli impatti. Tale struttura potrebbe essere all'origine della forma allungata dell'asteroide.
Le figure prominenti sulla superficie di Eros sono tre crateri d'impatto. Il maggiore, Himeros, presenta un diametro di circa 11 km ed una profondità di 1,5 km e si trova sul lato convesso dell'asteroide. Sul suo bordo sud-occidentale si sovrappone il cratere Charlois. di circa 7 km di diametro e profondo alcune centinaia di metri, chiaramente più giovane del precedente. Al suo interno si dispone uno strato di regolite non consolidato, relativamente profondo. Infine, sul lato concavo è presente il cratere Psyche di circa 5 km di diametro e profondo 1 km. Il cratere è antico dal momento che sul suo bordo sono presenti ben quattro crateri di circa 1 km di diametro ciascuno e, poiché contiene materiale espulso nell'impatto che ha generato la Charlois Regio, è sicuramente precedente a essa. Non è tuttavia possibile stabilire se temporalmente ha preceduto o seguito Himeros, perché le loro superfici non raggiungono dimensioni tali da rappresentare un campione statisticamente significativo.Approfondendo l'indagine ad una risoluzione maggiore (compresa tra 1 km e 100 m), sulla superficie pesantemente craterizzata si sovrappongono creste e striature. Lo Hinks Dorsum, in particolare, che si estende per 18 km nell'emisfero settentrionale, potrebbe essere la manifestazione di una faglia molto estesa che trova una prosecuzione nelle Callisto Fossae, nella parte opposta dell'asteroide. Come già detto, R. Greenberg l'interpreta viceversa come una struttura di forza e non di debolezza dell'asteroide.
Significativamente, il numero di crateri di piccole dimensioni (inferiori ai 100–200 m) è minore di quanto teoricamente atteso, analogamente a quanto osservato su Fobos e sugli altopiani lunari. È stato ipotizzato che ciò sia dovuto al moto della regolite - provocato dalla pendenza della superficie o dalle onde sismiche generate da un impatto astronomico - che avrebbe cancellato le tracce degli impatti di minori dimensioni. Si ritiene, in particolare, di aver individuato nell'impatto che ha dato origine alla Charlois Regio la causa dell'assenza di crateri di piccole dimensioni (con diametro inferiore ai 500 m) da diverse aree che corrispondono complessivamente al 40% della superficie dell'asteroide. La degradazione della superficie sarebbe stata causata dall'energia sismica che, generata dall'impatto e propagatasi sotto forma di onde anche attraverso il corpo dell'asteroide, avrebbe determinato il crollo delle preesistenti strutture più piccole nelle regioni comprese entro una distanza di 9 km in linea retta dal punto dell'impatto. La vastità dell'area superficiale che appare colpita dal fenomeno si spiega anche con la forma fortemente irregolare dell'asteroide che accentua l'effetto già ovvio per un corpo sferico: punti anche diametralmente opposti e con una distanza superficiale ben superiore ai 9km, possono trovarsi in linea retta ad una distanza inferiore a tale soglia. Il risultato complessivo è una distribuzione ineguale della densità di crateri sulla superficie. Lo stesso impatto avrebbe anche originato la maggior parte dei massi sparsi sulla superficie. Tale produzione è stata spiegata come dovuta alla particolarità del sito dell'impatto, che, avvenuto sul bordo di un altro grande cratere, potrebbe aver raggiunto strati più profondi.
Sotto i 50 m, infine, i massi e le strutture associate al trasporto della regolite dominano la morfologia della superficie. Non si rilevano invece le tracce dell'affioramento di rocce del substrato.
Lo strato superficiale apparirebbe all'occhio umano notevolmente uniforme, di colore bruno-dorato. Le principali anomalie nella colorazione sarebbero rappresentate da due tipologie di depositi, gli uni caratterizzati da valori elevati dell'albedo, individuati sulle pareti scoscese di alcuni crateri di grandi dimensioni e interpretati come dovuti all'affioramento di materiale del substrato meno alterato dallo space weathering (esposto a seguito di fenomeni di scorrimento dello strato superficiale); gli altri, detti pond (stagni), orizzontali e dalla superficie levigata, che presentano una componente bluastra della colorazione più intensa rispetto al terreno circostante. Questi ultimi sarebbero prodotti da materiale a grana fine che andrebbe a riempire crateri esistenti, livellandosi secondo una superficie equipotenziale locale. Basterebbe una profondità di 20 cm per dare le caratteristiche osservate. Il colore bluastro potrebbe essere conseguenza delle dimensioni dei grani, ma anche della segregazione di silicati dal ferro. I pond sarebbero composti prevalentemente dai primi, mentre il ferro avrebbe raggiunto una posizione di equilibrio a maggiore profondità. Ciò potrebbe anche spiegare le rilevazioni del GRS, essendo NEAR Shoemaker atterrata proprio in prossimità di un pond. È stato ipotizzato che il materiale che costituisce i pond possa provenire dall'interno dell'asteroide oppure - secondo un'ipotesi più recente - possa derivare dalla disgregazione dei massi causata dal ciclo termico. È possibile che nelle zone direttamente illuminate dai raggi solari si raggiunga al perielio una temperatura superficiale di 100 °C; mentre misure eseguite durante le ore notturne hanno indicato una temperatura vicina ai -150 °C. L'escursione termica giornaliera sarebbe compresa tra 10 e 100 °C.Lo strato della regolite raggiunge uno spessore superiore almeno ai 10 m, ma in alcuni punti potrebbe raggiungere anche i 100 m. Questo supponendo che esista un'interfaccia netta tra la regolite stessa ed uno strato profondo di roccia di maggiore compattezza, interfaccia che potrebbe anche mancare; in tal caso la regolite superficiale degraderebbe verso blocchi di dimensioni sempre maggiori.
Quando Eros è stato scoperto era già stata introdotta la distinzione tra i pianeti e gli asteroidi (pianeti minori o pianetini). Ciononostante, le sue peculiarità attirarono l'attenzione sia della comunità scientifica, sia dell'opinione pubblica: Eros, infatti, non solo era il primo oggetto a venir scoperto tra la Terra e Marte, ma effettuava periodici avvicinamenti al nostro pianeta.È probabile che Eros sia, dopo Cerere, il secondo asteroide più menzionato in opere letterarie e fantascientifiche.
L'asteroide compare per la prima volta in un'opera di fantascienza nel racconto in lingua inglese Our Distant Cousins (1929) dello scrittore irlandese Lord Dunsany, nel quale un aviatore avventuroso finisce sull'asteroide per un errore di navigazione nel suo viaggio di ritorno da Marte; Eros è un mondo vivo, ricoperto da boschi e abitato da animali simili a quelli terrestri, ma dalle dimensioni piccolissime. Sarà poi ambientata su Eros la striscia a fumetti On the Planetoid Eros della serie Buck Rogers, pubblicata tra il 17 agosto ed il 2 dicembre del 1931 negli Stati Uniti.
Nel 1933, il futuro fisico Freeman Dyson, allora di nove anni, scrisse il racconto incompiuto Sir Phillip Robert's Erolunar Collision, in cui immagina una spedizione sulla Luna per osservare la collisione dell'asteroide con il satellite. Il tema della possibile collisione ricorrerà anche successivamente. Così, nell'episodio Visitors from Outer Space della serie animata Space Angel, quando Eros compare per la prima volta in televisione nel 1962; in Superman vs The Flash LCE edito tra ottobre e novembre del 1976 dalla DC Comics; nel film tv Asteroid del 1997, diretto da Bradford May e nel romanzo Evolution di Stephen Baxter, del 2003.
Ricorre anche la situazione, comune anche ad altri asteroidi, di vedere Eros come un'astronave aliena camuffata - accade nella serie di sei romanzi Dig Allen Space Explorer (1959–1962) di Joseph Greene - o trasformato esso stesso in astronave, come nel romanzo La città degli Aztechi (Captive Universe, 1969) di Harry Harrison in cui l'asteroide è trasformato in una nave generazionale.Nell'episodio La figlia di Eros (1969), della striscia a fumetti britannica Jeff Hawke, l'asteroide è la sede di un avamposto di potenziali invasori alieni che pur di rimanere in incognito, riescono con metodi subdoli a farvi annullare una missione terrestre.Nel romanzo Il gioco di Ender (1985) di Orson Scott Card, la "Scuola di Comando" è situata su Eros, trasformato dagli alieni "Scorpioni" contro cui l'umanità è stata a lungo in guerra; mentre ne L'intrigo Wetware (Vacuum Flowers, 1987), di Michael Swanwick, Eros è circondato da uno sciame di stazioni spaziali.Eros compare nella serie televisiva statunitense The Expanse del 2015 come colonizzato e abitato dai "Belters", una fazione umana che vive di estrazione mineraria.
(EN) Bailey, Solon I., The Planet Eros, in The Popular Science Monthly, vol. 58, nº 36, 1901,  pp. 641-651. URL consultato il 9 gennaio 2011.
(EN) van den Bos, W. H., Finsen, W. S., Physical Observations of Eros, in Astronomische Nachrichten, vol. 241, 1931,  pp. 329-334. URL consultato il 6 marzo 2012.
 Cecchini, G., Il cielo: Luci e ombre dell'Universo, Vol. 1, 2a ed., Torino, UTET, 1969  [1952],  pp. 379-380. ISBN non esistente
(EN) Rabe, E., The Use of Asteroids for Determinations of Masses and Other Fundamental Constants, in Gehrels, T. (a cura di), Physical Studies of Minor Planets, Proceedings of IAU Colloq. 12, held in Tucson, AZ, March, 1971, National Aeronautics and Space Administration, 1971,  pp. 13-23, SP 267. URL consultato il 6 marzo 2012.
 Foglia, S., L'asteroide (433) Eros, in Astronomia UAI, nº 3, 1995,  pp. 21-22.
(EN) Donald K. Yeomans, Asteroid 433 Eros: The Target Body of the NEAR Mission (PDF), in Journal of the Astronautical Sciences, vol. 43, nº 4, 1995,  pp. 417-426. URL consultato il 16 novembre 2011 (archiviato dall'url originale il 28 settembre 2007).
 Murchie, S.L., Pieters, C.M., Spectral properties and rotational spectral heterogeneity of 433 Eros (PDF), in Journal of Geophysical Research, vol. 101, E1, 1996,  pp. 2201-2214, DOI:10.1029/95JE03438. URL consultato il 21 novembre 2011.
 Salvo De Meis, Meeus, Jean, Asteroidi, in Nuovo Orione (in allegato a), nº 78, gennaio 1998.
(EN) Yeomans, D.K. et al., Radio Science Results During the NEAR-Shoemaker Spacecraft Rendezvous with Eros (abstract), in Science, vol. 289, nº 5487, 2000,  pp. 2085-2088, DOI:10.1126/science.289.5487.2085. URL consultato il 17 novembre 2011.
(EN) McCoy, T.J. et al., The composition of 433 Eros: A mineralogical-chemical synthesis, in Meteoritics & Planetary Science, vol. 36, nº 12, 2001,  pp. 1661-1672, DOI:10.1111/j.1945-5100.2001.tb01855.x. URL consultato il 21 novembre 2011.
(EN) McFadden, L.A. et al., Mineralogical interpretation of reflectance spectra of Eros from NEAR near-infrared spectrometer low phase flyby, in Meteoritics & Planetary Science, vol. 36, nº 12, 2001,  pp. 1711-1726, DOI:10.1111/j.1945-5100.2001.tb01858.x. URL consultato il 21 novembre 2011.
(EN) Nittler, L.R. et al., X-ray fluorescence measurements of the surface elemental composition of asteroid 433 Eros, in Meteoritics & Planetary Science, vol. 36, nº 12, 2001,  pp. 1673-1695, DOI:10.1111/j.1945-5100.2001.tb01856.x. URL consultato il 18 novembre 2011.
(EN) Bell, Jim, Mitton, Jacqueline, Asteroid rendezvous: NEAR Shoemaker's adventures at Eros, Cambridge University Press, 2002, ISBN 0-521-81360-3, , 9780521813600.
(EN) Cheng, A.F., Near Earth Asteroid Rendezvous: Mission Summary (PDF), in Bottke, W.F.; Cellino, A.; Paolicchi, P.; Binzel, R.P. (a cura di), Asteroids III, Tucson, University of Arizona Press, 2002,  pp. 351–366. URL consultato il 28 ottobre 2011.
(EN) McCoy, T.J., Robinson, M.S.; Nittler, L.R.; Burbine, T.H., The Near Earth Asteroid Rendezvous Mission to asteroid 433 Eros: A milestone in the study of asteroids and their relationship to meteorites (PDF), in Chemie der Erde Geochemistry, vol. 62, nº 2, 2002,  pp. 89-121, DOI:10.1078/0009-2819-00004. URL consultato il 28 ottobre 2011.
(EN) Robinson, M.S., Thomas, P.C.; Veverka, J.; Murchie, S.L.; Wilcox, B.B., The geology of 433 Eros, in Meteoritics & Planetary Science, vol. 37, nº 12, 2002,  pp. 1651-1684, DOI:10.1111/j.1945-5100.2002.tb01157.x. URL consultato il 19 novembre 2011.
(EN) Wilkison, S.L. et al., An Estimate of Eros's Porosity and Implications for Internal Structure, in Icarus, vol. 155, 2002,  pp. 94-103, DOI:10.1006/icar.2001.6751.
(EN) Thomas, P.C., Robinson, M.S., Seismic resurfacing by a single impact on the asteroid 433 Eros, in Nature, vol. 436, nº 7049, 2005,  pp. 366–369, DOI:10.1038/nature03855.
(EN) Dombard, A.J., Barnouin, O.S.; Prockter, L.M.; Thomas, P.C., Boulders and ponds on the Asteroid 433 Eros (PDF), in Icarus, vol. 210, nº 2, 2010,  pp. 713-721, DOI:10.1016/j.icarus.2010.07.006. URL consultato il 13 dicembre 2011.
(EN) Eros - Dati riportati nello Small-Body Database, Jet Propulsion Laboratory.
