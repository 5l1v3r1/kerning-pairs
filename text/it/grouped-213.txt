
Vittorio Ronchi (San Donà di Piave, 22 settembre 1892 – Roma, 3 luglio 1987) è stato un agronomo italiano.
Vittorio Ronchi nasce a San Donà di Piave il 22 settembre 1892. Diplomatosi presso la Scuola enologica di Conegliano, nel 1911 inizia a frequentare il corso di Laurea in Agraria, prima nell'università di Pisa e poi per un periodo nell'ateneo bolognese. Chiamato alle armi il 4 gennaio 1915, trascorre in trincea tutto il periodo bellico. 
Durante il primo conflitto mondiale si distingue per il suo valore: nel 1916 viene nominato capitano e ottiene numerosi i riconoscimenti tra i quali la medaglia d'argento. In seguito all'interruzione degli studi, si laurea a pieni voti a Pisa nel 1919. 
Gli anni successivi alla prima guerra mondiale si evidenziano per l'intensa attività pubblica di Ronchi:
le sue grandi doti di tecnico e di funzionario, infatti, lo portano a dirigere l'Ente di Rinascita Agraria delle Venezie nel 1930 (con il grado di Ispettore Generale del Ministero dell'Agricoltura); nel 1940 è nominato Direttore Generale dell'Alimentazione al Ministero, ed opera un piano di riorganizzazione dei servizi. Nel giugno del 1943 viene allontanato da questa attività dal Partito Nazionale Fascista con l'accusa di scarsa collaborazione col Ministero, per poi ritornarvi nel 1945 in qualità di Direttore Generale del Nuovo Ministero dell'Alimentazione.
Nel 1947 viene nominato Alto Commissario dell'Alimentazione del Governo De Gasperi, nel quale rimane fino al 1950, partecipando anche ai lavori dell'assemblea costituente.
Muore a Roma nel 1987. Nello stesso anno, gli eredi donano la sua intera biblioteca al Comune di San Donà di Piave. La donazione è oggi parte del patrimonio archivistico del Museo della Bonifica.
Per ricordare i meriti di Vittorio Ronchi l'Unione ex allievi della Scuola Enologica "G. B. Cerletti" ha istituito una Medaglia d'oro in suo onore, premio destinato ogni anno al miglior diplomato Perito Agrario della scuola.
Bonifica di Cava Zuccherina (Venezia), in Studi su trasformazioni fondiarie, Vol. 1, Treves Dell'Ali, Roma, 1930.
Aspetti tecnici ed economici del problema irriguo nel comprensorio del costituendo Consorzio "Brenta - Avisio", Longo e Zoppelli, Treviso, 1932.
Sviluppi storici delle bonifiche in Italia: memoria letta alla Societa Agraria di Bologna nell'adunanza ordinaria del 7 dicembre 1933, Cuppini, Bologna 1934.
Inchiesta sulla piccola proprietà coltivatrice formatasi nel dopoguerra: Tre Venezie, Tip. Operaia Romana, Roma, 1936.
La situazione alimentare italiana: resoconto stenografico del discorso pronunciato all'Assemblea Costituente nella seduta del 27 settembre 1947, Tipografia della Camera dei Deputati, Roma, 1947.
Aspetti attuali e futuri della situazione alimentare ed agricola: (resoconto stenografico della conferenza tenuta nell'aula magna dell'Universita di Pisa il giorno 8 novembre 1947), Istituto Poligrafico dello Stato, Roma, 1948.
Sviluppi tecnici ed organizzativi nella ripresa economica nazionale: (conferenza tenuta alla Accademia dei Georgofili in occasione del 106. anno accademico, Firenze 28 novembre 1948), s. n., Roma, 1948.
L' alimentazione della nazione italiana durante la seconda guerra mondiale: previsioni per un caso di emergenza, Centro di alti studi militari, Roma, 1949-50.
50 Anni di selezione granaria, 1901-1951: Contributo di A. e M. di Frassineto e del loro Istituto di cerealicoltura al progresso granario italiano, Coppini, Firenze, 1951.
Consorzi di bonifica e trasformazione fondiaria nel Mezzogiorno: Conferenza dell'assemblea naz. Del s. I. L. B. I. Napoli 29 aprile 1951, Artigianelli, Reggio Emilia, 1951.
Le irrigazioni nelle venezie: aspetti agronomici e sociali (relazione al Convegno delle bonifiche venete, 27 maggio 1954), Sorteni, Venezia, 1954.
Riforme agrarie in Italia: conferenza tenuta presso la Camera di commercio, industria e agricoltura di Udine il 4 giugno 1955, Camera di commercio industria e agricoltura, Udine, 1955.
Alcuni aspetti strutturali dell'agricoltura italiana e possibilità dell'intervento pubblico, Quintily, Roma, 1956.
La disidratazione e il suo impiego dell'economia foraggera aziendale, Accademia Galileiana di Scienze, Lettere ed Arti, Padova, 1956.
Aspetti economici e sociali nel processo evolutivo dell'agricoltura italiana: relazione introduttiva, Soc. Abete, Roma 1958.
Guerra e crisi alimentare in Italia: 1940-1950. Ricordi ed esperienze, a cura dell'autore, Roma, 1977.

Vizzani, famiglia compresa nel ristretto gruppo delle senatorie bolognesi, ha dato alla città di Bologna intellettuali, storici, senatori e mecenati, in particolare tra il 1400 e la fine del Seicento, epoca in cui si estinse.
La sua dimora principale, palazzo Vizzani (ora "Vizzani-Lambertini-Sanguinetti") di via Santo Stefano a Bologna, eretto tra il 1556 e il 1566, è un'importante opera post-rinascimentale attribuita all'architetto Bartolomeo Triachini; il palazzo ebbe fama anche nell'ambito della vita culturale bolognese, perché due fratelli Vizzani, Camillo e Pompeo, vissuti nel XVI secolo, vi tennero le riunioni dell'Accademia degli Oziosi, da loro stessi fondata.
Di questa famiglia fecero parte Melchiorre, che a metà del XV secolo, già senatore di Bologna, fu annoverato per volontà di Papa Niccolò V fra i senatori di Roma e, tra XVI e XVII secolo, lo storico e scrittore Pompeo, autore peraltro di una Descrizione, tra le fonti seicentesche più considerate per la storia bolognese, nonché il medico e cattedratico Enea, che nell'ateneo bolognese insegnò nell'ordine logica, filosofia e medicina. All'inizio del Seicento, comunque, altri esponenti di essa entrarono in Senato: nel 1621 con Costanzo, mentre il figlio di questi, Pompeo, che ebbe un ruolo di riformatore, fu senatore dal 1635 e Gonfaloniere di giustizia nel 1640, anno in cui morì.
Il conte Filiberto, ultimo esponente della famiglia, morto nel 1691, occupò l'VIII seggio del Senato bolognese dal 1662. Nel testamento scrisse che il Palazzo restasse alla sua discendenza "sino alla fine dei tempi", mentre dopo la sua morte il Palazzo fu prima affittato, poi venduto.
Alla famiglia appartenne il giuspatronato della chiesa di San Giorgio a Vizzano, mentre il predetto conte Filiberto arricchì di opere d'arte la chiesa parrocchiale Sant'Andrea di Cadriano.
 Scheda storica e foto di Palazzo Vizzani, su certosa.cineca.it (archiviato dall'url originale il 7 giugno 2009).
Vladimir Rodić (in serbo: Владимир Родић?; Belgrado, 7 settembre 1993) è un calciatore serbo naturalizzato montenegrino, centrocampista dell'Hammarby.
È un esterno di centrocampo, che viene spesso impiegato sulla fascia destra ma che può comunque essere schierato sull'altro lato del campo.
Rodić ha svolto le giovanili tra Grafičar Belgrado e Rad Belgrado. Proprio con il Rad ha disputato due campionati serbi, dal 2013 al 2015. In precedenza era stato prestato a formazioni impegnate in terza serie, nei raggruppamenti territoriali della Voivodina (Palić) e di Belgrado (BASK e Srem Jakovo).
Nel luglio 2015 viene ufficializzato il suo passaggio agli svedesi del Malmö FF, a cui si è legato con un contratto fino al 2018. Nel mese successivo segna la rete decisiva che ha portato il Malmö ai play-off di Champions League ai danni degli austriaci del Red Bull Salisburgo.Durante la stagione 2016, sotto la guida del nuovo allenatore Allan Kuhn, Rodić ha trovato meno spazio. Nel luglio 2016 è stato ceduto in Turchia al Karabükspor. Poco utilizzato dall'allenatore Igor Tudor, nel gennaio 2017 è stato prestato alla sua vecchia squadra serba del Rad fino al termine della stagione.Nell'agosto 2017 è approdato in Danimarca al Randers, ma vi è rimasto solo per metà stagione dato che a gennaio, durante la pausa invernale, è stato ceduto ad un'altra squadra danese in lotta per non retrocedere, ovvero il Silkeborg. La squadra, tuttavia, non è poi riuscita a mantenere la categoria.
Nell'agosto del 2018 è stato quindi ceduto agli svedesi dell'Hammarby. Rodić è tornato così a giocare nel campionato di Allsvenskan a poco più di due anni dall'ultima parentesi, quando ancora indossava la maglia del Malmö FF.
Non avendo ancora giocato alcuna partita con la Serbia, nell'ottobre 2015 Rodić ha accettato la prima convocazione nella Nazionale montenegrina del CT Branko Brnović, chiamata possibile per via delle origini del nonno materno.

Voglio sposarle tutte (Spinout) è un film commedia musicale del 1966 diretto da Norman Taurog ed interpretato da Elvis Presley.
Mike McCoy è il leader di un gruppo musicale che si diverte anche a partecipare a gare automobilistiche. Corteggiato da ben quattro ragazze contemporaneamente, il bel Mike risolverà la questione non facendo torto a nessuna di loro quattro, facendole sposare con altrettanti altri uomini.
Nel 1978 il film è stato inserito nella lista dei 50 peggiori film di sempre nel libro The Fifty Worst Films of All Time.

La Voiceprint Records è un'etichetta discografica inglese fondata nel 1990 da Rob Ayling. L'etichetta si occupa di rieditare materiale storico, specialmente in ambito progressive rock, ma pubblica anche materiale storico inedito e nuovi album.
Sono affiliate alla Voiceprint diverse etichette minori, alcune delle quali sono state create per un solo gruppo musicale e per gli artisti correlati. Le più importanti sono la Blueprint, la All Saints Records e la Resurgence.

Vojka nad Dunajom (in ungherese Vajka) è un comune della Slovacchia facente parte del distretto di Dunajská Streda, nella regione di Trnava.

Il Volcán de Colima (3.860 m s.l.m.), chiamato anche Volcán de Fuego de Colima), è il più attivo vulcano del Messico e dista solo 5 km dal più vecchio e inattivo Nevado de Colima (4330 m s.l.m.). Si trova quasi al limite occidentale della Fascia Vulcanica Trasversale, di cui fa parte. Nonostante il suo nome, solo una sua piccola parte rientra nello Stato di Colima, mentre per la maggior parte appartiene allo Stato di Jalisco.
È uno stratovulcano ed ha eruttato più di 40 volte dal 1576 ad oggi. Le eruzioni di maggiore intensità si sono avute nel 1585, 1606, 1622, 1690, 1818, 1890, 1903; la più violenta è stata quella del 1913 e le più recenti quelle del 1999 e del 2005 (in marzo, maggio e il 5 e 6 giugno 2005), quando la colonna eruttiva raggiunse i 4,5 e i 9 km in altezza, il flusso piroclastico raggiunse i 4 km di distanza dal cratere e le bombe di lava atterrarrono a 3/4 km di distanza. L'indice di esplosività vulcanica non superò il VEI 3. La cenere emessa raggiunse distanze fino a 100 km.
Caratteristica della sua attività recente è l'emissione di lava viscosa e la formazione di duomi di lava. Il cratere ha raggiunto una profondità di 60 m.

L'incidente del volo Air France 447, con 228 vittime, fu un disastro aereo occorso a un volo di linea intercontinentale in servizio dall'aeroporto Galeão di Rio de Janeiro, Brasile, all'aeroporto Charles de Gaulle di Parigi, Francia. Lunedì 1º giugno 2009 alle ore 02.14 UTC, l'aeromobile che effettuava il volo, un Airbus A330-200 della compagnia aerea Air France, registrato F-GZCP (primo volo il 25 febbraio 2005), precipitò nell'oceano Atlantico causando la morte dei 216 passeggeri e dei 12 membri dell'equipaggio (3 piloti). La zona dell'oceano in cui si verificò l'incidente era situata a circa metà percorso tra l'Africa e l'America Meridionale.Nella mattinata del 2 giugno fu data notizia del ritrovamento di alcuni resti, che poi si rivelarono non appartenenti all'aereo scomparso ma probabilmente a una nave: questa circostanza rese il caso un giallo.
Nel corso delle prime operazioni di ricerca nessun superstite fu ritrovato: vennero recuperati 51 corpi e alcuni rottami galleggianti. La prima fase delle ricerche si concluse il 27 giugno 2009; vi furono poi altre fasi di ricerca nel corso dei due anni successivi.
Le indagini, durate complessivamente tre anni (dal giugno 2009 al giugno 2012), furono inizialmente ostacolate dalla mancanza di testimonianze oculari e di tracce radar attendibili, oltre che dalla difficoltà di recuperare i resti del velivolo e le scatole nere, individuate e recuperate dal fondo dell'oceano soltanto due anni dopo l'incidente, nel maggio 2011.Le relazioni preliminari e intermedie del BEA hanno rivelato che l'aereo si schiantò a seguito di uno stallo aerodinamico e che, pochi minuti prima dell'impatto, i tubi di Pitot avevano iniziato a fornire indicazioni di velocità errate a causa della formazione di ghiaccio che ne avrebbe causato il congelamento, l'otturazione e il conseguente malfunzionamento. L'ostruzione del tubo di Pitot era già stata responsabile in passato degli incidenti del volo Northwest Airlines 6231 nel 1974 e del volo Birgenair 301 nel 1996. Inoltre i rapporti del BEA hanno indicato che: i piloti non erano stati addestrati a pilotare l'aereo "in modalità manuale" e non erano in grado "di riconoscere tempestivamente e rispondere a un malfunzionamento del sensore di velocità ad alta quota", sebbene questo non fosse un requisito di formazione standard al momento dell'incidente.
La relazione finale delle indagini sull'incidente è stata rilasciata dal BEA in una conferenza stampa a Le Bourget il 5 luglio 2012 e ha indicato in errori dei piloti e guasti tecnici le cause principali dell'incidente: incoerenza tra le misure della velocità riportate dagli strumenti a seguito dell'ostruzione dei tubi di Pitot da parte di cristalli di ghiaccio, che ha causato la disattivazione del pilota automatico; interventi inappropriati da parte dei piloti, che hanno portato a uno stallo, e, infine, mancata comprensione della situazione di stallo sempre da parte dei piloti, che - se prontamente identificata - avrebbe invece reso possibile il recupero della normale attitudine di volo.Paul-Louis Arslanian, capo del BEA, lo ha descritto come il peggior incidente nella storia dell'aviazione francese e il più catastrofico incidente aereo di linea commerciale nel mondo verificatosi dal momento dello schianto del volo 587 dell'American Airlines a New York nel 2001. È stato inoltre il primo incidente mortale su un aereo di linea Airbus A330 in servizio passeggeri; nessun altro aereo passeggeri dell'era moderna era mai scomparso in modo così repentino, senza avere nemmeno il tempo di lanciare un mayday.
L'opinione pubblica in Brasile, Francia e Germania seguì attentamente il caso del volo AF 447, perché la maggior parte dei passeggeri a bordo del velivolo provenivano da quelle nazioni.
Il velivolo Airbus A330-200 aveva effettuato il suo primo volo il 25 febbraio 2005. Il 17 agosto 2006 era stato coinvolto in una collisione a terra con l'Airbus A321-211 F-GTAM nell'aeroporto Charles de Gaulle di Parigi, in cui aveva subito solo lievi danni. L'ultimo controllo tecnico non aveva rivelato problemi, mentre l'ultima revisione risaliva al precedente 16 aprile. Fra il 5 maggio e il 31 maggio 2009 l'aereo aveva effettuato 24 voli da e verso Parigi, per diverse destinazioni in tutto il mondo. Al momento dell'incidente, il velivolo aveva totalizzato 18 870 ore di volo.
L'aereo lasciò Rio de Janeiro il 31 maggio alle 19:03 ora locale (22:03 UTC), con arrivo previsto all'aeroporto Charles de Gaulle di Parigi il 1º giugno alle 11:10 ora locale (09:10 UTC).L'ultimo contatto in fonia con l'aereo avvenne alle 01:33 UTC, quando si trovava a 565 km dalla costa nord-orientale del Brasile, in corrispondenza del waypoint INTOL. In quell'occasione l'equipaggio riportò che il velivolo era a circa 50 minuti dallo spazio aereo del Senegal e che il volo si stava svolgendo in modo normale, ad una altitudine di 10 760 m e ad una velocità di 840 km/h. L'Airbus però iniziò poco dopo ad affrontare una violenta turbolenza atmosferica, causata da una forte tempesta sull'oceano.
Alle 02:10 UTC un messaggio automatico ACARS segnalò che il pilota automatico era stato disinserito. Un altro messaggio al medesimo orario indicava che l'aereo si trovava nella posizione 2°59'N 30°35'W. L'ultimo contatto avvenne quattro ore dopo il decollo, alle 02:14 UTC: in meno di 5 minuti erano stati ricevuti ben 24 messaggi ACARS, segnalanti vari guasti elettrici e una perdita di pressurizzazione in cabina di pilotaggio tra le 02:10 UTC e le 02:14 UTC. L'ultimo messaggio, alle 02:14 UTC, indicava che l'aereo stava scendendo con una velocità verticale troppo elevata. I messaggi, inviati dal sistema di manutenzione di bordo, vennero resi pubblici il 4 giugno 2009.
Pochi mesi dopo l'incidente, l'EASA emise una direttiva che intimava la sostituzione per tutti gli Airbus di 2 dei 3 tubi di Pitot, a causa della possibile formazione di ghiaccio e della loro scarsa resistenza a condizioni meteo avverse. I messaggi ACARS avevano evidenziato numerosi errori alla strumentazione di volo e il messaggio NAV ADR DISAGREE indicava che i vari sistemi che elaborano i dati dei tubi di Pitot erano in disaccordo, fatto che aveva causato la disattivazione di tutti i sistemi automatici, in quanto l'avionica non era più in possesso di dati sicuri per l'impostazione del volo. Dopo la disattivazione contemporanea di tutti i sistemi, la guida dell'aereo passò sotto il completo controllo del pilota, che però (come indicano i dati ACARS) non possedeva nessuna informazione (o possedeva informazioni errate) su velocità e posizione rispetto all'orizzonte.
L'errore del timone del messaggio ACARS trasmesso alle 02:10 potrebbe essere dovuto a una brusca manovra dei piloti, causata dai dati errati di velocità e posizione.
L'equipaggio del volo 447 comprende tre piloti: un comandante e due primi ufficiali. L'aereo decolla alle ore 22:03 da Rio de Janeiro. L'ultimo contatto radio dell'aereo risale alle 01:33 quando l'equipaggio informa il controllore ATLANTICO di aver passato il punto INTOL e annuncia i tempi stimati di arrivo: SALPU alle 01:48, ORARO alle 02:00. L'equipaggio trasmette il codice SELCAL e il test risulta eseguito con successo. Quando il velivolo entra nella zona di convergenza intertropicale a una quota di circa 35.000 piedi (10.668 metri) - definita tecnicamente livello di volo 350 - è sotto il controllo dall'autopilota; i piloti, che erano informati della presenza di una estesa turbolenza lungo il percorso di volo, avvisano il personale di bordo e modificano leggermente la rotta verso sinistra.
Alle ore 02:10:03 (UTC), il pilota automatico si disinserisce automaticamente, a causa della formazione di ghiaccio nelle sonde di Pitot. Il co-pilota più giovane e con meno esperienza di volo assume i comandi manuali. Sebbene la situazione non presenti nulla di eccezionale e non vi sia alcun pericolo diretto, e sebbene la procedura più sicura da seguire dopo il disinserimento del pilota automatico preveda di non intervenire sull'assetto, il co-pilota ai comandi per ragioni mai del tutto comprese tira a sé la cloche, mettendo l'assetto dell'aeromobile in cabrata, mentre il volo diviene sempre più turbolento e l'aeromobile comincia a perdere sensibilmente velocità. L'unica spiegazione di questa manovra è che la mancanza improvvisa del dato anemometrico negli ADR ha causato una “perdita apparente” di altitudine, ma purtroppo il co-pilota ai comandi non sapeva che la diminuzione era solo strumentale e non reale, ed è ovvio che la prima reazione di fronte a un principio di discesa sia quella di dare un input di cabrata. Immediatamente dopo, alle 02:10:10, l'avviso di stallo si inserisce e l'aereo raggiunge l'altitudine di 37.924 piedi (11.560 metri). Il co-pilota non ai comandi indica la necessità di "scendere". Il co-pilota al comando continua invece a tirare indietro la cloche, mantenendo l'aeromobile con il muso all'insù e provocando il perdurare dello stallo.
Alle 02:10:51 l'allarme di stallo si attiva nuovamente, e suonerà 74 volte sino allo schianto dell'aereo. Quando la velocità si è ridotta al punto da non poter più sostenere il volo, l'aereo comincia a perdere quota in modo significativo, tra i 10000 e i 15000 piedi al minuto. La disciplina e la comunicazione all'interno del cockpit si deteriorano quindi notevolmente. Alle 02:11:45 il comandante, inizialmente a riposo, fa ritorno all'interno del cockpit, ma non disponendo di tutte le informazioni non ha modo di comprendere quanto stia accadendo, e i due co-piloti non sono in grado di trasmettergli le informazioni utili. Questo concorre ad aumentare la confusione nel cockpit, con la conseguenza che l'equipaggio non adotta i provvedimenti che sarebbero stati necessari per uscire dallo stallo, ovvero puntare verso il basso il muso dell'aereo e aumentare la potenza dei motori per recuperare la velocità. Alle 02:13:18 l'aereo raggiunge la quota di 10000 piedi, continuando a discendere ad una media di 10000 piedi al minuto. Alle 02:14:16, quando l'aereo si trova al di sotto dei 4000 piedi di altitudine, il Ground Proximity Warning System si attiva, segnalando la prossimità dell'oceano. Alle ore 02:14:28, dopo soli 4 minuti e 18 secondi dal disinserimento del pilota automatico, l'aereo si schianta nell'oceano a una velocità di 293 km/h.
L'analisi meteorologica della zona circostante il percorso di volo mostrò un sistema convettivo a mesoscala esteso a un'altitudine di circa 50 000 ft sopra l'oceano Atlantico. Dalle immagini satellitari, risultò che negli ultimi minuti l'aereo aveva attraversato una serie di tempeste con significative turbolenze lungo la zona di convergenza intertropicale, con la possibilità di formazione di brina e ghiaccio. Le immagini satellitari dimostrarono che il volo aveva incontrato una serie significativa di tempeste. Generalmente, quando le tempeste di questo tipo si incontrano di notte, i piloti utilizzano il radar di bordo per modificare la rotta in modo da aggirarle.Le turbolenze incontrate dall'aereo in prossimità di queste tempeste possono aver contribuito all'incidente, sebbene altri 3 voli transitarono nella stessa zona in cui precipitò il volo AF 447 nei minuti precedenti e successivi alle 02:14 UTC, ma non subirono alcun inconveniente.
Il controllo del traffico aereo (ATC) brasiliano contattò il controllo di Dakar alle 02:20 UTC, non avendo avuto più risposta alle chiamate radio e avendo notato che l'aereo non aveva effettuato la chiamata radiofonica per segnalare l'ingresso nello spazio aereo del Senegal. La Força Aérea Brasileira iniziò immediatamente le operazioni di ricerca e salvataggio (SAR) intorno all'arcipelago di Fernando de Noronha.
Il presidente francese Nicolas Sarkozy, appena informato, chiese "al governo e alle amministrazioni coinvolte di fare tutto il possibile per ritrovare la traccia dell'aereo e fare al più presto luce sulle circostanze della scomparsa". Nel pomeriggio, si recò personalmente all'aeroporto di Parigi, dove incontrò i parenti dei passeggeri e disse loro che le possibilità di trovare dei superstiti erano minime, mentre le autorità francesi chiesero al Pentagono l'assistenza dei satelliti militari per provare a localizzare l'aereo.Verso le ore 16:00 del 1º giugno, i funzionari di Air France e il Governo francese comunicarono in conferenza stampa che con ogni probabilità l'aereo era precipitato nell'Oceano Atlantico e che «non c'era più nulla da fare per i passeggeri a bordo».
Alle 19:00 UTC del 1º giugno, la Spagna inviò un aereo da pattugliamento marittimo nelle operazioni di ricerca e soccorso vicino a Capo Verde.In serata, il vicecapo del Centro Aeronautico Brasiliano, Jorge Amaral, confermò che, una manciata di minuti dopo che l'Airbus aveva trasmesso l'ultimo messaggio ACARS, i piloti del volo TAM Airlines diretto dall'Europa al Brasile segnalarono l'avvistamento di bagliori arancioni in mezzo all'Atlantico - che potevano indicare dei rottami in fiamme - a circa 1300 km da Fernando de Noronha. Un avvistamento identico, simile a qualcosa di lampeggiante sopra l'oceano, venne segnalato dal pilota spagnolo del volo Air Comet 974, in volo da Lima a Madrid.
Il 2 giugno alle 15:20 UTC, la Brazilian Air Force effettuò un pattugliamento della zona con un Embraer R-99 dotato di radar Erieye, ritrovando rottami e tracce di carburante sparsi in un raggio di 5 km a circa 650 km a nord-est di Fernando de Noronha, nei pressi dell'Arcipelago di San Pietro e San Paolo. Più tardi, il ministro della difesa brasiliano Nelson Jobim, annunciò che i resti ritrovati non erano appartenenti al volo AF 447 come inizialmente si riteneva.
Durante il pomeriggio, vennero inviate sul presunto sito dell'incidente anche due navi della marina francese. Fu inoltre inviata la nave per le ricerche francese Pourquoi Pas? della compagnia Ifremer, equipaggiata con due piccoli sommergibili in grado di scendere a seimila metri di profondità.Gli esperti dissero che l'area dell'Atlantico dove l'aereo era precipitata non era profonda più di 4 700 m. Sul posto venne impiegato anche un Lockheed Martin P-3 Orion della marina americana, dotato di sistemi per la ricerca sottomarina e di superficie.Nella serata del 2 giugno, il vicepresidente brasiliano José Alencar proclamò tre giorni di lutto nazionale.Il 3 giugno il pattugliatore NPa Grajaú della marina brasiliana comunicò di aver rinvenuto alcuni resti dell'aereo. La marina brasiliana dichiarò di aver spedito sul luogo del ritrovamento un totale di cinque navi.Il 5 giugno, il ministro della difesa francese Hervé Morin annunciò che il sottomarino nucleare Emeraude, della classe Rubis, era stato inviato nella zona dell'incidente, per contribuire alle ricerche delle scatole nere, che avrebbero potuto trovarsi a grande profondità, e sarebbe arrivato in area all'inizio della settimana seguente. Il sottomarino era in grado di ascoltare con il suo sonar il segnale ultrasonico emesso dalle scatole nere.Il 5 giugno, la marina brasiliana confermò che i resti trovati in mare non appartenevano al volo 447 di Air France, ma a una nave, e che inoltre la chiazza di olio che si estendeva per circa 20 km era stata ritenuta incompatibile con la capacità dei serbatoi.
Il 6 giugno, le autorità brasiliane annunciarono di aver recuperato due corpi dei 228 passeggeri al largo della costa brasiliana; insieme ai cadaveri furono ripescati alcuni rottami e delle valigie, una delle quali contenente una carta d'imbarco Air France. La conferma avvenne tramite il portavoce dell'aeronautica brasiliana, il colonnello Jorge Amaral. I ritrovamenti erano stati possibili anche grazie al miglioramento delle condizioni meteorologiche.
Nei giorni seguenti si susseguirono ritrovamenti di altri corpi delle vittime della sciagura e di alcuni pezzi dell'aereo. In particolare, l'8 giugno fu ritrovato il piano verticale dell'aereo.Il 25 giugno, il quotidiano francese Le Figaro riferì che fra le salme identificate vi erano anche quella del comandante Marc Dubois e di un assistente di volo.Il 26 giugno, l'esercito brasiliano annunciò di aver concluso la ricerca dei corpi e dei rottami. Proseguirono invece le ricerche delle scatole nere del velivolo: a luglio si passò alla seconda fase, tramite una nave da ricerca francese dotata di un sofisticato sonar.Al 27 giugno, erano stati ritrovati 51 corpi, che erano stati portati all'obitorio di Recife, dove per l'identificazione i funzionari dell'interpol procedettero al test del DNA,, alle registrazioni dentali e alla rilevazione delle impronte digitali. I resti dell'Airbus vennero consegnati per gli esami alle autorità francesi.Alla fine di luglio 2009, Airbus annunciò il finanziamento di una nuova e più estesa ricerca delle scatole nere, la quale tuttavia si concluse il 20 agosto 2009 senza trovare né il relitto né le scatole nere in un raggio di 75 km dall'ultima posizione dell'aereo, registrata alle 02:10 UTC del 1º giugno.
Il 6 maggio 2010, il ministro francese della Difesa riferì che il registratore vocale della cabina di guida era stato localizzato con un'approssimazione di poche miglia, grazie all'analisi dei dati registrati dal sommergibile francese durante la ricerca dell'agosto 2009.Il 12 maggio 2010, fu invece segnalato che le ricerche si stavano concentrando in una zona diversa da quella perlustrata dal sottomarino francese.La terza fase delle ricerche si concluse il 24 maggio 2010 senza successo, anche se il BEA affermò che la ricerca aveva coperto quasi interamente l'area circoscritta dagli investigatori. Nel novembre 2010, dei funzionari francesi annunciarono che un quarto tentativo di ricerca sarebbe iniziato a febbraio 2011, utilizzando le più sofisticate tecnologie disponibili.
Dopo le tre campagne di ricerca infruttuose effettuate nei due anni precedenti, nell'aprile 2011 vennero finalmente rinvenuti nuovi resti dell'aereo, come confermò il ministro dei trasporti francese Nathalie Kosciusko-Morizet.
Il 3 aprile 2011, durante la quarta fase delle ricerche, un team guidato dal Woods Hole Oceanographic Institution rinvenne alla profondità di 4000 metri i motori, alcune parti dell'ala e dell'abitacolo, compresi alcuni corpi al suo interno, il tutto in un unico blocco. I resti giacevano in una zona relativamente piatta del fondale oceanico, e il loro tipo di conservazione dimostrò che l'aereo non esplose in volo, ma arrivò integro sino all'impatto con l'acqua.Il ministro dei trasporti francese dichiarò che i corpi e i rottami sarebbero stati portati in superficie e trasferiti in Francia per gli esami e le identificazioni. Il governo francese organizzò la spedizione per il recupero di rottami e corpi, noleggiando tre navi: la René Descartes, l'Ile de Sein e il Remora -una nave americana-, utilizzate dalle aziende di telecomunicazioni per la posa di cavi nei fondali oceanici.Il 26 aprile 2011, il BEA annunciò che, dopo 12 ore di immersione, il Remora aveva individuato l'involucro di una delle scatole nere. Il 1º maggio venne recuperata la prima scatola nera con i dati relativi all'altitudine e alla velocità del velivolo, il 3 maggio venne recuperata la seconda scatola nera che registrò i discorsi dei piloti. Le scatole nere erano in buone condizioni e furono recuperate da robot subacquei capaci di operare a oltre 4000 metri di profondità.
Il 7 maggio le scatole nere, sotto sigillo giudiziario, furono caricate a bordo della motovedetta della Marina Francese La Capricieuse per il trasferimento al porto di Cayenne. Da lì vennero trasportate per via aerea presso l'ufficio del BEA a Le Bourget, vicino a Parigi, per la lettura dei dati e le analisi.
Lo stesso giorno cominciarono anche le operazioni di recupero dei nuovi corpi rinvenuti.Il 16 maggio 2011, il BEA comunicò che entrambe le scatole nere erano leggibili e che i dati vennero scaricati per ulteriori analisi. Secondo alcune fonti, il comandante non era in cabina al momento dell'incidente. I messaggi ACARS non sarebbero stati recepiti dal copilota, così l'aereo disattivò l'autopilota. Quando il copilota se ne accorse, era ormai troppo tardi.Il 3 giugno vengono recuperati gli ultimi 27 corpi delle vittime. Il numero totale dei corpi, compreso i 51 recuperati nella prima ricerca del 2009 è di 154, i restanti 74 corpi non recuperati giacciono dispersi nell'oceano atlantico.
Un'indagine penale per omicidio colposo (procedura standard in Francia per qualsiasi incidente che implica la morte di una persona), che dal 5 giugno 2009 è sotto la supervisione del giudice istruttore Sylvie Zimmermann del Tribunale di Grande Istanza di Parigi. Il giudice ha affidato l'indagine alla Gendarmeria Nazionale Francese, che la conduce attraverso la propria divisione del trasporto aereo (Gendarmerie des transports aériens o GTA) e il suo legale istituto di ricerca (l'Institut de Recherche Criminelle de la Gendarmerie Nationale).
Un'indagine tecnica, il cui obiettivo è quello di migliorare la sicurezza dei voli futuri. È stata affidata al Bureau d'enquêtes et d'analyses pour la sécurité de l'aviation civile (BEA), e si è conclusa con il rapporto finale sull'incidente rilasciato in una conferenza stampa il 5 luglio 2012.
Le indagini preliminari rilevarono ben presto che l'incidente potesse essere causato da erronee indicazioni della velocità, causate dal congelamento dei tubi di Pitot.
Venne appurato il fatto che l'aereo perse rapidamente quota a causa di uno stallo aerodinamico, e colpì la superficie dell'oceano con il lato inferiore a una velocità verticale di 150 km orari, disintegrandosi al momento dell'impatto.Il BEA rilasciò un comunicato stampa il 5 giugno 2009, che dichiarò:
Una grande quantità di informazioni più o meno accurate e tentativi di spiegazione della dinamica dell'incidente sono attualmente in circolazione. Il BEA ricorda agli interessati che in tali circostanze, si consiglia di evitare tutte le interpretazioni affrettate e speculazioni sulla base di informazioni parziali e non convalidate.
la presenza presso la rotta prevista dell'aereo sopra l'Atlantico di importanti cellule convettive tipiche delle regioni equatoriali;
sulla base dell'analisi dei messaggi automatici trasmessi dall'aereo, vi sono incongruenze fra le varie velocità rilevate.Entro il giugno 2009 il compito principale degli investigatori fu il recupero di parti dell'aeromobile, in primo luogo i registratori di volo. Il capo del BEA Paul Louis Arslanian, all'epoca dell'incidente non fu ottimista circa la possibilità di ritrovare le scatole nere, dato che si stimò che fossero situate in una zona molto impervia dell'oceano, a 4000 metri di profondità.I registratori di volo dell'Air France erano omologati per poter inviare segnali fino a 30 giorni dalla data di un incidente.
Il BEA ha emesso cinque rapporti sulle indagini, svoltesi dal giugno 2009 al giugno 2012. Il 5 luglio 2012, ha presentato la sua relazione finale, confermando i risultati delle relazioni preliminari e intermedie e fornendo ulteriori dettagli e venticinque nuove raccomandazioni per migliorare la sicurezza dei voli in futuro. In essa, l'agenzia sottolinea che la tragedia è stata causata da un mix fatale di errori del pilota in concomitanza con problemi tecnici dovuti al congelamento dei sensori di velocità. Secondo il rapporto, i tubi di Pitot, ostruiti dal ghiaccio, indicarono dei valori errati riguardo alla velocità dell'aereo, e in conseguenza di ciò vi furono diversi errori di valutazione della situazione da parte dei piloti, il tutto aggravato dall'assenza del comandante Dubois in cabina di pilotaggio, al momento dell'emergenza.
Nella relazione finale del 5 luglio 2012, il BEA ha pubblicato nell'appendice 1 un estratto della trascrizione del cockpit voice recorder senza includere imprecazioni volgari e gruppi di parole ritenute non incidenti sulla dinamica degli eventi. In precedenza, già nel rapporto del 27 maggio 2011, il BEA aveva rilasciato un aggiornamento sulla sua indagine che descrive la storia del volo, come registrato dal cockpit voice recorder.
Nel mese di ottobre 2011, trapelò una trascrizione del registratore vocale della cabina di pilotaggio, e il contenuto completo venne pubblicato nel libro Erreurs de pilotage di Jean Pierre Otelli. Secondo quanto sostenuto dal libro, il comportamento anomalo di uno dei co-piloti che orientò l'aereo in cabrata durante la situazione di stallo, fu la principale causa dell'incidente.
Il BEA e Air France contestarono il rilascio di queste informazioni, definendole "informazioni sensazionalistiche e non verificabili" che "danneggiano la memoria dell'equipaggio e dei passeggeri che hanno perso la vita".
Prima della scomparsa del velivolo, il sistema di segnalazione automatica ACARS inviò messaggi indicanti divergenze nella lettura delle velocità indicate. Il 4 giugno, Airbus emise una nota indirizzata a tutti gli operatori che utilizzavano i suoi aerei, ricordando ai piloti le procedure di emergenza da adottare in caso di indicazione di velocità inaffidabile. Il ministro dei Trasporti francese, Dominique Bussreau dichiarò: "Probabilmente i piloti del volo 447 non ebbero una corretta indicazione di velocità, che sicuramente comportò due conseguenze negative per l'aeromobile: una insufficiente velocità, che può aver portato a uno stallo, oppure un'eccessiva velocità, che può aver portato alla rottura dell'aeromobile in quanto la struttura stessa non è in grado di resistere a tali velocità".
Paul Louis Arslanian confermò che il velivolo F-GZCP in altre occasioni precedenti al volo fatale ebbe episodi simili relativi ai dati della velocità, così come accadde anche su altri Airbus A330, e ci furono anche casi in cui le informazioni inesatte sulla velocità causarono incidenti su velivoli A330 e A340, due dei quali dovuti direttamente alle sonde di Pitot. Egli commentò affermando che "Abbiamo visto un certo numero di questi tipi di guasti sugli A330... C'è un programma di sostituzione, di miglioramento". I problemi in primo luogo si verificarono sugli Airbus A320, ma, in attesa di una raccomandazione di Airbus, Air France ritardò l'installazione delle nuove sonde di Pitots sugli A330/A340.
Il 6 giugno 2009, Arslasian disse che Air France non aveva ancora sostituito le sonde di Pitot -come invece aveva consigliato la Airbus- su F-GZCP, puntualizzando che ciò non significa che senza aver provveduto alla sostituzione delle sonde di Pitot l'A330 era automaticamente pericoloso.
Quando venne lanciato in commercio nel 1994, l'Airbus A330 era stato dotato di tubi di Pitot, codice 0851GR. Air France, nei giorni successivi l'incidente, emise un ulteriore chiarimento della situazione: alcuni malfunzionamenti delle sonde Pitot su velivoli A320, hanno portato il costruttore a rilasciare una raccomandazione, datata settembre 2007, in cui si consiglia di sostituire le sonde. Questa raccomandazione vale sia per gli aeromobili che effettuano tratte di breve raggio, sia per quelli che effettuato tratte di medio e lungo raggio, e riguarda anche i velivoli in cui non si siano ancora verificati questi tipi di problemi. Dal momento che non fu una direttiva di aeronavigabilità (AD), le linee guida consentirono alla compagnia aerea di applicare le raccomandazioni a sua discrezione.
L'11 giugno 2009 un portavoce del BEA disse che non vi era al momento alcuna prova definitiva di un collegamento fra il malfunzionamento della sonda di Pitot e l'incidente avvenuto al volo AF 447, e ciò fu ribadito anche il 17 giugno 2009 da Arslasian.
Nel luglio 2009, Airbus consigliò ancora una volta la sostituzione sui velivoli A330 e A340 del vecchio tubo di Pitot con il modello più recente, poiché fu appurato che in seguito alla formazione di ghiaccio nelle sonda per alcuni minuti, in alcune occasioni si ebbero momentanee perdite delle informazioni sulla velocità. Dopo un confronto fra Airbus e Air France venne deciso da quest'ultima di avviare e accelerare il programma di sostituzione dei tubi di Pitot sui velivoli modello A330, che venne completato in breve tempo.
Il 12 agosto 2009, Airbus emise tre raccomandazioni di manutenzioni obbligatorie, richiedendo che tutti gli aeromobili A330 e A340 fossero dotati di moderne sonde di Pitot di tipo Goodrich 0851HL, ma che il modello Thales C16195AA non doveva essere più utilizzato. Questo requisito venne incorporato nelle direttive di aeronavigabilità emesse dalla European Aviation Safety Agency (EASA) il 31 agosto 2009 e dalla Federal Aviation Administration (FAA) il 3 settembre 2009.
Il 20 dicembre 2010, Airbus emise un avvertimento a tutte le compagnie aeree utilizzanti A330, A340-200 e A340-300, consigliando i piloti di non riattivare il pilota automatico in caso di perdita delle indicazioni di velocità.
A bordo del velivolo viaggiavano 228 persone, di cui 3 piloti e 9 assistenti di volo: 126 uomini, 82 donne, 7 bambini e un neonato. I piloti in servizio sul volo erano tre: il comandante, Marc Dubois, 58 anni, pilota dal 1977, in servizio presso l'Air France dal 1988, aveva totalizzato circa 11.000 ore di volo, di cui 1.700 su Airbus A330; i due primi ufficiali, David Robert, 37 anni e Pierre Cedric Bonin, 32 anni, avevano totalizzato rispettivamente 6.000 e 3.000 ore di volo. Dei dodici membri dell'equipaggio, 11 erano francesi e uno era brasiliano.
Secondo l'elenco ufficiale pubblicato dall'Air France il 1º giugno 2009, la maggior parte dei passeggeri erano francesi, brasiliani e tedeschi.
Il 20 giugno 2009, Air France annunciò che alle famiglie di ogni vittima sarebbero stati versati 17.500 euro a titolo di risarcimento iniziale.
Principe Pedro Luís d'Orléans-Braganza, 26 anni, terzo in linea di successione al trono del Brasile. Stava tornando a casa in Lussemburgo dopo una visita alla sua famiglia a Rio de Janeiro. Il suo corpo fu tra i primi a essere recuperati nelle settimane successive all'incidente, i suoi funerali si svolsero il 6 luglio 2009 a Vassouras.
Silvio Barbato, 50 anni, direttore d'orchestra del teatro nazionale di Brasilia e Rio de Janeiro, e compositore d'opera e balletto italo-brasiliano. Era in viaggio verso Kiev per impegni di lavoro. A causa della sua doppia cittadinanza (sia italiana che brasiliana) il numero delle vittime italiane inizialmente era stato erroneamente stimato in dieci.
Fatma Ceren Necipoğlu, 37 anni, nota arpista turca di musica classica, stava tornando a casa passando per Parigi, dopo aver presenziato al quarto Rio Harp Festival di Rio de Janeiro. Il suo corpo fu ritrovato e identificato due anni dopo l'incidente, i suoi funerali si svolsero il 24 novembre 2011 a Istanbul.
Pablo Dreyfus, 39 anni, attivista per il controllo delle armi illegali e il commercio illegale di droga.
Fra i passeggeri tre trentini abbastanza noti in provincia: Rino Zandonai, 60 anni, di Villa Lagarina, direttore dell'associazione Trentini nel Mondo (per la quale tutti e tre erano stati in Brasile); Giambattista Lenzi, 58 anni, di Samone, consigliere provinciale dell'Unione per il Trentino e Luigi Zortea, 66 anni, di Canal San Bovo, sindaco dello stesso paese.
Dal 1º giugno 2009, l'Istituto di ricerca criminale della gendarmeria nazionale francese, è responsabile del campionamento del DNA delle famiglie delle vittime, della raccolta dei dati, delle registrazioni delle protesi dentali e della rilevazione delle impronte digitali. La Francia ha designato un ambasciatore per le relazioni con le famiglie dei passeggeri del volo AF447, Pierre-Jean Vandoorne, la cui missione è quella di assistere le famiglie dei 228 passeggeri, facilitando le loro relazioni con il governo e Air France, è inoltre responsabile di assicurare la buona cooperazione tra le autorità francesi e le famiglie di stranieri interessati dal disastro."
L'identificazione delle vittime è eseguita utilizzando un'indagine divisa in due parti: ante mortem e post mortem. Il team ante mortem è quello incaricato di raccogliere dalle famiglie quante più informazioni possibile per identificare i corpi, mentre il gruppo post mortem lavora direttamente sul corpo. Le famiglie hanno deciso di sottoporsi al test del DNA, ma questa tecnica è l'ultima risorsa, utilizzata solo se il corpo è troppo danneggiato dalla permanenza nell'oceano.
Il 25 giugno 2009, il quotidiano francese Le Figaro riferì che fra le 51 salme identificate nel corso delle prime ricerche vi era anche quella del comandante Marc Dubois.
Nel febbraio 2012, a quasi tre anni di distanza dall'incidente, furono identificati anche i corpi del co-pilota Pierre Cedric Bonin e di sua moglie Isabelle Bonin; i loro funerali si svolsero a Cap Ferret l'11 febbraio 2012.
Mercoledì 3 giugno 2009 si tenne una commemorazione ecumenica interreligiosa per le famiglie e gli amici delle vittime della tragedia presso la cattedrale di Notre-Dame a Parigi. La funzione venne celebrata dai ministri di culto di diverse religioni: Chiesa cattolica, Protestante, Chiesa cristiana ortodossa, Ebraica e Islamica.
Papa Benedetto XVI inviò le sue condoglianze e la benedizione apostolica alle famiglie delle vittime e ai loro cari. Il messaggio fu inviato a suo nome al nunzio apostolico francese dal Segretario di Stato Vaticano, cardinale Tarcisio Bertone.
Un'altra funzione di commemorazione delle vittime si tenne nella Chiesa di Candelária presso Rio de Janeiro il 4 giugno. Alla messa parteciparono più di 500 persone.
Nel dicembre 2009, sei mesi dopo l'incidente, fu inaugurato sul lungomare Mirante do Leblon a Rio de Janeiro un monumento commemorativo delle vittime del volo: è costituito da un pannello di cristallo di diversi metri posizionato su una base in metallo, su cui sono incise 228 rondini, a simboleggiare le 228 vittime, e la scritta "alla memoria" ripetuta nelle ventuno lingue parlate dai passeggeri a bordo dell'aereo. Nel giugno 2010, in occasione del 1º anniversario della scomparsa del volo, un monumento simile venne inaugurato nel cimitero di Père Lachaise a Parigi.
Il volo AF 447 non esiste più: poco dopo l'incidente, Air France cambiò il numero dei voli regolari da Rio de Janeiro a Parigi, da AF447 ad AF445.
Circa sei mesi dopo l'incidente, il 30 novembre 2009, proprio il volo Air France 445 (F-GZCK) fece una chiamata mayday a causa di una turbolenza nella stessa area e in condizioni simili a quando accadde l'incidente del volo AF 447. Dato che i piloti non riuscirono ad ottenere il permesso immediato dai controllori del traffico aereo per scendere a una quota più bassa, avvisarono altri aerei nelle vicinanze che l'aereo aveva deviato dal suo livello di volo normale. Questa è una procedura di emergenza standard per quando si deve cambiare quota senza essere riusciti ad avere una diretta autorizzazione dei controllori del traffico aereo. Dopo 30 minuti di severa turbolenza, il volo procedette normalmente, e l'aereo atterrò a Parigi sei ore e 40 minuti dopo la chiamata mayday.
Il 6 settembre 2011, i media francesi riferirono che il BEA stava indagando su un incidente simile avvenuto a un volo Air France da Caracas a Parigi; il velivolo in questione era un Airbus A340.
Vi furono anche altri casi in cui le informazioni inesatte sulla velocità portarono a incidenti di volo sugli Airbus A330 e A340. Due di questi incidenti erano dovuti direttamente a disguidi alle sonde di Pitot. Nel primo incidente, un Air France A340-300 (F-GLZL), in viaggio da Tokyo a Parigi, ebbe un malfunzionamento delle sonde a 31.000 piedi (9.400 m), la velocità venne riportata erroneamente e il pilota automatico si disattivò automaticamente. Il maltempo e le basse temperature, ostruirono tutti e tre i tubi di Pitot. Nel secondo episodio, un Air France A340-300 (F-GLZN), in rotta da Parigi a New York, incontrò una severa turbolenza ed ebbe come conseguenza la disattivazione dei sistemi di navigazione automatica, e avvisi di stallo per alcuni minuti. Un altro incidente sul volo TAM 8091, da Miami a Rio de Janeiro il 21 maggio 2009, coinvolse A330-200, a causa di un brusco abbassamento della temperatura dell'aria esterna si ebbe la perdita dei dati della velocità con conseguente disattivazione del pilota automatico. Il velivolo precipitò improvvisamente di 1.000 metri (3.300 piedi) ma l'emergenza fu poi fortunatamente recuperata manualmente dai piloti.
Il 30 maggio 2010, nel Regno Unito, la BBC trasmise il documentario Lost: The Mystery of Flight 447, un documentario della durata di un'ora, che sviluppò un'inchiesta parallela indipendente dalle indagini ufficiali sull'incidente, utilizzando le abilità di un pilota esperto, di un investigatore di incidenti aerei, di un meteorologo dell'aviazione e di un ingegnere aeronautico strutturale. Utilizzando le informazioni disponibili all'epoca, quando le scatole nere non erano ancora state ritrovate, il documentario elencò una serie di considerazioni:
l'aereo si trovò a volare improvvisamente in un intenso e imprevisto temporale, che il radar non riuscì a captare perché venne nascosto da un'area di turbolenza più piccola e più vicina.
la prima riduzione della velocità fu apportata dai piloti, secondo le procedure da eseguire in caso di turbolenze improvvise.
vi fu un guasto contemporaneo di tutti e tre i tubi di Pitot, a causa di una rapida formazione di ghiaccio all'interno di essi.
l'equipaggio non fu in grado di interpretare il gran numero di allarmi e di avvisi comparsi negli istanti successivi alla perdita dei dati riguardanti la velocità.
vi fu una catastrofica perdita di quota dovuta principalmente allo stallo irreversibile che si era creato.
le azioni compiute dai piloti nei minuti successivi alle 02.10 UTC non ebbero alcun effetto sull'aereo, che precipitò molto rapidamente e si disintegrò solo al momento dell'impatto con la superficie dell'oceano.
Il 16 febbraio 2011, fu trasmesso un nuovo documentario inerente all'incidente, nella serie televisiva Nova scienza.
Nel maggio 2011, Wil S. Hylton, giornalista del New York Times, scrisse un articolo nel quale commentò l'incidente del volo AF447 dicendo che l'incidente "era facile da spiegare nel mito", perché "nessun altro aereo passeggeri nella storia moderna era scomparso così repentinamente, senza una chiamata Mayday o un testimone o anche una traccia sul radar". Hylton ha spiegato che l'A330 "è stato considerato tra i più sicuri aerei di servizio passeggeri", sottolineando che quando l'aeromobile scomparve, "il volo AF 447 sembrava scomparire misteriosamente dal cielo, come Icaro che cade dal cielo". Il Dr. Guy Gratton, un esperto di aviazione della Flight Safety Laboratory alla Brunel University, ha dichiarato: "Si tratta di un incidente aereo di cui non abbiamo mai visto eguali nel mondo occidentale. Questa è stata la più grande inchiesta degli ultimi anni. Per dirla francamente, grandi aerei passeggeri come AF447 non possono cadere misteriosamente dal cielo".
Nel luglio 2011, in un articolo su Aviation Week, il giornalista Fred George disse "Abbiamo bisogno di guardare la cosa da un approccio di sistema, un sistema di tecnologia umana che deve lavorare insieme con quello elettronico. Si tratta di progettazione di aeromobili e certificazione, formazione e fattori umani. Se guardate i fattori umani da soli, allora vi state perdendo mezzo o due terzi del fallimento totale del sistema...".
Il 6 dicembre 2011, la rivista mensile americana Popular Mechanics pubblicò una traduzione in inglese dell'analisi della trascrizione del registratore vocale della cabina di guida trapelato nel libro Errore di pilotaggio di Otelli, evidenziando le responsabilità dei co-piloti per lo stallo del velivolo. L'articolo concluse, sulla base delle informazioni scaricate dal Cockpit Voice Recorder e dal Flight Data Recorder, che Pierre Cedric Bonin compì la manovra errata di cabraggio, tenendo continuamente indietro la barra di comando nonostante i ripetuti avvertimenti di stallo che avrebbero dovuto spingerlo a fare il contrario. Secondo Popular Mechanics, Pierre Cedric Bonin non aveva maturato una sufficiente esperienza e formazione, e non aveva soddisfatto i requisiti specificati da Air France per essere un primo ufficiale su un aereo A330; mentre un altro fattore determinante sull'evolversi degli eventi che portarono all'incidente, fu il fatto che il comandante Marc Dubois aveva lasciato la cabina di guida per il proprio turno di riposo, lasciando il controllo del velivolo proprio a Pierre Cedric Bonin che era il più giovane e il più inesperto dei due co-piloti, quando invece sarebbe stato più saggio lasciare il posto di guida al copilota più anziano ed esperto, David Robert.
Popular Mechanics concluse evidenziando che una concomitanza di errori umani e problemi tecnologici furono le causa dell'incidente, ma che gli errori umani ne furono la causa più diretta. L'equipaggio avrebbe dovuto preparare il programma di volo più diligentemente, controllando e ricontrollando le previsioni meteo con largo anticipo, preparando percorsi alternativi in caso di tempeste. Il sistema radar di bordo venne correttamente utilizzato molto più tardi del previsto, solamente dopo che il comandante Dubois lasciò la cabina di guida per il turno di riposo. Fu in quel momento che David Robert scoprì una significativa formazione di tempeste che avrebbero incontrato a breve, e che avrebbe dovuto suggerire al co-pilota Bonin un percorso alternativo, oppure assumere il controllo del velivolo o richiamare immediatamente il comandante in cabina di pilotaggio. La formazione su come controllare un Airbus A330 ad alta quota quando il computer di bordo opera in modalità alternativa non era un requisito obbligatorio per i piloti dell'Air France, e questa mancanza di addestramento è stato un fattore determinante nelle errate manovre apportate da Pierre Cedric Bonin che causarono lo stallo dell'aereo. Pierre Cedric Bonin informò troppo tardi David Robert del fatto che aveva sempre cabrato dall'inizio del disguido che portò all'incidente.
Il 28 aprile 2012 il quotidiano inglese The Daily Telegraph pubblicò un articolo del giornalista britannico Nick Ross, contenente un confronto tra i comandi di volo Airbus e Boeing. Nell'articolo si evidenzia il fatto che a differenza delle cloche utilizzate da Boeing, quelle utilizzate da Airbus non danno alcun feedback al co-pilota riguardo alle manovre attuate dal pilota. Ross ritiene che questo potrebbe essere stato un fattore determinante che impedì a David Robert e Marc Dubois di accorgersi delle errate manovre attuate da Pierre Cedric Bonin.
Il volo Air France 447 è stato analizzato nella puntata La vera storia dell'Air France 447 della dodicesima stagione del documentario Indagini ad alta quota trasmesso da National Geographic Channel.
(FR) Jean-Pierre Otelli, Erreurs de pilotage: Tome 5 (Pilot Error: Chapter 5), Altipresse, 2011, ISBN 979-10-90465-03-9.
(EN) Roger Rapoport, The Rio/Paris Crash: Air France 447, Lexographic Press, 2011, ISBN 978-0-9847142-0-9.
Volo Birgenair 301 - 1996, incidente attribuito all'ostruzione dei tubi di Pitot, unitamente a un errore del pilota
Volo Aeroperú 603 - 1996, incidente causato dal manfunzionamento dei tubi di Pitot, con conseguenti errori di piloti e ATC
Wikimedia Commons contiene immagini o altri file su Volo Air France 447 Wikinotizie contiene l'articolo :fr:Disparition du vol Air France AF 447, 1º giugno 2009 Wikinotizie contiene l'articolo :fr:Recherche de l'Airbus-330 : des débris d'avion découverts par l'aviation brésilienne, 2 giugno 2009 Wikinotizie contiene l'articolo :fr:Un prince brésilien à bord de l'Airbus disparu, 2 giugno 2009
(FR)  Vol AF 447 du 1er juin 2009 - Bureau d'enquêtes et d'analyses (rapporto finale pubblicato il 5 luglio 2012)
(EN)  Flight AF 447 on 1st June 2009 - Bureau d'enquêtes et d'analyses (rapporto finale pubblicato il 5 luglio 2012)
"La scomparsa del volo Air France 447" sul quotidiano online IL POST, su ilpost.it.
 "Volo Air France 447 Anatomia di un disastro", su darwinweb.it. URL consultato il 27 settembre 2011 (archiviato dall'url originale il 13 agosto 2011).
 From the Bureau d'Enquêtes et d'Analyses pour la Sécurité de l'Aviation Civile, su bea.aero.

Kurama (九喇嘛 Kurama?, letteralmente "Nove Lama"), più comunemente noto come Volpe a Nove Code (九尾の猫俣 Kyūbi no yōko?) o Demone a Nove Code (九尾の尾獣 Kyūbi no bijū?) è un personaggio immaginario del manga Naruto, scritto e disegnato da Masashi Kishimoto. Compare anche nella serie televisiva anime da esso tratto e in altre opere derivate.
Considerato il cercoterio più potente che appaia nella serie, in grado di abbattere montagne e provocare maremoti con un singolo colpo di una delle sue code, il demone è una bestia di pura malvagità, intelligente, sadico e aggressivo.
Quando attaccò il Villaggio della Foglia, il Quarto Hokage lo sigillò dentro un neonato di nome Naruto Uzumaki, suo figlio, utilizzando due Sigilli quadrangolari. L'unione tra i due fa sì che possano vivere in simbiosi e che il protagonista del manga abbia numerosi poteri per mezzo del chakra della Volpe.
La prima apparizione del demone volpe è avvenuta in un episodio pilota del manga pubblicato sulla rivista Akamaru Jump nell'agosto 1997. In questa storia è il demone a trasformarsi in Naruto e non viceversa. Per la serie regolare, Kishimoto decise di cambiare tale particolare in seguito ad una riunione con il suo redattore, poiché sarebbe stato difficile per il lettore immedesimarsi in una volpe. Considerate queste modifiche, l'autore, prima della pubblicazione della serie su Shōnen Jump, concepì il demone in modo diverso, adattandolo al suo nuovo ruolo: infatti nell'episodio pilota, la volpe ha delle dimensioni decisamente più piccole rispetto a quella della serie regolare, indossando inoltre gli stessi occhiali portati da Naruto prima di diventare Genin.
Il primo abbozzo del demone realizzato pensando alla serie regolare venne disegnato velocemente prima della pubblicazione e colpì Kishimoto a tal punto da lasciarlo immutato. Sempre secondo l'autore, da quel disegno nacque la visione del mondo di Naruto, da cui è partito lo sviluppo dei personaggi e della storia.Inizialmente Kurama appare come una bestia di pura malvagità. È intelligente, sadico, aggressivo. Tuttavia, ha un certo senso dell'onore, e sembra avere un certo rispetto verso coloro che ritiene meritevoli di riceverlo, come Naruto ed il Quarto Hokage. Grazie all'influenza di Naruto, decide di mettersi completamente dalla sua parte e i due iniziano a collaborare.
Come gli altri otto cercoteri, Kurama originariamente faceva parte del Demone Bestia Decacoda, il cercoterio originale sigillato nel corpo dell'Eremita delle Sei Vie della Trasmigrazione., il quale prima di morire divise il chakra del mostro in nove parti. Molti anni dopo tale evento Kurama venne soggiogata da Madara Uchiha, che la utilizzò nello scontro con Hashirama Senju nella Valle della Fine. In seguito alla sconfitta di Madara, Kurama entrò in possesso del Villaggio della Foglia, e venne sigillata in due Forze portanti: prima in Mito Uzumaki, moglie del Primo Hokage, e successivamente in Kushina Uzumaki, moglie del Quarto hokage.
Successivamente per opera di Minato Namikaze, la volpe venne spezzata e divisa in due parti formando dunque una doppia entità e due volpi a nove code anziché una sola creando di fatto due cercoteri da uno solo, le due metà verranno sigillate a opera di Minato la prima dentro suo figlio Naruto Uzumaki, che è la volpe composta di chakra Yang, la seconda dentro lo stesso Minato che provvederà a sigillarla all'interno del suo stesso corpo divenendo anch'egli una forza portante; la volpe di Minato differisce da quella di Naruto poiché la sua è composta dal chakra dello Yin. Le due volpi a nove code in questione hanno inoltre lo stesso potere e lo stesso quantitativo di chakra e sono dunque allo stesso livello di potenza per quanto concerne capacità e risorse.
La Volpe a Nove Code fa la sua prima apparizione nel primo capitolo del manga, venendo rappresentata in una sola immagine prima di essere sigillata dal Quarto Hokage, Minato Namikaze, nel corpo di Naruto. Questo è il primo momento del manga in cui il demone è mostrato a grandezza naturale.
Essendo colui che ospita la Volpe a Nove Code, Naruto è in possesso di numerosi poteri per il parziale accesso al chakra delle Volpe: è infatti in grado di rigenerarsi velocemente, caratteristica che gli consente di riposarsi una sola notte per riprendersi anche dopo battaglie molto impegnative, oltre ad avere un'elevata resistenza. Naruto normalmente usa il chakra della Volpe a Nove Code quando è in collera o quando si trova in pericolo di morte. La prima volta che ha usufruito della forza del demone ha utilizzato la sua rabbia per controllarlo; tuttavia in seguito, grazie all'aiuto del suo maestro Jiraiya, ha imparato a controllarlo e a mantenere coscienza di sé quando richiama piccole quantità di chakra della Volpe. Per fare ciò, Naruto viaggia nella propria mente e chiede al demone di fornirgli il suo chakra. La Volpe accetta perché divertita dal coraggio di Naruto, ma anche perché conscia che il loro destino è legato.Il chakra del cercoterio ha però degli effetti collaterali: più Naruto ne utilizza, più la sua personalità svanisce, lasciando il posto a quella della bestia; il grado con cui ciò avviene è proporzionale alla quantità di chakra richiamata. L'effetto sulla personalità di Naruto diventa significativo una volta che il ragazzo accede alle trasformazioni con le code, dove un'aura di chakra rosso con la forma della volpe lo avvolge. Il numero di code di chakra indicano il livello di potenza: quando Naruto raggiunge le quattro code, perde completamente il controllo della propria personalità, oltre a cambiare radicalmente aspetto. Questo accade durante lo scontro con Orochimaru, nel quale Naruto arriva a liberare quattro delle nove code del demone, ferendo involontariamente Sakura Haruno e venendo fermato da Yamato. Questo è il secondo momento in cui Naruto raggiunge questo livello: la prima volta avvenne durante un allenamento con Jiraiya, evento che il Sannin indica come la seconda volta in cui ha rischiato seriamente la vita.Successivamente alla battaglia con Orochimaru, la Volpe a Nove Code riappare nella mente di Naruto quando costui reincontra Sasuke Uchiha, che, grazie allo Sharingan, entra nella mente di Naruto e si imbatte nel Nove Code. Il demone riconosce subito l'Uchiha proprio per il suo Sharingan, e, nonostante la sua malvagità, mostra un certo timore per gli occhi dell'Uchiha, affermando che Sasuke possiede un chakra più diabolico del suo e simile a quello di Madara Uchiha. Sasuke ha un breve dialogo con la Volpe, che gli consiglia di non uccidere Naruto altrimenti se ne sarebbe potuto pentire. È inoltre piuttosto orgoglioso e si arrabbia molto quando Naruto rifiuta il suo chakra per affrontare Sasuke.Dopo i falliti tentativi da parte di Itachi, Kisame e Deidara di catturare Naruto, lo stesso capo di Alba, Pain, insieme a Konan, si reca al Villaggio della Foglia per catturarlo, senza tuttavia riuscirvi. L'ultimo momento in cui appare la Volpe è proprio durante la battaglia contro il leader dell'Organizzazione Alba: qui Naruto arriva a liberare da prima sei, per poi arrivare fino a otto delle nove code del demone, prendendo sempre più le sembianze e le fattezze del demone stesso. Naruto arriva a togliere quasi del tutto il sigillo che tiene imprigionata la Volpe, ma viene tempestivamente fermato dal Quarto Hokage, il quale poi rivela di essere suo padre. Grazie al suo intervento, Naruto riesce a calmarsi e a ritornare al suo stato normale. Minato Namikaze poi dà nuova energia al sigillo della Volpe, asserendo tuttavia che quella sarà l'ultima volta.
Naruto viene inviato dai cinque Kage ad allenarsi insieme a Killer Bee, la forza portante del Bue/Polpo a Otto Code, per imparare a controllare l'Enneacoda. Entrando nella propria mente, Naruto affronta il Demone in un vero e proprio scontro e incontra la madre, Kushina Uzumaki, che rivela di essere la precedente Forza portante della Volpe a Nove Code e che aiuta Naruto a sconfiggere la Volpe, strappandole parte del suo chakra per potersene servire in battaglia. Tuttavia la Volpe a Nove Code ha ancora a disposizione un potere enorme, che Naruto non è ancora riuscito totalmente a gestire.
È all'inizio della quarta guerra mondiale dei ninja che la Volpe sembra iniziare a provare simpatia per Naruto, offrendogli più volte il suo chakra senza prendere quello di Naruto in cambio. Durante la battaglia contro Tobi, il quattrocode rivela a Naruto il nome del suo cercoterio, Kurama, il quale, dopo una conversazione con Naruto, decide di fondere il proprio chakra con quello della sua forza portante, affidandogli così tutto il suo potere. Nel mezzo dello scontro, la Volpe si riunisce telepaticamente con gli altri cercoteri e con le rispettive forze portanti: nella discussione che ne scaturisce, Naruto acquisisce la fiducia non solo del suo cercoterio, ma anche dei restanti e, nella figura di Naruto, Kurama rivive i momenti successivi alla sua nascita, mostrando nostalgia per i tempi passati. Kurama aiuta poi Naruto e l'alleanza durante lo scontro con il Decacoda e Obito, ma viene in seguito sigillato insieme a gli altri cercoteri da Madara. Tuttavia Minato, aiutato da Obito e Kakashi, inserisce la parte Yin della Volpe nel corpo del figlio, salvandolo. La parte Yin di Kurama aiuta così Naruto durante gli scontri con Madara che ha ottenuto i poteri Yin e Yang ovvero il Rinnegan e la Modalità eremita delle sei vie, Kaguya e Sasuke, al termine del quale la parte Yang verrà liberata insieme agli altri cercoteri. Dopo la guerra Kurama, oramai completa, si ricongiunge alla sua Forza Portante.
Il personaggio della Volpe a Nove Code, prende spunto dalla mitologia giapponese e Masashi Kishimoto, l'autore del manga, ne ha ripreso le caratteristiche. In Giappone questa figura leggendaria è detta Kitsune 狐?, che significa semplicemente volpe.
In Giappone vivono due sottospecie di volpi: la volpe rossa giapponese (Hondo kitsune, vive sull'isola di Honshū; Vulpes vulpes japonica) e la volpe di Hokkaidō (Kita kitsune, vive sull'isola di Hokkaidō; Vulpes vulpes schrencki). Nella mitologia giapponese sono considerate demoni.
I poteri dati a questi animali sono vastissimi e sono dovuti alle numerose storie di cui fanno parte. Secondo vari racconti essi sono capaci di cambiare aspetto, di assumere sembianze umane e di entrare nei sogni, oltre alla possessione, alla capacità di appiccare il fuoco con una coda o di sputare fuoco e all'abilità di creare illusioni molto complesse. Inoltre possiedono grande intelligenza, vita lunghissima e la capacità di rigenerarsi..
 Masashi Kishimoto, Il Mondo di Naruto. La guida ufficiale del Manga vol.1 - Hiden Rin no Sho: Il Libro delle Sfide, Modena, Planet Manga, 2008.
 Masashi Kishimoto, Il Mondo di Naruto. La guida ufficiale del Manga vol.2 - Hiden Hyo no Sho: Il Libro del Ninja, Modena, Planet Manga.
 Masashi Kishimoto, Il Mondo di Naruto. La guida ufficiale del Manga Vol.3 - Hiden To no Sho: Il Libro dei combattimenti, Modena, Planet Manga.
 Masashi Kishimoto, Il Mondo di Naruto. La guida ufficiale del Manga Vol.4 - Hiden Sha no Sho: Il Libro dei guerrieri, Modena, Planet Manga.

Baldassarre Franceschini detto il Volterrano (Volterra, 1611 – Firenze, 7 gennaio 1690) è stato un pittore italiano.
La principale fonte per la ricostruzione della biografia del Volterrano è la vita scritta da Filippo Baldinucci, suo amico diretto. È ritenuta attendibile, nonostante lo scrittore stesso lamenti in apertura di non aver ricevuto dall'artista, a causa della sua modestia, tutte le notizie di cui avrebbe avuto bisogno per stilare un resoconto più dettagliato. A questa fonte si aggiungono i documenti d'archivio legati per lo più a pagamenti, disponibili solo per alcuni lavori.
Nacque a Volterra nel 1611 (data fornita dal Baldinucci), figlio dello scultore locale Gaspare Franceschini, fu avviato alla pratica artistica dal padre, per diventare poi apprendista, sempre a Volterra, del fiorentino Cosimo Daddi.
Si fece notare da Ludovico Guarnacci, uno dei suoi primi committenti, e da Curzio Inghirami, fratello del più potente Giulio, segretario di Cristina di Lorena. Proprio Giulio lo introdusse nell'ambiente fiorentino e fece sì che nel 1628 entrasse a bottega da Matteo Rosselli, uno degli artisti più quotati allora attivi in città. Per via della pestilenza, il Franceschini tornò a Volterra un anno dopo, dove dipinse una serie di affreschi che sono tra le sue prime opere note: una Purificazione in Sant'Agostino, un'Assunta già nella congregazione dei Cappellani della cattedrale e ora nell'oratorio di Sant'Antonio Abate (1631) e il Sogno di Elia nell'abbazia di San Giusto (1632, perduti invece gli affreschi nella volta e nel coro). Si tratta di lavori dove si legge l'influenza del Rosselli, anche se una certa rigidità compositiva risente ancora del provincialismo dei suoi primi passi.
Tornato a Firenze, fu cinque mesi nella bottega di Giovanni da San Giovanni, mettendo mano sia all'affresco d'altare nella chiesa di San Felice in Piazza, sia alla decorazione della sala dell'Udienza negli appartamenti estivi di palazzo Pitti (oggi detta Sala di Giovanni da San Giovanni nel Museo degli argenti), dove gli viene attribuito un pennacchio con un monocromo di piume in un vaso (1635). Dopo la morte del suo maesto (1636), che era il principale artista della corte medicea, sempre per l'interessamento del conterraneo Giulio Inghirami, il Franceschini viene presentato ufficialmente a corte, facendo esporre una sua opera (un perduto affresco portatile detto "paniera", di cui restano un paio di disegni preparatori) a palazzo Pitti.
Gli effetti di tale iniziativa non si fecero attendere, tanto che già un anno dopo don Lorenzo de' Medici gli affidò l'importante compito di affrescare nella villa La Petraia un ciclo di affreschi nei loggiati del cortile, sul tema dei Fasti medicei, elaborato da alcuni letterati tra cui Ludovico Incontri. A questa importante impresa il Volterrano lavorò per quasi dieci anni, dalla fine del 1636 al 1647, con una lunga pausa tra il 1639 e il 1641 per visitare, a spese di Don Lorenzo, l'Italia del Nord e conoscere le più avanzate conquiste pittoriche di quelle zone. Fu quindi a Bologna, a Ferrara, a Venezia, a Parma e ancora a Mantova, Modena e Novellara (dove lavorò per Alfonso Gonzaga), e probabilmente anche a Roma.
Al suo ritorno lo stile degli affreschi, interrotti a metà, segnò una decisa evoluzione: dallo stile ancora basato sul preciso disegno, mutuato dal Rosselli e da Giovanni da San Giovanni, passò a forme più fluide e colori più solari, derivati dalle influenze di Paolo Veronese, di Pietro da Cortona e, soprattutto, Correggio. Il 14 novembre 1646 è registrato l'ultimo pagamento per il ciclo della Petraia, per un compenso totale di 1.304 ducati, superiore alla media dell'epoca, a testimonianza della sua raggiunta maturità artistica, assai apprezzata dalla committenza.
Approfittando delle pause invernali, l'artista aveva anche realizzato nel frattempo importanti lavori a Firenze, come un affresco con San Michele Arcangelo caccia Lucifero e altri diavoli nella compagnia dei battuti della chiesa di San Michele a Castello (1637), la Vigilanza e Sonno nella villa medicea di Castello (1641-42, entrambi commissionati dallo stesso Don Lorenzo), uno nell'oratorio dei Vanchetoni (1639-40) e gli affreschi della cappella Orlandini-Concini in Santa Maria Maggiore (1642), che Mina Gregori indicò come prima opera pubblica inequivocabilmente "barocca" a Firenze. A questo ciclo si aggiunse poi quello della Gloria di santa Cecilia nella cappella Grazzi della basilica della Santissima Annunziata (1643-44), primo suo lavoro nel complesso servita. In queste prove l'artista dimostrò già una piena maturità e uno stile destinato a diventare il suo marchio di fabbrica più apprezzato, con un allargamento della lezione toscana verso forme più libere e barocche.
Diventato tra gli artisti più apprezzati del momento, dipinse nel corso degli anni cinquanta numerose opere religiose, tele da cavalletto e alcuni affreschi nei palazzi della nobiltà fiorentina, come a palazzo della Gherardesca (per Guido della Gherardesca), al palazzo di Valfonda (per Cosimo Riccardi), a palazzo Niccolini (per Filippo Niccolini), al palazzo di San Clemente (per Tommaso Guadagni e i suoi figli), a palazzo Taddei (per Vincenzo Giraldi), alla villa medicea di Castello (per il cardinale Giovan Carlo de' Medici, opere staccate e oggi nel Museo Bardini di Firenze). Per il cardinale dipinse anche un famoso ritratto, di cui restano anche alcune repliche, e alcune celebrate opere quali lo Staffiere liutista col moro Giovannino (1662 circa) e la Burla del Pievano Arlotto ai commensali (1643-44), che faceva parte di una serie perduta.
Importante successo fu anche il ciclo nella Cappella Colloredo nell'Annunziata, dove decorò la volta e i pennacchi (1650-52), ottenendo un compenso quasi raddoppiato durante la stima finale (da 240 a 400 ducati).
Nel 1651 il marchese Niccolini, in previsione della decorazione della sua cappella in Santa Croce, gli finanziò una nuova serie di viaggi di formazione: nell'agosto 1651 in Emilia (Bologna, Modena, Sassuolo e Parma) e nel febbraio-aprile 1653 a Roma, dove affrescò anche una stanza del palazzo del Bufalo alle Fratte. Se negli affreschi a palazzo Niccolini si nota una certa ascendenza emiliana, è solo dopo il viaggio romano che l'artista mette mano, con una rinnovata fastosità (derivata dal Lanfranco, da Pietro da Cortona e da Gian Lorenzo Bernini), alla volta della cappella Niccolini, compiuta nel 1658-59, coi peducci terminati nel 1661. L'artista, che incassò ben 1400 scudi per l'impresa.
Nel 1652 nel frattempo si era immatricolato all'Accademia delle arti del disegno e ne divenne accademico effettivo nel 1654. Visse nella casa in via Capponi, che fu di Andrea del Sarto e di Federico Zuccari.
Per i vecchi patroni Inghirami dipinse inoltre, in quegli anni, una pala con la Madonna e santi (1659) per la badessa Marzia Inghirami di Santa Chiara, oggi nella Pinacoteca civica.
Nel 1664 l'abate Luigi Strozzi, emissario fiorentino del potente ministro Jean-Baptiste Colbert, gli commissionò un'importante opera destinata ad essere donata al re di Francia: la Gloria di Luigi XIV che trionfa sul Tempo (oggi alla Reggia di Versailles), che gli avrebbe potuto aprire le porte di una carriera internazionale alla della corte del re Sole, attentissimo alle novità provenienti dall'Italia.
Ispirata agli schemi de recenti affreschi di Pietro da Cortona a palazzo Pitti (specialmente quelli della volta della Sala di Saturno, 1663-1665), l'opera non riscosse il successo sperato. Presto se ne scordò l'artefice, tant'è vero che fu a lungo attribuita a Ciro Ferri.
Attivo fino a pochi anni prima della morte, il Volterrano fu sempre molto richiesto a Firenze e in Toscana, toccando vari generi, dalla pittura allegorica e mitologica alle opere devozionali, dal ritratto ala decorazione parietale. Gli anni sessanta, settanta e ottanta sono ricchi di commissioni, sebbene l'iniziale libertà e spregiudicatezza giovanile si stempera ormai in forme più consolidate, talvolta appesantite dalla retorica barocca. Spicca comunque la preferenza compositiva per le linee ascensionali e per la visione "da sott'in su", che gli ha fatto talvolta guadagnare l'appellativo di "Correggio toscano".
Tra i suoi committenti si ritrovano i nomi della nobiltà volterrana e fiorentina, quali gli Incontri (Elemosina di san Luigi dei Francesi nella chiesa di Sant'Egidio), i marchesi Gerini (Andata al Calvario e Riposo durante la fuga in Egitto), i cardinali Carlo (Sacra Famiglia, perduta) e Leopoldo de' Medici (Assunzione nella Santissima Annunziata, 1671, e Pala di San Filippo Benizi), il principe Mattias (una perduta Vittoria e Fama nella villa medicea di Lappeggi), fino al granduca Cosimo III (Madonna in gloria nella chiesa di Santa Lucia alla Castellina, 1682). Fuori Firenze, inviò opera a Pescia (San Carlo Borromeo che comunica gli appestati) e a Pisa (pala dell'altare maggiore della chiesa della certosa di Pisa, 1681).
A inizio degli anni ottanta prese avvio il suo ultimo e più impegnativo lavoro per la basilica della Santissima Annunziata, la decorazione ad affresco della grande volta della tribuna con la Gloria della Vergine. Commissionata da Cosimo III già nel 1676, fu realizzata con l'aiuto dell'allievo Cosimo Ulivelli tra il settembre 1680 e l'agosto 1683.
Come ritrattista effigiò, tra le personalità più importanti, il giovane Cosimo III, ancora principe, papa Alessandro VII e l'amico Filippo Baldinucci.
Fu inoltre consulente dello scrittore Giovanni Cinelli, restauratore per il gran principe Ferdinando, perito per l'arciduca Ferdinando Carlo d'Austria, con cui visitò l'Italia settentrionale tra il 1662 e il 1663.
Negli anni più tardi, nonostante l'anzianità e un'apoplessia, riuscì comunque a compiere opere estreme, come l'affresco nella villa Medicea del Poggio Imperiale (Ascensione di santa Maria Maddalena, oggi staccato e nei depositi di palazzo Pitti) e quelli nella Sala delle Allegorie, entrambi per Vittoria Della Rovere.
Morì il 7 gennaio del 1690 (stile comune, 1689 secondo l'uso fiorentino) e fu sepolto nella sede della compagnia di San Benedetto Bianco, presso la chiesa di San Salvatore a Camaldoli.
Vergine Assunta, 1631, olio su tela, 97x76 cm, Volterra, Museo diocesano, già oratorio di Sant'Antonio Abate alla Ripa
Vera effigie di sant'Antonio da Padova (con Cosimo Daddi), 1632-33, olio su tela, 230x131 cm, Volterra, Museo diocesano, già chiesa di San Francesco
Visione di san Felice da Cantalice, 1635, olio su tela, 186,5x127 cm, Volterra, chiesa di Santa Chiara
San Felice da Nola che soccorre san Massimo (con Giovanni da San Giovanni), 1635, affresco, Firenze, chiesa di San Felice in Piazza
Morione con pennacchi (su disegno di Giovanni da San Giovanni), 1635, affresco, Firenze, Museo degli argenti, Sala di Giovanni da San Giovanni
San Michele Arcangelo caccia Lucifero e altri diavoli, 1637 circa, affresco, Firenze, chiesa di San Michele a Castello, Compagnia dei Battuti
Cristo nell'orto degli ulivi, 1638 circa, olio su tela, 120x80 cm, Volterra, Pinacoteca e museo civico di Volterra
Santi Giovanni Battista, Giovanni Evangelista, Filippo Neri e angeli, 1639-40, affresco, Firenze, oratorio dei Vanchetoni
Santa Caterina da Siena in adorazione del crocifisso, 1641-42 circa, olio su tavola, 28,5x18,5 cm, Firenze, Galleria Palatina
Elia sul carro di fuoco, angeli, Antica e Nuova Legge, Umiltà e Verginità, 1642, affreschi, Firenze, chiesa di Santa Maria Maggiore, Cappella Orlandini-Concini
Vigilanza e Sonno, 1641-42 circa, affresco, Firenze, villa medicea di Castello, Sala degli Staffieri
Gloria di santa Cecilia e angeli musicanti, 1643-44, affreschi, Firenze, basilica della Santissima Annunziata, cappella Grazzi
Burla del Pievano Arlotto ai commensali, 1643-44 circa, tempera su tela, 107x150 cm, Firenze, Galleria Palatina
Ganimede con vaso e coppa d'oro, 1645-46 circa, olio su tela, 87,5x71,5 cm, Milano, collezione Luigi Koelliker
Gloria di santa Lucia, Fortezza, Purezza, Fede e Carità, 1650-52, affreschi, Firenze, basilica della Santissima Annunziata, cappella Colloredo
Cecità della mente umana illuminata dalla Verità e tre teste, 1651 circa, affreschi su embrice, 1652-53 circa, Firenze, palazzo della Gherardesca
Ganimede con vaso d'oro e coppa di cristallo, 1654-55 circa, 96,3x76,8 cm, Londra, collezione Jean-Luc Baroni
Ritratto del cardinale Giovan Carlo de' Medici, 1653-54, olio su tela, 146x117 cm, Firenze, Galleria Palatina
Ritratto del cardinale Giovan Carlo de' Medici, 1653-54, olio su tela, 45x35,5 cm, Firenze, Palazzo Martelli
Madonna col Bambino e sette santi, 1655, olio su tela, 220x370 cm, Volterra, Pinacoteca e museo civico di Volterra
San Giovanni evangelista a Patmos, 1656 circa, olio su tela, 200x158 cm, Figline Valdarno, oratorio dell'ospedale Serristori
Incoronazione della Vergine e Sibille, 1653-1661, Firenze, basilica di Santa Croce, cappella Niccolini
Ritratto del principe Cosimo di Ferdinando II in minore età, 1656 circa, olio su tela, 201x130 cm, collezione privata
Perseo con la testa di Medusa, 1657-58 circa, olio su tela, 95x72,5 cm, Monaco di Baviera, Staatsgalerie Schleissheim (Castello di Schleißheim)
Glorificazione di Vittoria della Rovere e quattro allegorie, 1658, affreschi, Firenze, Galleria Palatina, sala delle Allegorie
Ascensione di santa Maria Maddalena, 1659, tempera su tela, 195x195 cm, Firenze, Galleria Palatina (depositi)
Allegoria della Fama di Giovan Carlo de' Medici, 1659, affresco, Firenze, palazzo Pitti, mezzanino della Muletta
Sposalizio mistico di santa Caterina d'Alessandria, 1661, olio su tela, 204x186 cm, Vicenza, collezione della Banca Popolare di Vicenza
Sposalizio mistico di santa Caterina d'Alessandria, 1662-65, olio su tela, 110,5x140 cm, collezione privata
Sposalizio mistico di santa Caterina d'Alessandria, 1662-65, olio su tela, 59x74 cm, New York, già in collezione John L. Fiorilla
Sposalizio mistico di santa Caterina d'Alessandria, 1662-65, olio su tela, 115x145 cm, Monza, collezione Brusa
Ritratto di Paolino cieco, 1662, perduto (nota da incisioni di Lorenzo Lorenzi e Pier Antonio Pazzi, 1786)
Sacra Famiglia con sant'Elisabetta e san Giovannino, 1662-65 (perduto, noto da un'incisione di Ranieri Allegranti e Cosimo Colombini, 1786)
Ritratto del cardinale Giovan Carlo de' Medici, 1663, olio su tela, 143x117 cm, Firenze, Uffizi (depositi)
Riposo durante la fuga in Egitto (bozzetto), 1662-64, olio su tela, 50x38 cm, Firenze, palazzo Corsini al Parione
Allegoria della Vittoria e della Pace, 1664-65 circa, olio su tela, 194x183 cm, Firenze, collezione privata
San Luigi di Francia risana gli scrofolosi (bozzetto), 1664-65, olio su tela, 74x55 cm, Firenze, Uffizi
San Luigi di Francia risana gli scrofolosi, 1664-65, olio su tela, 390x260cm, Firenze, chiesa di Sant'Egidio
Didone accareazza Cupido trasformato in Ascanio, 1665-70, olio su tela, 99x77 cm, collezione privata
Ritratto di vecchio con mantello e collo di pelliccia, 1665-70, olio su rame, 15x12,3 cm, Firenze, Uffizi
San Francesco Saverio risuscita una fanciulla, olio su tela, 176x75 cm, Siena, chiesa di San Vigilio
Intercessione di san Filippo Benizi, 1671, olio su tela, 218x152 cm, Firenze, basilica della Santissima Annunziata, cappella Tedaldi
San Giovanni Evangelista, 1671, olio su tela, 218x152 cm, Firenze, basilica della Santissima Annunziata, cappella Tedaldi
Tempo che tappa le ali della Fama, 1672-73 circa, olio su tela, 65x53,5 cm, Milano, collezione Koelliker
Santa Vittoria, 1674-75, olio su tela, 96,8x80 cm, Firenze, Museo del cenacolo di San Salvi (depositi)
Assunta con santa Caterina da Siena e la beata Margherita da Cortona, 1677, olio su tela, 300x200 cm, Firenze, chiesa di Santa Felicita
Assunta con santa Caterina da Siena e la beata Margherita da Cortona, post 1665, olio su tela, 54x40 cm, Firenze, Uffizi
San Carlo Borromeo comunica gli appestati, 1677, olio su tela, 240x160 cm, Pescia, chiesa della Santissima Annunziata
Ritratto di Cosimo III sulla darsena di Livorno, 1677, olio su tela, 196x122, Varsavia, Castello reale
Ritratto di un familiare di Filippo Baldinucci, 1675-1680 circa, olio su tela, 49,5x37,5 cm, collezione privata
Sposalizio mistico di santa Caterina d'Alessandria, 1675-80 circa, olio su tela, 27,5x33 cm, collezione privata
Testa femminile, 1677 circa, olio su tela, 29x20,5 cm, Firenze, Museo del cenacolo di San Salvi (depositi)
Incoronazione della Madonna al cospetto della Trinità, 1680-83, affresco, Firenze, basilica della Santissima Annunziata, tribuna
Madonna col Bambino tra i santi Giovanni Battista, Giovanni Evangelista, Bruno e Gorgonio, 1681, olio su tela, 65x44 cm, Firenze, Uffizi
Madonna col Bambino tra i santi Giovanni Battista, Giovanni Evangelista, Bruno e Gorgonio, 1680-83, olio su tela, 280x170 cm, Calci, Certosa di Pisa
San Luca ritrae la Madonna col Bambino, 1683-86, olio su tela, 295x406 cm, Firenze, basilica di Santa Croce, biblioteca
Madonna e i santi Giovanni Evangelista e Pietro d'Alcantara, 1684 circa, Montelupo Fiorentino, chiesa dei Santi Quirico, Lucia e Pietro d'Alcantara
Madonna col bambino tra i santi Lucia e Angelo carmelitano, 1684-85, olio su tela, 550x350 cm, Sesto Fiorentino, chiesa di Santa Lucia alla Castellina
Panneggio dell'Allegoria dell'Inclinazione (di Artemisia Gentileschi), 1684, olio su tela, 152x61 cm, Firenze, Casa Buonarroti, galleria
Madonna che porge il Bambino a san Francesco d'Assisi, 1687-88, olio su tela, 135x195 cm, Firenze, collezione privata
Sante Lucia, Agata e Apollonia, 1689, olio su tela, 220x148 cm, Scandicci, pieve di San Giuliano a SettimoAttivissimo disegnatore, tra i massimi della sua epoca, ha lasciato un corpus grafico molto consistente (si parla di almeno 400 fogli), sparso nelle maggiori istituzioni pubbliche e collezioni private.
Maria Cecilia Fabbri, Alessandro Grassi, Riccardi Spinelli, Volterrano, Fotografie di Irene Taddei, Edifir, Firenze 2013. ISBN 978-88-7970-601-8
 Marco Gallo, FRANCESCHINI, Baldassarre detto il Volterrano, in Dizionario biografico degli italiani, vol. 49, Roma, Istituto dell'Enciclopedia Italiana, 1997. URL consultato l'11 gennaio 2015.
Vtáčkovce (in ungherese Patacskő) è un comune della Slovacchia facente parte del distretto di Košice-okolie, nella regione di Košice.

Vulcano (latino Vulcanus, Volcanus o arcaico Volkanus) è il dio romano del fuoco terrestre e distruttore. Appartiene alla fase più antica della religione romana; infatti Varrone riferisce, citando gli annales pontificum, che re Tito Tazio aveva dedicato altari ad una serie di divinità tra le quali era anche Vulcano. Spesso è erroneamente indicato come figlio di Giove e Giunone, in realtà è stato generato per partenogenesi da quest'ultima.
L'etimologia del nome non è chiara: la tradizione romana sosteneva che il dio derivasse il proprio nome da alcuni termini latini collegati alla folgore (fulgere, fulgur, fulmen), la quale è in qualche modo collegata al fuoco. Al dio
sono attribuiti due epiteti: Mulciber (qui ignem mulcet), cioè "che addolcisce", Quietus e Mitis, entrambi col significato di "tranquillo"; tutti questi epiteti servono a scongiurare l'azione distruttiva del dio (per esempio negli incendi). In seguito all'identificazione di Vulcano con il greco Efesto, l'epiteto Mulciber fu interpretato come "colui che addolcisce i metalli nella forgia".
Fino alla metà del XX secolo si pensava che il suo nome non fosse latino ma fosse correlato foneticamente al nome del dio cretese Velkhanos che però ha funzioni molto diverse da quelle del dio romano.
Secondo Wolfgang Meid il nome del dio romano non è correlato a quello di Velkhanos e Christian Guyonvarc'h ha invece proposto di collegarlo al nome di persona irlandese Olcán (ogamico Ulccagni, al genitivo). Un'altra ipotesi, avanzata da Vasilij Abaev, prende in esame una possibile relazione tra Volcanus e l'osseto -waergon variante del nome di Kurdalaegon, il fabbro mitico dell'epopea nartica. Come fa notare Dumézil, la forma Kurdalaegon è stabile e ha un significato chiaro (kurd, "fabbro" + -on "della famiglia" + Alaeg, nome di una delle famiglie nartiche). La variante che si avvicina al nome di Vulcano, invece, è stata attestata una sola volta per cui, sempre secondo Dumézil, si tratta di un accostamento da respingere.
A Creta era venerato Velkhanos, un dio della natura e degli Inferi e in passato si è ipotizzato che Vulcano provenisse dal Mediterraneo orientale tramite l'Etruria.
Secondo Georges Dumézil, la reale natura di Vulcano si spiega con la teoria dei tre fuochi vedici. Secondo questa teoria per celebrare un sacrificio si devono accendere sul terreno tre fuochi: il primo, chiamato "fuoco del padrone di casa", rappresenta il sacrificante stesso e serve ad accendere gli altri, il secondo, "fuoco delle offerte", porta il sacrificio agli dèi per mezzo del fumo, il terzo, "fuoco di destra o del sud", è situato al limite dell'area sacrificale e serve da sentinella contro l'attacco degli spiriti maligni. Questa teoria si sarebbe conservata anche a Roma, dove i primi due fuochi sono rappresentati da Vesta mentre il terzo è Vulcano. Il dio è quindi il fuoco che divora e distrugge, rivolto verso le potenze ostili e questo spiega ciò che si era chiesto anche Plutarco, cioè perché i suoi templi dovevano essere costruiti fuori o al limite esterno delle mura, come già il Volcanal alle origini di Roma. Questo spiega anche perché a Vulcano si consegnassero bruciandole per annientarle le armi e le spoglie del nemico prese sul campo di battaglia, come anche le armi del sopravvissuto alla devotio.
A Vulcano viene attribuita la paternità di alcuni personaggi della tradizione romana e latina: Ceculo, il fondatore di Preneste, Caco, un essere primordiale e mostruoso che abitava nel sito di Roma e Servio Tullio, il penultimo re di Roma.
Catone nelle Origini dice che alcune vergini andate ad attingere acqua trovarono Ceculo in mezzo al fuoco e perciò si pensò che egli fosse figlio di Vulcano. Anche Virgilio ricorda nell'Eneide la discendenza da Vulcano di Ceculo e di Caco. Ovidio racconta nei Fasti che Servio Tullio era stato concepito dalla schiava Ocresia sedutasi sopra un fallo eretto apparso nel focolare; la divina paternità fu riconosciuta quando un fuoco circondò la testa del piccolo senza procurargli danno. Anche Plinio il vecchio racconta la medesima storia, ma attribuisce la paternità al Lar familiaris, piuttosto che a Vulcano.
Jacqueline Champeaux e Attilio Mastrocinque hanno avanzato l'ipotesi che sia identificabile con Vulcano il dio ignoto che nella più antica mitologia latina avrebbe fecondato una dea vergine e madre corrispondente alla Rea greca (la dea Fortuna a Praeneste e Feronia ad Anxur). In tal caso Vulcano sarebbe stato il padre di Giove.
Confrontando i diversi racconti mitologici, l'archeologo Andrea Carandini ritiene che Caco e Caca fossero figli di Vulcano e di una divinità o di una vergine locale così come lo è Ceculo; Caco e Caca rappresenterebbero l'uno il fuoco metallurgico e l'altra il fuoco domestico, proiezioni di Vulcano e Vesta. Questi racconti mitologici risalirebbero al periodo pre-urbano del Lazio e il loro significato appare abbastanza chiaro: sul piano divino Vulcano feconda una dea vergine e genera Giove, il sovrano divino; sul piano umano Vulcano feconda una vergine locale (probabilmente una "principessa") e genera un capo. La prima attestazione di un'associazione rituale fra Vulcano e Vesta risale al lettisternio del 217 a.C.. Altri indizi che sembrano confermare questo legame sembrano essere la vicinanza tra i due santuari e l'affermazione fatta da Dionigi di Alicarnasso, secondo il quale entrambi i culti sarebbero stati introdotti a Roma da Tito Tazio per esaudire un voto fatto in battaglia.
A Vulcano sono collegate due divinità femminili ugualmente antiche, Stata Mater, che è probabilmente la dea che ferma gli incendi, e Maia, il cui nome secondo H. J. Rose deriva dalla radice MAG, per cui va interpretata come la dea che presiede alla crescita, forse a quella dei raccolti.
Macrobio riferisce l'opinione di Cincio secondo il quale la compagna di Vulcano sarebbe Maia, giustificando questa affermazione con il fatto che il flamine di Vulcano sacrificava a questa dea alle calende di maggio, mentre secondo Pisone la compagna del dio sarebbe Maiesta. Anche secondo Gellio Maia era associata a Vulcano, citando i libri di preghiere in uso ai suoi tempi. Il dio è il patrono dei mestieri legati ai forni (cuochi, fornai, pasticceri) e se ne trova attestazione in Plauto, Apuleio (dove fa il cuoco alle nozze di Amore e Psiche) e nel poemetto di Vespa contenuto nell'Anthologia Latina e incentrato sulla contesa tra un fornaio e un cuoco.
Il principale e più antico santuario di Vulcano a Roma era il Volcanal, situato nell'area Volcani, un'area all'aperto ai piedi del Campidoglio, nell'angolo nord-occidentale del Foro Romano, con un'ara dedicata al dio e un fuoco perenne. Secondo la tradizione romana, il santuario era stato dedicato da Romolo, il quale vi aveva anche posto una quadriga di bronzo dedicata al dio, preda di guerra dopo la sconfitta dei Fidenati (ma secondo Plutarco la guerra in questione fu quella contro Cameria, sedici anni dopo la fondazione di Roma), e una propria statua con una iscrizione contenente una lista dei suoi successi redatta in caratteri greci; secondo Plutarco Romolo era rappresentato incoronato dalla Vittoria. Inoltre il re avrebbe piantato nel santuario un albero di loto sacro, che esisteva ancora ai tempi di Plinio il vecchio e si diceva che fosse tanto antico quanto la città stessa. Si è ipotizzato che il santuario risalisse all'epoca in cui il Foro era ancora fuori della città. Il Volcanal è menzionato due volte da Tito Livio in merito al prodigium di una pioggia di sangue avvenuto nel 183 a.C. e nel 181 a.C..
L'area Volcani, probabilmente un locus substructus, era circa 5 metri più alta del Comitium e da essa i re e i magistrati della prima repubblica, prima che fossero costruiti i rostra, si rivolgevano al popolo. Sul Volcanal c'era anche una statua in bronzo di Orazio Coclite, che era stata qui spostata dal Comizio, un locus inferior, dopo essere stata colpita da un fulmine. Aulo Gellio racconta che furono chiamati alcuni aruspici per espiare il prodigio, ma questi mossi dal malanimo fecero spostare la statua in un luogo più basso dove non batteva mai il sole. L'inganno fu però scoperto e gli aruspici giustiziati; in seguito si scoprì che la statua doveva essere posta in un luogo più alto e così fu fatto sistemandola nell'area Volcani. Già nel 304 a.C. nell'area Volcani fu costruito un tempio alla Concordia dedicato dall'edile curule Gneo Flavio. Stando a Samuel Ball Platner nel corso del tempo il Volcanale sarebbe stato sempre più ristretto dagli edifici circostanti fino ad essere ricoperto del tutto. Il culto era comunque vivo ancora nella prima metà età imperiale, come testimonia il ritrovamento di una dedica di Augusto nell'anno 9 a.C..
Agli inizi del XX secolo furono ritrovate, dietro l'Arco di Settimio Severo, alcune antiche fondazioni in tufo che probabilmente appartenevano al Volcanale e tracce di una specie di piattaforma rocciosa, lunga 3,95 metri e larga 2,80, che era stata ricoperta di cemento e dipinta di rosso. La sua superficie superiore è scavata da varie canaline e di fronte ci sono i resti di una canale di drenaggio fatto di lastre di tufo. Si avanzò l'ipotesi che si trattasse dell'ara stessa di Vulcano. La roccia mostra segni di danni e di riparazioni e nella superficie ci sono alcune cavità, rotonde e squadrate, che hanno una qualche rassomiglianza con le tombe e sono perciò state considerate tali da alcuni autori in passato, specialmente von Duhn, il quale, dopo la scoperta di antiche tombe a cremazione nel Foro, ha sostenuto che in origine il Volcanale fosse il luogo dove venivano bruciati i corpi.
Un altro tempio gli fu eretto prima del 215 a.C. nel Campo Marzio, presso il Circo Flaminio dove si tenevano giochi in suo onore in occasione della festività dei Volcanalia. Vitruvio afferma che anche gli aruspici etruschi prescrivono nei loro libri di costruire i templi di Vulcano fuori delle mura cittadine, per evitare che il fuoco si rivolga contro le abitazioni.
Al culto di Vulcano era preposto un flamine minore, denominato flamine vulcanale; al dio era dedicata la festività dei Volcanalia, celebrata il 23 agosto (ovvero il X alle calende di settembre), in occasione della quale si svolgevano i Ludi Piscatorii, giochi in onore dei pescatori del Tevere sull'altra riva del fiume rispetto alla città e si sacrificavano nel fuoco del Volcanal piccoli pesci vivi, pescati nel fiume, al posto di anime umane.. Pare che durante questa festa la gente usasse appendere abiti o stoffe al sole; secondo Dumézil questa pratica rituale potrebbe riflettere un legame teologico tra Vulcano e il dio Sole. Un'altra usanza praticata in questo giorno era di iniziare a lavorare con la luce di una candela, probabilmente per auspicare un uso benefico del fuoco legato al dio.
A Ostia il culto di Vulcano era il più importante della città, così come lo era il suo sacerdote, denominato pontifex Volcani et aedium sacrarum, il quale aveva il controllo su tutti gli edifici sacri della città e concedeva (o negava) l'autorizzazione all'erezione di statue dedicate alle divinità orientali. Il pontefice di Vulcano era nominato a vita probabilmente dal consiglio dei decurioni e la sua posizione corrispondeva a quella del pontefice massimo a Roma ed era il vertice della carriera amministrativa della città di Ostia; veniva scelto, quindi, tra le persone che aveva già ricoperto cariche pubbliche in città o anche a livello imperiale. Il pontefice di Vulcano era l'unica autorità che disponesse di un certo numero di aiutanti e precisamente di tre pretori e due o tre edili, cariche religiose diverse da quelle civili omonime. In base ad una iscrizione frammentaria ritrovata ad Annaba (antica Hippo Regius), si ritiene probabile che lo scrittore Svetonio abbia ricoperto questa carica.
Da Strabone sappiamo che a Pozzuoli vi era una zona denominata in greco "agorà di Efesto" (Forum Vulcani in latino), una pianura caratterizzata da numerosi sbocchi di vapore vulcanico (odierna località "La Solfatara").
Plinio il vecchio riferisce inoltre che nelle vicinanze di Modena il fuoco usciva dalla terra statis Volcano diebus.
Assimilato al dio greco Efesto, in età classica ne assunse anche la mitologia ritrovandosi così ad essere considerato figlio di Giove e di Giunone e sposo di Venere. Già il poeta Lucio Accio nel Filottete chiama Lemno, l'isola di Efesto, con l'appellativo di Vulcania.
Nell'Eneide Virgilio mescola temi arcaici e temi ellenizzanti: se da una parte Vulcano viene identificato con la furia del fuoco che brucia le navi o con le faville che sprizzano dalle torce, dall'altra Vulcano viene identificato con il dio greco Efesto quando viene chiamato "il dio di Lemno" o nell'episodio in cui la dea Venere seduce il dio nel talamo divino per convincerlo a fornire armi a Enea. Il dio acconsente e corre all'isola di Lipari sotto la quale vi è un antro nel quale i ciclopi forgiano le armi per gli dèi. Vulcano ordina loro di interrompere il lavoro e di dedicarsi alla fabbricazioni delle armi per Enea, tra le quali uno scudo sul quale vengono effigiati i principali eventi della storia romana da Romolo ad Augusto. Anche in Ovidio c'è una simile mescolanza: nelle Metamorfosi Vulcano è associato alla violenza del fuoco e alle fiamme soffiate dalle narici dei tori prodigiosi che Giasone deve affrontare per avere il vello d'oro, ma poi gli viene attribuita la paternità del brigante Perifete, figlio di Efesto.
Nella letteratura latina del III secolo Vulcano è completamente identificato con Efesto nel De concubitu Martis et Veneris di Reposiano, un poemetto contenuto nell'Anthologia Latina, nel quale si racconta l'episodio omerico della scoperta del tradimento di Venere con Marte; in pratica di romano qui c'è solo il nome dei divini protagonisti che sostituisce l'originale greco. L'identità di Vulcano con Efesto permane nei secoli successivi. È riconoscibile, per esempio, nelle numerose rappresentazioni di Vulcano nell'arte rinascimentale e moderna quali:
Marte e Venere sorpresi da Vulcano di François Boucher (1754)e in alcune opere eroicomiche della letteratura italiana:
Domenico Luigi Batacchi, La rete di Vulcano (1812, postumo)ove la divinità rappresentata mostra esclusivamente le caratteristiche del dio greco.
Nel XX secolo Vulcano è stato assunto come simbolo dalla città statunitense di Birmingham, che ha dedicato al dio una statua in ghisa sulla cima della Red Mountain ("Montagna Rossa"), all'interno del Vulcan Park, dalla quale guarda la città. Alta 56 piedi (17 metri) e posta su un piedistallo di 124 piedi (38 metri), è la più grande statua di ghisa del mondo.
La statua fu costruita dallo scultore di origine italiana Giuseppe Moretti (1857-1935) per essere presentata alla Esposizione di St. Louis del 1904 come simbolo dell'attività industriale della città e in seguito fu riportata a Birmingham per essere posta nel 1938 sulla cima della Red Mountain. Con il trascorrere degli anni la statua cominciò a presentare segni di deterioramento e soprattutto di formazione di ruggine, cosicché da ottobre a novembre 1999 fu smontata in vari pezzi e messa in restauro a spese della comunità; lo smontaggio fu reso difficoltoso dalla presenza del cemento messo in origine nelle gambe della statua per stabilizzarla. Dopo il restauro la statua fu rimontata e rimessa al suo posto nel 2003 e nel 2004, anno del centenario, il Vulcan Park fu riaperto al pubblico.
Andrea Carandini, La nascita di Roma, §45, pag. 52, Einaudi, Torino 1997. ISBN 88-06-14494-4.
Jacqueline Champeaux, Fortuna dans la religion romaine archaïque (Fortuna.[..] vol. I), Ecole française de Rome, Roma, 1982.
Arthur Bernard Cook, Zeus: a Study in Ancient Religion, vol. II, pag. 946 e seguenti. (1914-1925).
Georges Dumézil, Feste romane, pag. 70, Il Melangolo, Genova, 1989. ISBN 88-7018-091-3.
Georges Dumézil, La religione romana arcaica, pag. 284, nota 12, Rizzoli, Milano, 1977. ISBN 88-17-86637-7.
Svetonio, Vite dei dodici Cesari a cura di Gianfranco Gaggero, introduzione, Rusconi, Milano 1994. ISBN 88-18-70081-2.
Mastrocinque, Attilio, Romolo. La fondazione di Roma tra storia e leggenda, Zielo Editore, Este, 1993.
Meid, Wolfgang, Etrusk. Velkhans, kret. Welkhanos und die angebliche Herkunft des lat. GN. Volcānus aus dem Etruskischen, in Indogermanische Forschungen nº66 (1961), pp. 259–266.
Pavolini, Carlo, La vita quotidiana a Ostia, Laterza, Roma-Bari, 1986. ISBN 88-420-4817-8.
Platner, Samuel Ball, A Topographical Dictionary of Ancient Rome, Oxford University Press, Londra, 1929.
Rose, Herbert Jennings, Vulcano in Dizionario di antichità classiche, San Paolo, Torino 1995. ISBN 88-215-3024-8.
(EN)  Il Volcanal sul Topographical Dictionary of Ancient Rome, di Samuel Ball Platner e Thomas Ashby (Londra, Oxford University Press, 1929; ora su LacusCurtius, nel pubblico dominio).

Gli W.A.S.P. sono un gruppo heavy metal statunitense, formatosi a Los Angeles nel 1982 da un'idea del polistrumentista Blackie Lawless e del chitarrista Randy Piper.Sono celebri per i loro concerti molto energici e caratteristici, quasi sempre arricchiti da performance scabrose o cruente, colme di allusioni sessuali, sangue finto, scenografie eccentriche e soprattutto un vestiario di forte impatto, e fortemente ispirati alle esibizioni di Alice Cooper, il pioniere di questo tipo di spettacoli. Oltre agli W.A.S.P. in quegli anni trovarono successo anche gruppi come i Lizzy Borden, i Twisted Sister o i Mötley Crüe del primo periodo, che appartenevano allo stesso filone dello shock rock.Gli W.A.S.P. vennero frequentemente classificati come hair metal a causa di una forte presenza scenica e di un look che ricordava fortemente quello esibito dai musicisti della corrente glam. In realtà, furono un'evoluzione di questo genere, andando a coniugare sonorità di puro stile glam statunitense con la potenza della scuola heavy metal britannica e le linee melodiche tipiche del rock and roll di stampo americano, oltre che dell'hard rock anni settanta stile Kiss.L'acronimo "W.A.S.P.", che in lingua inglese viene generalmente inteso come "White Anglo-Saxon Protestant" ("Protestante Bianco Anglosassone"), fu invece reinterpretato dai membri del gruppo perché significasse "We Are Sexual Perverts" ("Siamo Maniaci Sessuali"). In seguito emerse che il nome venne in realtà ispirato da una vespa, che in inglese si pronuncia appunto "wasp". Le vendite della band sono stimate intorno ai 12 milioni di album venduti in tutto il mondo.
Gli W.A.S.P. si formarono nel 1982 a Los Angeles, in California, in seguito all'incontro tra il polistrumentista Blackie Lawless e il chitarrista Randy Piper, i quali avevano già lavorato insieme in due precedenti band, prima i "Sister" e poi i "Circus Circus". I Sister erano nati nel 1976 e nella loro formazione aveva militato anche Nikki Sixx, poi bassista dei Mötley Crüe. I Circus Circus invece avevano rimpiazzato i Sister negli anni dal 1979 al 1981, periodo durante il quale Blackie Lawless era anche impegnato coi London, un'altra heavy metal band che aveva fondato nel 1978..Anche nei London aveva militato Nikki Sixx. Curiosamente nei Cricus Circus militava anche Gary Holland, primo batterista dei Dokken e, qualche anno dopo, dietro i tamburi anche nella prima formazione dei Great White.La prima formazione degli W.A.S.P. vedeva così Blackie Lawless nel ruolo di cantante e chitarrista ritmico e Randy Piper come chitarra solista. Ai due si aggiunsero l'ex Dante Fox Tony Richards nel ruolo di batterista e l'ex Sister Rik Fox al basso. Tuttavia, Fox venne in breve tempo allontanato dal gruppo (si unirà agli Steeler di Ron Keel e Yngwie Malmsteen), venendo sostituito da Don Costa, anch'egli ex Dante Fox. Fu con questa formazione che gli W.A.S.P. registrarono quattro demo tra il 1982 e il 1983, nell'ordine, Demo 1982, Face the Attack, 1983 Demo e Second 1983 Demo.Sul finire del 1983 Costa lasciò la band per unirsi alla band di Ozzy Osbourne e gli W.A.S.P. ingaggiarono come sostituto il chitarrista Chris Holmes, con Lawless che passò al ruolo di cantante e bassista.Intanto, già dal 1982 la band aveva iniziato ad esibirsi live. Il loro primo concerto prese luogo in un locale dell'Orange County chiamato "The Woodstock" e, già nel maggio del 1983, gli W.A.S.P. erano in grado di riempire gli oltre 3000 posti del "Santa Monica Civic Hall", venendo ingaggiati persino da uno dei locali più noti al circuito rock di quegli anni, il Troubadour.Fu proprio durante uno di questi concerti che gli W.A.S.P. furono notati da Rod Smallwood, al tempo manager degli Iron Maiden, che, impressionato dall'energia sprigionata dalla formazione, offrì in breve tempo alla band un contratto con l'etichetta discografica Capitol Records.
Dopo alcuni mesi di lavoro in studio, uscì nel 1984 il primo album degli W.A.S.P., da titolo omonimo. Il disco fu ben accolto da pubblico e critica, fu disco d'oro e assicurò alla band un lungo tour negli Stati Uniti e poi oltreoceano, nel British Tour 1984, a cui però non prese parte Tony Richards, sostituito da Steve Riley, ex membro dei Keel.Il primo singolo estratto, il brano Animal (Fuck Like a Beast), fu immediatamente censurato dal P.M.R.C. a causa dei suoi contenuti ritenuti altamente scabrosi. Blackie Lawless si oppose fin da principio a questa censura ma invano, e il disco fu stampato escludendo la canzone e causando non poco l'indignazione della band. Ritenendo di fatto l'album incompleto, il gruppo si affidò a una nuova casa discografica, la Music for Nations, la quale stampò e pubblicò il singolo. Fu solo nel 1998, in un'edizione ristampata, che Animal (Fuck Like a Beast) sarà inclusa per la prima volta tra le tracce dell'album d'esordio.Il secondo singolo della band, I Wanna Be Somebody, riscosse un immediato successo ed entrò fin dal debutto nelle prime posizioni delle classifiche statunitensi. Stessa acclamazione ebbero anche i successivi singoli L.O.V.E. Machine, Sleeping (In the Fire), School Daze.Inoltre, la band fu contattata per una breve apparizione nel film Il demone delle galassie infernali, e Blackie Lawless ottenne la possibilità di recitare, come personaggio minore, nel film This is Spinal Tap.Nel 1985 la band si ritrovò negli Pasha Studio's di Los Angeles per iniziare le registrazioni del secondo album, intitolato The Last Command e pubblicato a maggio. Il disco, che comunque raggiunse la posizione numero 47 della classifica Billboard grazie a brani come Blind in Texas e Wild Child (traccia quest'ultima originariamente presentata a Nikki Sixx per i suoi Mötley Crüe ma che l'artista escluse perché non in linea con la voce del cantante Vince Neil,), pubblicati come singoli rispettivamente nell'ottobre '85 e nel giugno 1986, non bissò il risultato commerciale del precedente, nonostante la certificazione di disco d'oro.La traccia "Running Wild in the Streets" fu originariamente composta dai canadesi Kick Axe per i Black Sabbath, i quali però non accettarono di interpretarla. Verrà quindi proposta e inserita nel disco degli W.A.S.P., re-accreditata come composta da Lawless.
Nello stesso anno fu pubblicato anche il primo video live della band, intitolato Live at the Lyceum, London registrato durante una tournée a supporto dei Kiss e pubblicato sotto forma di VHS dalla Castle Records.Inoltre, sempre con Tormentor, appaiono per qualche secondo sulla TV nel film Terror Vision - Visioni del terrore. Praticamente, avendo lo stesso produttore ed essendo della stessa compagnia (Empire Pictures), è un riciclo dal film del 1984 Il demone delle galassie infernali. Poi, sempre nel film del 1986, il personaggio "metallaro" O.D. indossa anche una t-shirt degli W.A.S.P.Dopo una lunga serie di concerti, anche Randy Piper abbandonò la band, dichiarando di sentirsi ormai in un ruolo marginale all'interno della formazione. Non trovando un chitarrista che soddisfacesse le esigenze di Lawless, egli stesso decise di ricoprirne il ruolo. Al suo posto al basso verrà ingaggiato Johnny Rod, ex componente dei King Kobra di Carmine Appice.Nel 1986 la band registrò e pubblicò il suo terzo album, Inside the Electric Circus.. Rispetto ai precedenti lavori, fu un disco più morbido e caratterizzato da sonorità più melodiche e più in linea con la fiorente scena hair metal che in quegli anni quasi monopolizzava le radio. Lawless si dichiarerà scontento proprio della produzione, definita troppo "pulita" e "ammorbidita", incapace di fare cogliere agli ascoltatori il rabbioso spirito della band.Dal disco furono estratti i singoli 9.5. - N.A.S.T.Y. e I Don't Need No Doctor (cover del brano degli Humble Pie rivisitata in chiave hard rock).
Sempre nel 1986, a Blackie Lawless fu proposto di recitare nel film Trock Or Treat (in Italia Morte a 33 giri), interpretando la parte del cantante "Sammy Curr". All'ultimo momento il produttore scelse al suo posto l'attore Tony Fields. In questa pellicola, fecero poi da comparse volti noti della scena heavy metal quali Ozzy Osbourne e Gene Simmons.Nel 1987 gli W.A.S.P. incisero il singolo Scream Until You Like It che divenne colonna sonora del film horror Ghoulies II. Nello stesso anno pubblicarono anche l'album dal vivo Live...In the Raw, numero 77 nella classifica Billboard, disco contenente anche due tracce inedite e registrate dal vivo: Manimal e Harder Faster. Curiosamente, proprio quest'ultima canzone passerà inosservata al duro controllo del P.M.R.C., sebbene dotata di un testo decisamente più esplicito di quello di Animal (Fuck Like a Beast).Sempre nel 1987, Riley abbandonò la band per passare ai L.A. Guns. Fu sostituito da Frankie Banali, già batterista dei Quiet Riot.Nel 1988 fu pubblicato il secondo video degli W.A.S.P., intitolato Videos in the Raw e stampato dalla VGC. La VHS conteneva una raccolta dei video musicali fino ad ora pubblicati dal gruppo.
Nel 1989 gli W.A.S.P. pubblicarono The Headless Children, quarto album della band e considerato da molti il picco creativo della formazione losangelina. Gli eccessi degli esordi vennero accantonati in favore di sonorità volutamente più dure e più vicine alla scuola heavy metal britannica e, per la prima volta nella storia del gruppo, si usarono parti di tastiere, suonate da Ken Hensley, musicista degli Uriah Heep. Lita Ford, all'epoca fidanzata di Chris Holmes, partecipò alle registrazioni del disco in qualità di corista. I singoli estratti dall'album furono Mean Man, The Real Me e la ballata Forever Free.Nuovi cambi di formazione tornarono a tormentare la stabilità della band nel 1989. Questa volta a lasciare il gruppo fu il chitarrista Chris Holmes, allontanato da un Blackie Lawless alla ricerca di maggiore assolutismo, compositivo e non, all'interno della band. Questa dipartita, seguita da tre anni di totale silenzio da parte di Lawless e della formazione tutta, fece a lungo vociferare l'effettivo scioglimento del gruppo.
Invece, nel 1992, gli W.A.S.P. tornarono alle scene con un nuovo chitarrista, Bob Kulick, fratello di Bruce Kulick, all'epoca chitarrista dei Kiss, e furono in pochi mesi pubblicati i video The Story of Jonathan e soprattutto un nuovo album, denominato The Crimson Idol, che si presentò come una rock opera. Dal disco furono estratti i singoli Chainsaw Charlie, Hold on to my Heart, The Idol e I Am One.Il disco narra la storia di Jonathan, un ragazzino che fugge di casa con la sua sola chitarra per liberarsi dall'oppressione dei genitori. Il giovane diventerà in breve tempo una vera e propria rockstar, raggiungendo di fatto il suo sogno. Ma la vita di sballo, droga e sesso lo logorerà via via sempre di più, conducendolo fino a una triste, quanto epica, fine.Lontano dallo stile che caratterizzò la band nei suoi precedenti lavori, questo album aumentò lo spessore sia tecnico che musicale, raggiungendo quello che sarà il vero apice sonoro del gruppo. La musica e i testi seguivano un ordine ricercato e Lawless poté ripercorrere nei brani, nascondendosi dietro il personaggio di Jonathan, alcuni momenti della sua infanzia e poi le debolezze e le paure della sua vita da famosa rockstar.Terminata una lunga serie di concerti che occupò quasi due anni della carriera del gruppo, venne pubblicata la raccolta First Blood...Last Cuts. Insieme all'antologia venne messa in vendita una raccolta di video musicali intitolata First Blood...Last Visions pubblicata con la PMI.Nel 1995 gli W.A.S.P. si ripresentarono con il disco Still Not Black Enough, album inizialmente concepito come disco solista di Lawless. Molte delle canzoni di questo album seguirono le tematiche introspetive del precedente The Crimson Idol ma, a differenza di quest'ultimo, non seguono un filone narrativo. Nonostante canzoni di grande impatto emotivo come le ballads "Keep Holdin' On" e "Breathe" e la più consona allo stile rabbioso dei W.A.S.P. "Black Forever", il disco non ottiene molti consensi di critica e pubblico. Di fatto nessun tour di supporto al disco venne organizzato lasciando presagire il peggio per il futuro della band.Riconosciuto il passo falso del precedente album, Lawless decise di fare alcuni cambi di formazione che portarono al ritorno di Chris Holmes, alla sostituzione di Rod con Mike Duda al basso e all'ingaggio del batterista Stet Howland.Con la nuova formazione fu pubblicato nel 1997 l'album Kill Fuck Die, disco che ripropose gli antichi eccessi che avevano reso famoso il gruppo, ma rielaborando il tutto con sonorità sperimentali, ottenute mediante un massiccio impiego di sintetizzatori e distorsori elettronici.Le aspettative per questo album furono molto alte, ma lo stile volutamente industriale e lontano dallo stile originario della band decretò un insuccesso di critica e pubblico. Nonostante questo, il tour di supporto riscosse un grande successo riportando in auge il nome della band che tornò a fare spettacoli all'insegna dell'eccesso come in passato.Nel 1998, per riappacificarsi con i sostenitori di vecchia data che non avevano apprezzato il cambiamento stilistico del gruppo, fu pubblicato il doppio live Double Live Assassins, che ripropose anche i brani di Kill Fuck Die in una dimensione più consona al gruppo.Nel 1999, preceduto da un EP omonimo, fu pubblicato il disco Helldorado, che vide il gruppo riavvicinarsi alle sonorità degli esordi. I testi ripresero ad essere trasgressivi, con liriche a incentrarsi nuovamente su tematiche riguardanti sesso, droga e divertimenti. L'album, che fu accolto tiepidamente dalla critica, riscontrò i favori del pubblico e assicurò agli W.A.S.P. una nuova tournée.
Poco dopo l'uscita di Helldorado, venne pubblicato il live The Sting, disco che uscì con poca pubblicità, ottenendo basse vendite e poco apprezzamento da parte dei fans. Oltre al disco dal vivo verrà anche poi pubblicato il video.Nel 2001 il gruppo pubblicò un nuovo album, Unholy Terror. Il tema dominante del disco fu la religione e la canzone Charisma, assieme alla traccia omonima Unholy Terror, si elevarono a brani colonna portante dell'intero album.Come avvenuto per Helldorado, il disco fu attaccato duramente dalla critica che li accusò di "riciclarsi", mentre i fans ne rimasero estasiati.Al termine delle registrazioni, Chris Holmes decise di lasciare nuovamente la band per dedicarsi ad altri progetti musicali. Non fu chiaro se, alla base di tale scelta, vi fu il riemergere o meno delle antiche ostilità con Lawless. Il suo posto, fin dal successivo tour, fu preso dal chitarrista Darrell Roberts, reduce da una breve esperienza con la band Tuff.
Nel 2002 fu pubblicato l'album Dying for the World, che vide il ritorno di Frankie Banali alla batteria. Segnato dalla tragedia dell'11 settembre 2001, scritto e composto frettolosamente da Lawless in risposta a quei disastrosi avvenimenti, il disco prese spunto dagli orrori reali del terrorismo e della guerra, sfruttandoli come tematica principale.Molte delle dichiarazioni di Lawless e compagni, spesso a favore di un intervento armato punitivo verso gli aggressori, valsero al gruppo la nomina di "guerrafondai" e "anti-pacifisti". La canzone Hell for Eternity fu l'emblema della loro linea di pensiero all'interno dell'album, il quale però non si rivelò di successo.Dopo un lungo tour, nel 2004 i W.A.S.P., forti del ritorno di Stet Howland nella formazione, registrarono due concept-album collegati tra loro, denominati The Neon God part 1 - The Rise e The Neon God part 2 - The Demise.I due dischi si incentrarono sul tema della religione unito a tematiche riguardanti l'alienazione e la solitudine, raccontando la nascita di un leader di una setta religiosa dedita alla lussuria ed ossessionata dal delirio di onnipotenza (The Rise), che si conclude con il desiderio del protagonista di redenzione per i suoi peccati (The Demise). Nonostante le premesse, i due lavori non vennero particolarmente apprezzati dalla critica. L'unico singolo estratto da questi due album fu 3 Song Sampler, prodotto che riscosse poco successo a causa della scarsa diffusione.Dal 2005 in poi la band subì continui cambi di formazione. La stabilità fu trovata con Blackie Lawless, unico membro fondatore del gruppo ancora presente, come voce e chitarra ritmica, Doug Blair alla chitarra solista, Mike Dupke alla batteria e Mike Duda al basso.Il 16 aprile 2007 fu dato alle stampe Dominator, album prodotto e distribuito dalla Demolition Records, nuova casa discografica del gruppo. Il disco raggiunse in Germania la posizione numero 72 delle classifiche musicali. Con questo album la band si riavvicinò allo stile già esibito in The Headless Children ed Unholy Terror, arricchendosi di canzoni forti di un linguaggio metaforico più o meno velato, che andarono a criticare pesantemente gli ideali delle politiche estere statunitensi. Questa volta la critica accolse positivamente il disco.
A fine 2007, in occasione del quindicesimo anniversario dalla pubblicazione di The Crimson Idol, Lawless decise di licenziare il tour di supporto per Dominator e di portare in tournée nuovamente l'album del 1992. Fu così proposta in sede live e per intero la scaletta del disco, oltre all'esibizione di qualche classico della band.
Il 12 ottobre 2009 venne pubblicato Babylon, il nuovo album degli W.A.S.P., un disco tematico incentrato sulle figure dei Cavalieri dell'Apocalisse. È un disco dal suono molto maturo e tipicamente heavy metal, nonostante sia ricco di rimandi ai primi lavori della band.Nel disco figurano le tracce Crazy, primo singolo estratto, e due cover, Burn e Promised Land, scritte rispettivamente da Deep Purple ed Elvis Presley.
Il 6 giugno del 2014, durante una conferenza stampa tenuta allo Sweden Rock Festival Blackie Lawless ha dichiarato che il nuovo album della band s'intitolerà Golgotha ed uscirà nel 2015. L'uscita del nuovo disco viene ufficializzata dal sito della band a maggio del 2015. Il disco è uscito il 2 ottobre per l'etichetta austriaca Napalm Records. Subito dopo partirà il tour mondiale che toccherà anche l'Italia a novembre. Le tematiche del disco proseguono il discorso iniziato con la precedente uscita e confermano la svolta mistica del cantante della band.
Nel settembre del 2017 la band ingaggia il batterista Aquiles Priester (ex-Angra) per il “Re-Idolized – The Crimson Idol 25th Anniversary World Tour“, durante il quale verrà eseguito interamente il disco The Crimson Idol, del 1992.
Il significato dell'acronimo W.A.S.P. non è mai stato ufficialmente rivelato dalla band. Molti hanno ipotizzato che significasse "We Are Sexual Perverts", in quanto questa dicitura appariva scritta sul bordo dell'LP del primo album omonimo. Altri, cercando di interpretarlo in base alle tendenze shock rock del gruppo, ipotizzarono "We Are Satan's People" oppure "Watch As Sinners Play", o ancora "We Are Satan's Preachers".In lingua inglese normalmente la dicitura WASP è utilizzata per indicare i "White Anglo-Saxon Protestants", ovvero i Bianchi, Anglo-Sassoni, Protestanti, l'etnia storicamente dominante negli Stati Uniti.Fu più volte domandato a Blackie Lawless di rivelare il senso dell'acronimo, ma il musicista rispose sempre in modo vago dicendo di non essere egli stesso certo del significato dell'abbreviazione. In un'occasione rispose ironicamente al giornalista:
Si dice anche che la denominazione venne ideata dal primissimo bassista Rik Fox, ispirato dopo aver calpestato una vespa (in inglese wasp) nella casa dove all'epoca abitava, e che fu poi il frontman a trasformarlo in acronimo con l'aggiunta della punteggiatura tra le lettere. L'ex bassista dichiarò in un'intervista:
In tutta risposta, Blackie Lawless ha sempre negato la partecipazione di Rik Fox nei W.A.S.P., nonostante sia evidente il contrario, specie in virtù dei ringraziamenti che lo vedono citato nella primissima demo della band, e di diverse foto scattate da Don Adkins Jr. durante le prime sessioni della formazione.
Animal (Fuck Like a Beast) fu il primo singolo dei W.A.S.P., una canzone volutamente perversa, trasgressiva e totalmente diversa rispetto alle canzoni usualmente esposte dal panorama hair metal degli anni '80.Composta dal frontman Blackie Lawless, questa canzone non riuscì ad essere inserita nel disco di esordio W.A.S.P. del 1984 a causa delle proteste del P.M.R.C., la società di censura delle liriche ritenute offensive, che, da quel singolo in poi, controllò ogni album e testo prodotto dal gruppo, instaurando in sostanza una vera e propria guerra legale ed ideologica con la band. Lawless ritenne di fatto l'album d'esordio incompleto, privato della canzone che, più di tutte, diede notorietà alla band.
Animal (Fuck Like a Beast) riuscirà finalmente ad essere inserita nel disco solo in una riedizione dello stesso, ad opera dell'etichetta Music for Nations, oltre 10 anni dopo l'uscita originale. La canzone diventerà comunque un enorme successo dei W.A.S.P., che non mancheranno mai di eseguirla nei loro concerti. Essa sarà nuovamente oggetto di discussione per la sua esclusione nella raccolta dal vivo Live...In the Raw del 1987. Ancora una volta Lawless restò deluso della sua censura e incolpò il P.M.R.C. di manipolare la sua creatività.
Recentemente Blackie Lawless ha espresso l'intenzione di non proporre più dal vivo Animal, scatenando lo sgomento tra i suoi fans più accaniti. Durante una intervista Lawless stesso ha ribadito che l'esclusione di Animal dalla set-list non ha motivazioni di carattere religioso, ma perché pur non rinnegando il passato stilistico della band, ritiene sia più giusto sacrificare Animal a favore di altri brani più significativi dello status attuale, non negando un suo futuro ripescaggio.
Nel 1997 i W.A.S.P. condivisero un'importante tournée mondiale con l'affermata band hard rock/heavy metal Motörhead. Questo tour, più che per la qualità musicale espressa, rimase famoso per il violento contrasto che nacque tra i due gruppi, conclusosi addirittura con una rissa, che stupì il mondo della musica.
W.A.S.P. e Motörhead si erano accordati prima di iniziare il tour per alternarsi il ruolo di headliners durante le tappe del tour. Gli W.A.S.P. però non avevano del tutto accettato questa divisione e iniziarono ad ostacolare i compagni di tour per appropriarsi del titolo di band principale. In un primo momento gli W.A.S.P. cercarono di discutere verbalmente di questo fatto con gli stessi Motörhead, che però non accettarono di lasciare il ruolo di headliner in mano solo alla band shock rock. Così, non dandosi per vinti, Lawless e compagni sabotarono il sistema di amplificazione della "band rivale", sperando che il gruppo subisse un ritardo di organizzazione tale da assicurargli lo spazio musicale dell'intero show. Non ottenuto nuovamente nessun risultato, la band continuò ad infastidire i Motörhead spargendo nei loro camerini piume di gallina e altre sorprese, rendendo di fatto la vita on tour della band insopportabile. Il gruppo però sorvolò nuovamente l'accaduto e proseguì la tournée.
Il fatto peggiore dell'intera rivalità avvenne dopo un concerto a Cincinnati quando Blackie Lawless aspettò il frontman dei Motörhead Lemmy Kilmister giù dal palco e lo colpì più volte con violenti pugni.; il musicista inglese non reagì a nessuna delle percosse e corse in ritirata verso i suoi roadie. Dopo l'accaduto, i Motörhead decisero definitivamente di annullare tutte le ultime date del tour, nonostante la volontà di Blackie e compagni di proseguire da soli, soddisfatti delle loro malefatte.Il comunicato ufficiale degli W.A.S.P. nascose i fatti accaduti giustificando l'abbandono dei Motörhead per motivi di soldi. Infatti secondo questa versione gli incassi del tour, che sarebbero stati da spartire tra W.A.S.P. e Motörhead, non erano così elevati da soddisfare entrambe le band, e quindi questi ultimi, avendo calcolato circa 40.000 dollari di perdita a fine tour, decisero di concludere il viaggio promozionale anzitempo.Nel settembre del 2012, Blackie Lawless è tornato a parlare della vicenda, in un aneddoto tratto dal suo diario, chiudendola però definitivamente. Lui e Lemmy pare che avessero dunque chiarito e fossero tornati ad essere in buoni rapporti; tutto quello che è successo in quell'occasione, sempre a detta di Blackie, è stato un grande malinteso nato per colpa degli organizzatori che hanno detto alcune cose ai Motörhead, ed altre agli W.A.S.P.
Fin dalla prima esibizione live del gruppo, gli W.A.S.P. inscenarono quella che è forse l'azione forse più famosa del gruppo, ovvero l'uccisione della ragazza. Il numero iniziava durante la canzone Tormentor. Blackie scopriva un telo che nascondeva una giovane donna, con braccia e gambe legate ad un sostegno, mezza nuda e imbavagliata, e fingeva così, con tanto di effetti speciali, di sgozzarla, tra lo stupore e l'orrore del pubblico. Nonostante questo numero avesse reso gli W.A.S.P. molto popolari nei primi anni ottanta, esso gli valse anche molte critiche e censure, che portarono anche a diverse limitazioni della scena.Un'altra azione esibita regolarmente era quella che vedeva il lancio di carne fresca sul pubblico che veniva portata sul palco, tagliata dai musicisti con un'ascia e gettata tra gli spettatori. Blackie raccontò in un'intervista che, alla fine di uno show, alcuni fan lo avvicinarono con in mano la carne che aveva gettato in precedenza, chiedendogli di autografargliela. Dopo aver lasciato la firma sulla carne, gli stessi fan gli regalarono un cervello di cane, una testa di maiale e parti di topi. Blackie rimase incredulo per questo fatto e poté solo dire:
Altri scherzi esibiti sul palco in quegli anni, oltre ai più usuali fuochi pirotecnici, furono il pasto di vermi, docce di piume sulla folla, bevute di finto sangue da teschi o giochi con motoseghe o coltelli.
Il The Last Command Tour vide una notevole riduzione di violenza e sangue nei concerti degli W.A.S.P., ormai in parte arresisi al potere della censura. Il gruppo riuscì però a conservare alcuni importanti numeri, primo tra i quali quello della bevuta del sangue dal cranio, potenziato e reso più spettacolare con la creazione di un unico immenso teschio in cui i musicisti entravano e si servivano della rossa bevanda.Il P.M.R.C non riuscì a bloccare neppure i giochi di Blackie con le motoseghe. Questi numeri costarono però al frontman, per ben tre volte nell'arco del tour, tagli al costume e alla sua stessa carne dovuti a errori di valutazione.
Uno di questi, avvenuto in Finlandia, provocò al cantante molti punti di sutura. Dimesso dall'ospedale disse:
L'Electric Circus Tour vide un parziale ritorno ai numeri esibiti negli show degli esordi e quindi un nuovo aumento di sangue, violenza e numeri pirotecnici rispetto alla precedente tournée. L'intero palco venne trasformato in un circo, dominato da luci e tele rosse e bianche. Dietro al batterista furono posizionati enormi scalini dove gli W.A.S.P. potevano salire e scendere a piacimento.Il pezzo più importante e innovativo dello show fu il lancio di palle esplosive contro una motosega azionata da Blackie. Il numero era chiaramente ad alto rischio per il cantante che, in uno show a Dublino, subì gravi ustioni a causa di un errore quando una delle palle esplose in modo imprevisto e i pantaloni del musicista presero fuoco. Le fiamme divamparono fino ai glutei e Lawless non poté fare altro che gettarsi a terra attendendo che gli addetti lo spegnessero. Fu ricoverato in ospedale per alcuni giorni ma non riportò danni o ferite serie.
Il Monsters of Rock del 22 agosto 1987 fu il primo festival a cui gli W.A.S.P. parteciparono e fu anche il primo show a riproporre lo storico numero dello sgozzamento della donna.A metà concerto Blackie rivelò una ragazza in topless, legata ad un enorme ruota di tortura, con la faccia coperta da un telo nero. Il musicista si avvicinò alla vittima e con un colpo secco finse di sgozzarla, accompagnato dagli incitamenti del pubblico.Il musicista, in un'intervista successiva allo show, disse che la scena era in realtà stata ideata in modo differente. La variazione alla teatralità del gesto fu imposta dal manager dei Bon Jovi che richiese una limitazione del numero dicendo che con esso gli W.A.S.P avrebbero tolto attenzione ai successivi headliner, tra cui il musicista hard rock del New Jersey. Lawless raccontò comunque la versione originale:
Gli W.A.S.P. comunque riuscirono a causare ben 2000 dollari di danno all'evento, rompendo le loro chitarre e apparecchiature.
L'Headless Children Tour vide il palco degli W.A.S.P. totalmente rivoluzionato. L'idea di questo show fu di migliorare la gravità e pesantezza dell'insieme rendendo il tour totalmente differente da ogni altro concerto precedente, eliminando le violenze delle prime esibizioni e introducendo un messaggio di base molto più pesante e insopportabile.Sul palco fu ricreata la copertina dell'ultimo album in tre dimensioni e all'inizio dello show un enorme schermo video mostrò immagini di violenze varie. Successivamente lo schermo proiettò immagini delle maggiori carneficine della storia, incentrandosi soprattutto sulla figura di Hitler e sulle violenze della Guerra del Vietnam e di vari Klan, e durante la canzone Thunderhead lo schermo mostrò persone drogate e ubriache, e Blackie, terminato il brano, approfittava della situazione per lanciare messaggi sulla pericolosità delle droghe.L'Headless Children Tour mise così in luce dei nuovi W.A.S.P., artisti più interessati alla salute della gente e agli avvenimenti del mondo. Infatti, il messaggio principale dello show fu, come ricordò Blackie:
Il Crimson Idol Tour vide una diminuzione della spettacolarità del concerto, cercando di concentrare l'attenzione dello spettatore sulla parte musicale. Il palco fu caratterizzato da una grandissima tela raffigurante la cover dell'album The Crimson Idol sulla quale venivano proiettate anche le rispettive copertine dei precedenti album, riprendendo quindi in parte l'idea dell'Electric Circus Tour.Nei vari show non furono mai inserite scene di violenza o esibizioni create con l'intento di stupire il pubblico. Tutto andò ad incentrarsi solo e unicamente sulla musica e lo slogan del tour fu:
Il Kill Fuck Die Tour 1997 tornò invece a riproporre le violenze esibite negli show originali. Durante la canzone Kill your Pretty Face Blackie era infatti solito rivelare una suora, attaccata ad una grossa croce con catene in modo che le sue gambe fossero aperte. Allora il musicista, posizionatosi di fronte alla suora, affilava un coltello attaccato alla sua cintura, facendo finta di voler uccidere la donna.Il numero raggiunse la sua massima violenza quando, in un concerto in Europa, Blackie decise di fingere di violentare la suora. Il musicista mise il proprio volto tra le gambe della suora e poi ne estrasse un finto feto coperto di sangue. Il cantante piazzò il feto intorno al suo collo e successivamente lo impalò alla sua cintura.Un'altra versione del numero fu esibita in un concerto a New Jersey nel settembre 1998 quando Blackie sostituì la suora con una bambola di Marilyn Manson. Blackie legò la bambola con un cappio sul palco e la violentò. Nuovamente estrasse da essa un feto ma poi le tagliò la testa, le estrasse il cervello e lasciò il finto sangue scorrere sul suo corpo.Un altro numero esibito durante il Kill Fuck Die Tour 1997 faceva sì che, durante la traccia The Horror, Blackie saltasse sulla piattaforma al fianco del batterista per svelare un maiale legato ad un palo. Il musicista prendeva poi un grosso coltello e tagliava via la testa all'animale. La finzione si concludeva con Blackie che mostrava il suo trofeo al pubblico acclamante, mentre un getto di piume appiccicose cadeva sulla folla.
Con l'Helldorado Tour 1999 gli W.A.S.P. tornarono a incentrare i loro concerto maggiormente sulla musica, abbandonando ogni numero violento. Il tour vide gli W.A.S.P. produrre un rock notevolmente rafforzato e potenziato da volumi altissimi. L'atmosfera divenne schiacciante, con il gruppo che ripropose tutti i più grandi successi della sua carriera, sostenuto dalle sole luci e grandi giochi pirotecnici.L'unico evento violento ancora proposto fu il pasto di vermi seguito dal successivo lancio di piume sul pubblico. Tale stile di esibizione live si mantenne per i successivi anni, salvo che per l'aggiunta di una grossa demoniaca scultura in metallo (chiamata "Elvis") posta al centro del palco. Su di essa i componenti del gruppo potevano arrampicarsi con facilità, creando un effetto di maggiore drammaticità allo show.
La scultura però, a causa del suo enorme peso e della sua grandezza, fu causa di frequenti interruzioni delle tournée del gruppo, visto che spesso i palcoscenici dove gli W.A.S.P. si esibivano non erano in grado di sopportarne la massa. Per questo negli anni recenti è stata totalmente abbandonata.
(EN) Colin Larkin, The Guinness Encyclopedia of Popular Music, Guinness, 1992, ISBN 0-85112-939-0.
(EN) Robert Walser, Running with the Devil: power, gender, and madness in heavy metal music, Wesleyan University Press, 1993, ISBN 978-0-8195-6260-9.
 Martin C. Strong, The great rock discography, Giunti Editore, 1998, ISBN 88-09-21522-2.
 Cesare Rizzi, Enciclopedia della musica rock. 3. 1980 - 1989, Volume 3, Giunti Editore, 2000, ISBN 978-88-09-01796-2.
 Luca Signorelli, Heavy metal: I moderni, Giunti Editore, 2000,  pp. 120-121, ISBN 88-09-01697-1.
 Deena Weinstein, Heavy metal: the music and its culture, Da Capo Press, 2000, ISBN 978-0-306-80970-5.
 Fabio Rodighiero, Teo Segale, Fabio Negri e Giuliano D'Amico, Metallus. Il libro dell'Heavy Metal, a cura di Luca Signorelli, Firenze, Giunti Editore, 2001,  p. 188, ISBN 978-88-09-02230-0.
(EN) Holly George Warren, Patricia Romanowski, Patricia Romanowski Bashe e Jon Pareles, The Rolling stone encyclopedia of rock & roll, Fireside, 2001, ISBN 0-7432-0120-5.
(EN) David Konow, Bang Your Head: The Rise and Fall of Heavy Metal, Three Rivers Press, 2002,  pp. 170-172, ISBN 978-0-609-80732-3.
(EN) Peter Buckley e Jonathan Buckley, The Rough Guide to Rock, Rough Guides, 2003, ISBN 1-84353-105-4.
(EN) Daniel Bukszpan e Ronnie James Dio, The Encyclopedia of Heavy Metal, Barnes & Noble Publishing, 2003,  p. 271, ISBN 978-0-7607-4218-1.
 R. Gary Patterson, Take a Walk on the Dark Side: Rock and Roll Myths, Legends, and Curses, Simon and Schuster, 2004,  p. 152, ISBN 978-0-7432-4423-7.
 Ian Christe, Sound of the beast. La storia definitiva dell'heavy metal, Arcana Editore, 2009, ISBN 88-6231-086-2.

Wahb ibn Munabbih (in arabo: وهب بن منبه‎; 654 – tra il 725 e il 737) è stato un tradizionista e storico arabo originario dello Yemen.
Tradizionista di Dhimār (a due giorni di marcia da Ṣanʿāʾ) in Yemen; vissuto per circa 90 anni, anche se i cronisti non sanno se indicare il 725, 728, 732 o il 737.È annoverato tra i Ṭabiʿīn ed è ricordato come divulgatore delle Isrāʾīliyyāt.Il suo nome completo era Abū ʿAbd Allāh al-Ṣanʿānī al-Dhimārī o Wahb ibn Munabbih ibn Kāmil ibn Sirāj al-Dīn Dhī Kibār Abū ʿAbd Allāh al-Yamanī al-Ṣanʿānī.
Per lato paterno era un discendente dei cavalieri persiani sasanidi che conquistarono nel 570 lo Yemen, mentre sua madre era himyarita. Era quindi uno degli abnāʾ (lett. "Figli"): termine con cui s'indicava la discendenza mista persiano-yemenita
Suo padre, Munabbih ibn Kāmil, aveva abbracciato l'Islam nel corso della vita del Profeta Maometto, sebbene una singola fonte, l'al-Tibr al-Maslūk, affermi che Wahb stesso sarebbe stato un convertito musulmano di precedente fede ebraica. Altre fonti biografiche invece, inclusi al-Nawawi e Ibn Khallikan, non ricordano la sua precedente condizione di ebreo, sia sotto il profilo etnico sia sotto quello religioso. Il fatto che egli conoscesse le tradizioni israelite, sulle quali scrisse molto, probabilmente è all'origine della questione, malgrado egli possa aver acquisito le sue conoscenze grazie all'insegnamento del suo Maestro, Ibn ʿAbbās.Aveva anche un fratello, di nome Ḥammām ibn Munabbih, che si dice avesse scritto 138 ḥadīth nella sua Ṣaḥīfa (lett. "Foglio").Fu giudice (qāḍī) durante il califfato di ʿUmar II. e il governatorato di ʿUrwa b. Muḥammad.
Wahb si dice abbia scritto oltre settanta libri sui profeti e che sia stato un narratore (rāwī) di storie riguardanti il profeta Maometto e personaggi biblici estremamente prolifico. Ebbe un figlio, di nome ʿAbd Allāh al-Abnawī.
Tra i numerosi scritti di Wahb possono essere ricordati i Qiṣaṣ al-Anbiyāʾ (Racconti dei profeti), il Kitāb al-isrāʿīliyyāt (Libro dei fatti relativi agli Israeliti) e il  Kitāb al-mulūk al-mutawwaja min Ḥimyar wa akhbārihim wa qiṣaṣihim wa qubūrihim wa ashʿārihim, sull'antica storia yemenita Il primo - che si crede sia il suo più antico lavoro letterario - è, come dice il titolo, una raccolta di narrazioni relative a personaggi biblici, le cui informazioni attingono anche al folklore ebraico, sebbene presentate secondo il gusto islamico dell'epoca. Per esempio, su Ibn ʿAbbās e Kaʿb al-Aḥbar, Wahb è un'autorità all'origine di varie leggende esposte nelle opere di Ṭabarī, Masʿudī, e altri ancora. Il Kitāb al-isrāʿīliyyāt, o "Libro dei fatti relativi agli Israeliti", è andato perduto ma era probabilmente una raccolta di storie ebraiche, molte delle quali incorporate da un compilatore israelita nelle Mille e una notte. Nell'ultima compilazione della silloge favolistica vi sono infatti numerosi racconti di stampo ebraico, e alcuni di essi, come l'"Angelo della Morte", sono ascrivibili a Wahb secondo l'autore dell'al-Tibr al-maslūk. Vi sono anche altre storie che sono attribuite a Wahb e ancor di più quelle di carattere ebraico che possono essere riferite a lui. La sua conoscenza del pensiero ebraico può essere avvalorata dalla sua convinzione sulla Shekinah (in arabo "Sakinah"), come testimoniato da differenti autori arabi.Secondo al-Baghawi nei suoi Maʿālim al-tanzīl (Ignác Goldziher, Abhandlungen zur Arabischen Philologie, I, 182, Leyden, 1896), Wahb credeva che la Shekinah fosse lo Spirito divino.
Anas ibn Malik, Jabir ibn 'Abd Allah, Abd Allah ibn 'Abbas, Abd Allah ibn 'Umar, Abu Hurayra, Abu Sa'id al-Khudri, Tawus ibn Kaysan, 'Amr ibn Dinar, 'Amr ibn Shayb, Hammam ibn Munabbih
Sebbene i musulmani lo ritengano un'autorità affidabile negli argomenti da lui trattati, alcuni di loro (come Ibn Khaldun) hanno affermato che in altri suoi scritti era menzognero (cfr. "Notices et Extraits des Manuscrits", XX, parte 1, p. 461; de Slane, Ibn Khallikan, III, 673, nota 2).È noto che Wahb e Ka'b al-Ahbar insegnassero esegesi coranica ai loro discepoli musulmani. Studiosi come Abd Allah ibn Mas'ud misero in guardia nell'usare il loro Tafsīr che, a loro dire, era ricco d'interpolazioni provenienti dall'Ahl al-Kitab.Ahmad ibn Hanbal diceva: "è stato un uomo di discendenza persiana" e "Ognuno che venga dallo Yemen e abbia un 'Dhī' nel suo nome, la sua linea familiare è aristocratica.Al-ʿIjlī ha detto: "È un Seguace veritiero, e fu giudice a Ṣanʿāʾ"ʿAbd al-ʿAzīz ibn ʿAbd Allāh ibn Bāz cita ampiamente Wahb in una lettera in cui qualifica Osama bin Laden come un kharigita 
Clément Huart, "Wahb b. Munabbih et la tradition judéo-chrétienne au ϒémen", in: Journal Asiatique, sér. 10, IV (1904), pp. 331 e segg.
G. Lecomte, "Les citations de l'Ancient et du Nouveau Testament dans l'œuvre d'Ibn Qutayba", in: Arabica, V (1958), pp. 34-46.
Wallace Gordon Bryant jr. (Torrejón de Ardoz, 14 luglio 1959) è un ex cestista e allenatore di pallacanestro statunitense, professionista nella NBA, in Italia, Spagna e Argentina.
 Campionato spagnolo: 1Barcellona: 1986-87 Copa del Rey: 1Barcellona: 1987   Coppa dei Campioni: 1Pall. Cantù: 1982-83 Coppa Korać: 1Barcellona: 1986-87Coppa Intercontinentale: 1Pall. Cantù: 1982 Supercoppa europea: 1Barcellona: 1986

Walter Jackson Ong (Kansas City, 30 novembre 1912 – Saint Louis, 12 agosto 2003) è stato un religioso, antropologo, filosofo, insegnante di letteratura inglese e storico delle culture e delle religioni statunitense.
Nel periodo che trascorse a Rockhurst fondò l'Alpha Delta Gammaun, capitolo della Fraternità Cattolica. Ong lavorò nel mondo della stampa e dell'editoria prima di entrare a far parte della Compagnia di Gesù, nel 1935 ed essere ordinato sacerdote cattolico nel 1946.
Nel 1941 conseguì un master in lingua inglese presso l'Università di San Louis; la sua tesi sul ritmo della poesia di Gerard Manley Hopkins venne supervisionata da un giovane Marshall McLuhan.
Ong conseguì in seguito, sempre presso la stessa università, le specializzazioni in filosofia e in teologia.
Dopo aver completato la sua tesi, sul logico e riformatore del sistema scolastico francese Peter Ramus (1515-1572), sotto la supervisione di Perry Miller all'Università di Harvard nel 1954, Ong tornò all'Università di Saint Louis, dove insegnò per i trent'anni successivi.
Nel 1966-1967 Ong fu tra i 14 membri della commissione speciale per l'istruzione nominata dalla Casa Bianca che fece la propria relazione al presidente Lyndon Johnson.
Nel 1971 fu eletto membro dell'Accademia Americana delle Arti e delle Scienze. Nell'aprile e nel maggio del 1974 rivestì l'incarico di Lincoln Lecturer, presenziando a conferenze in lingua francese in Camerun, nello Zaire, nel Senegal e in inglese in Nigeria. Nel 1978 Ong venne eletto presidente della Modern Language Association of America. Fu sempre molto attivo nel circuito delle conferenze nonché nelle organizzazioni professionali.
Fra le opere che ha pubblicato vanno soprattutto ricordate Interfacce della parola (1977) ed  Oralità e scrittura. Le tecnologie della parola  (titolo originale:Orality and Literacy. The Technologizing of the Word) che venne pubblicato nel 1982 in Inghilterra in una collana diretta da Terence Hawkes.
Il libro, come si legge nella Introduzione all'edizione italiana di Rosamaria Loretelli "è un'importante opera di sintesi, che magistralmente delinea la storia delle varie tappe del cammino percorso dalla civiltà occidentale nel suo trascorrere dall'oralità alla completa interiorizzazione della scrittura".
Paragonando le società ad oralità diffusa con quelle che utilizzavano la scrittura, ha illustrato esaurientemente come l'introduzione di quest'ultima abbia profondamente mutato il pensiero delle società interessate dal fenomeno.
Ma risalgono già agli anni quaranta i primi scritti scientifici di Ong dove si può già percepire il suo interesse per i mezzi della trasmissione della conoscenza e come il suo effetto ricadesse sulla percezione dell'uomo. Tema ricorrente che verrà ripreso in tutte le sue opere.
Sempre improntato a questa tesi è Ramus, Method and the Decay of Dalogue, opera che ispirò La galassia Gutenberg scritta nel 1962 da McLuhan, e che esamina quello che è stato "il ruolo della visualizzazione nella logica e nella filosofia del tardo medioevo, nonché della sistematizzazione e della chiusura disciplinare proposte dalla riforma pedagogica ramista".Seguirono quindi studi significativi presso alcuni gruppi etnici di scarsa alfabetizzazione dei quali studiò la particolare componente aggressiva, il significato del linguaggio espresso dai tamburi africani oltre alla funzione della retorica e del latino nella storia dell'insegnamento accademico e ancora compì analisi di carattere letterario su William Shakespeare, la Bibbia, la Riforma e Controriforma, la prosa della Tudor di Milton, Swift, Coleridge e gli aspetti della cultura odierna di carattere popolare.
Nelle opere successive, l'autore continuerà a dare un'impronta decisamente mirata a quella che presto si poté considerare la sua ipotesi come una ormai definitiva interpretazione.
Approfondimento:  Oralità e Scrittura: Walter Ong, Pbworks, 16 giugno 2009. URL consultato l'11 febbraio 2010.
Warri è una città della Nigeria, la maggiore dello stato meridionale di Delta. È uno dei maggiori centri portuali del paese, situato a poca distanza dal delta del Niger e delle maggiori aree petrolifere della Nigeria. 
Warri è conosciuta fin dal XV secolo. In questo periodo era uno dei porti del Regno del Benin, e fu visitata dai missionari portoghesi. In seguito divenne una delle basi della tratta degli schiavi, e successivamente, caduta in mano inglese, un centro per l'esportazione dell'olio di palma e di altri beni come gomma, cacao, arachidi e pellami. Il suo sviluppo tuttavia si ebbe soprattutto dopo il 1960, a causa del boom dell'industria petrolifera.
La popolazione è composta da varie etnie, tra cui Urhobo, Itsekiri, Ijaw e altre. Queste popolazioni hanno quasi sempre convissuto pacificamente, tanto che la città è anche nota per il suo particolare pidgin. Tuttavia nel 1997 la suddivisione della zona in Local Government Areas, condotta per garantire una rappresentanza locale ai diversi gruppi etnici, scatenò alcune tensioni, soprattutto tra gli Itsekiri e gli Ijaw, note come Crisi di Warri. I disordini causarono centinaia di morti, e sei installazioni petrolifere della Shell Nigeria furono occupate dai rivoltosi, creando un crollo nella produzione. 
L'economia di Warri è incentrata sul petrolio: nelle vicinanze della città, a Ekpan, sorge un'importante raffineria, e le maggiori compagnie petrolifere che operano nel paese hanno sede in città. Altre industrie presenti sono quella dell'acciaio (Global Steel Company), del cemento e dei silicati.
In città hanno sede due istituti universitari specializzati, la Federal University of Petroleum Resource Effurun (FUPRE) e il Petroleum Training Institute (PTI), oltre a una scuola di infermieristica (State Nursing School) e al College of Education.
Warri ospita uno stadio capace di 20.000 spettatori, sede degli incontri del Warri Wolves Football Club, squadra che milita nel massimo campionato nigeriano di calcio.

Il singolare del torneo di tennis Warsaw Challenger 1991, facente parte dell'ATP Challenger Series, ha avuto come vincitore Martin Damm che ha battuto in finale David Rikl 3-6, 7-5, 6-4.

Watchmen è una miniserie a fumetti scritta dall'autore britannico Alan Moore e illustrata dal suo connazionale Dave Gibbons. È stata pubblicata in dodici albi mensili dalla statunitense DC Comics tra il 1986 e il 1987 e raccolta in volume unico nel 1987. La prima edizione italiana venne pubblicata come inserto della rivista Corto Maltese della Rizzoli tra il 1988 e il 1990, e nel 1993 seguì l'edizione in volume brossurato. Nel corso degli anni l'opera è stata edita in altre versioni anche da Play Press e Planeta DeAgostini, fino alla più recente della RW Edizioni.
La serie mette in scena dei personaggi originali in una realtà ucronica esterna all'universo DC. L'opera è ambientata negli Stati Uniti del 1985, un paese in cui i supereroi sono realtà e hanno operato a servizio della legge come avventurieri in costume, prima di essere dichiarati fuorilegge da un decreto amministrativo che prendeva atto del crescente malcontento popolare nei loro confronti. Con il paese sull'orlo di una guerra nucleare contro l'Unione Sovietica, il ritrovamento del cadavere di un ex vigilante mette in moto le indagini dell'ultimo avventuriero in costume rimasto in circolazione, che ipotizza l'esistenza di un complotto mirato a eliminare i vecchi supereroi ormai ritiratisi.
La particolarità innovativa che differenzia Watchmen dai fumetti di genere che lo hanno preceduto è quella di presentare i supereroi nel loro aspetto umano e quotidiano — con i loro problemi etici e personali — piuttosto che in quello straordinario e avventuroso, "decostruendo" l'archetipo del supereroe convenzionale. A questo si aggiungono un ampio uso di simboli ricorrenti, dialoghi con più livelli interpretativi e metanarrazione. L'opera è considerata un titolo di riferimento del fumetto nordamericano: ha introdotto approcci e linguaggi nuovi, oltre a temi più maturi rispetto alla maggior parte delle storie a fumetti tradizionali pubblicate fino ad allora. Il successo di critica e pubblico di cui godette contribuì a diffondere il genere del romanzo grafico e ad aumentare la considerazione del valore dei fumetti come forma d'arte. Tra i numerosi riconoscimenti ottenuti, Watchmen è ad oggi l'unico fumetto ad aver vinto un premio Hugo e ad essere inserito nella lista di Time dei cento migliori romanzi in lingua inglese dal 1923 ad oggi.
Dopo un numero di tentativi infruttuosi di trasporre il fumetto in un film cinematografico, nel 2009 uscì il lungometraggio Watchmen del regista Zack Snyder. Nello stesso anno fu pubblicato il videogioco Watchmen: The End is Nigh per coincidere con l'uscita del film. Nel 2012 la DC Comics iniziò la pubblicazione di Before Watchmen, una serie a fumetti prequel di Watchmen realizzata senza il coinvolgimento di Moore e Gibbons.
Le vicende di Watchmen sono ambientate in una realtà alternativa molto simile a quella del mondo reale, in un 1985 in cui Stati Uniti e Unione Sovietica sono in piena guerra fredda e sull'orlo di una guerra nucleare. La principale differenza con il mondo reale è la presenza di supereroi nella società, che hanno influenzato e comportato un diverso epilogo per alcuni avvenimenti storici, come la vittoria degli Stati Uniti nella guerra del Vietnam o l'elezione del presidente Richard Nixon per ben cinque mandati. Sebbene questi "avventurieri in costume" vengano identificati come "supereroi", l'unico personaggio che possiede effettivi poteri soprannaturali è il Dottor Manhattan, la cui esistenza ha dato agli Stati Uniti un decisivo vantaggio strategico sull'Unione Sovietica e ha inasprito i rapporti tra le due nazioni e la corsa agli armamenti. Col tempo però i vigilanti sono diventati sempre meno popolari tra il pubblico e la polizia, fino all'approvazione, nel 1977, del decreto Keene che li ha messi al bando. Mentre molti dei supereroi si sono ritirati dalle scene, il Dottor Manhattan e Il Comico hanno accettato di operare come agenti governativi, e Rorschach, restio al cambiamento e ai compromessi, ha iniziato a vivere al di fuori della legge.
Nell'ottobre del 1985 la polizia newyorkese sta investigando sulla morte di Edward Blake. Venuto a sapere della cosa, Rorschach, l'ultimo avventuriero in costume ancora in attività, inizia a svolgere delle indagini in modo autonomo e scopre che Blake era in realtà un suo conoscente: l'eroe mascherato chiamato Il Comico, uno dei due avventurieri in costume che avevano accettato di mettersi al servizio del governo. Sospettando che la morte di Blake sia parte di un complotto più grande finalizzato all'eliminazione degli eroi in costume, Rorschach decide di mettere in guardia gli altri ex avventurieri suoi conoscenti: il suo ex partner Daniel Dreiberg (il secondo Gufo Notturno), l'altro supereroe protetto dal governo John Osterman (il Dottor Manhattan), la compagna di questi Laurie Juspeczyk (la seconda Spettro di Seta) e Adrian Veidt (Ozymandias), da tutti considerato l'uomo più intelligente del mondo e capo di un impero commerciale da lui creato dal nulla dopo essersi ritirato dalla vita avventurosa nel 1975.
I sospetti del vigilante sembrano concretizzarsi quando, dopo la morte dell'ex supercattivo Moloch, Rorschach viene accusato dalla polizia del crimine e condotto al penitenziario di Sing Sing; Adrian Veidt è oggetto di un tentativo di assassinio da parte di uno sconosciuto, dal quale riesce però a salvarsi grazie alle sue capacità di ex avventuriero; e il Dottor Manhattan si ritrova al centro di un'aspra contestazione popolare e mediatica originata dalla pubblicazione di una serie di prove che dimostrerebbero come alcuni suoi colleghi di lavoro abbiano contratto un tumore a causa della sua vicinanza. Questa crisi nella sfera pubblica si aggiunge a un'altra privata covata da lungo tempo: da quando è divenuto un essere sovrumano, Osterman mostra sempre maggiori difficoltà a relazionarsi con le altre persone. La crisi sentimentale con Laurie Juspeczyk, che si sente trascurata, lo porta quindi a prendere coscienza della sua estraneità alla società umana e ad auto-esiliarsi su Marte. La sua partenza fa di colpo venire meno la supremazia militare degli Stati Uniti, scatenando l'opportunismo sovietico che subito invade l'Afghanistan; la tensione globale si aggrava così ulteriormente e Nixon si vede costretto a considerare l'eventualità di ricorrere a rappresaglie nucleari.
Lasciato Osterman, Laurie trova alloggio e conforto presso l'amico Daniel, segretamente innamorato di lei. I due avviano una relazione e, in preda al desiderio d'avventura, riesumano i loro vecchi costumi da vigilanti. Daniel confida a Laurie di cominciare a credere alla teoria di Rorschach secondo cui qualcuno, da qualche parte, sta cercando di eliminare i vecchi avventurieri in costume e insiste per andare a liberarlo dal carcere. Il Dottor Manhattan, intanto, ritorna sulla Terra per prendere Laurie e portarla con sé su Marte: grazie ai suoi poteri infatti ha visto che nel futuro dovrà tenere un'importante conversazione con la ragazza che lo pregherà, riuscendoci, di tornare definitivamente e salvare l'umanità dal disastro atomico imminente. Durante la loro discussione Laurie è costretta ad accettare il fatto che l'odiato Blake, che aveva in passato cercato di violentare sua madre (la prima Spettro di Seta), è in realtà il suo padre biologico, in seguito a un secondo rapporto consensuale tra i due. Questa scoperta, che rivela la complessità delle relazioni umane, riaccende l'interesse del Dottor Manhattan per l'umanità.
Nel frattempo, il ritrovato duo Rorschach-Gufo Notturno continua a indagare sul complotto contro gli avventurieri in costume, ma ogni pista non fa che aumentare i loro sospetti sullo stesso Veidt, prospettando ai due l'angosciante ipotesi che tutti gli avvenimenti che hanno coinvolto i membri del loro vecchio gruppo siano stati orchestrati proprio dal loro ex compagno. Rorschach scrive i suoi sospetti su Veidt nel proprio diario, in cui aveva annotato tutte le sue indagini, e lo spedisce a The New Frontiersman, una rivista di estrema destra che leggeva spesso, poi insieme a Daniel parte alla volta di Karnak, la fortezza di Veidt in Antartide. Qui Veidt rivela che il suo piano per salvare l'umanità dall'imminente guerra nucleare consiste nel simulare una falsa invasione aliena a New York, sperando che la comparsa di un unico nemico comune faccia coalizzare le varie fazioni mondiali a difesa del pianeta. Per ottenere ciò ha fatto costruire dai più grandi scienziati mondiali, impiegati in segreto su un'isola sconosciuta, un immenso mostro biomeccanico che, teletrasportato al centro di New York ha generato un'enorme onda d'urto che ha sterminato metà della popolazione della città e ha condotto alla pazzia molti dei sopravvissuti. Egli rivela inoltre di aver ucciso Il Comico, che aveva scoperto per caso l'isola dove venivano compiuti gli esperimenti; di aver messo in piedi lo scandalo dei colleghi morti di cancro per costringere il Dottor Manhattan, l'unico che avrebbe potuto fermarlo, a lasciare il pianeta; di aver incastrato Rorschach per l'assassinio di Moloch; e di aver inscenato l'attentato alla sua vita per mettersi al di sopra di ogni sospetto.
Quando Laurie e il Dottor Manhattan si teletrasportano a New York da Marte, trovano la città ormai devastata e, seguendo il segnale da cui veniva controllata la creatura, giungono a Karnak. Veidt mostra quindi loro i notiziari che confermano la cessazione delle ostilità globali e la cooperazione contro la minaccia extraterrestre. Seppur inorriditi dal piano di Veidt, i vigilanti accettano di mantenere il silenzio per far perdurare lo stato di pace; Rorschach, invece, si prepara a fare ritorno negli Stati Uniti per rivelare tutta la verità sull'accaduto. Quando Jon prova a dissuaderlo egli gli fa capire che non riuscirà mai a scendere a compromessi e che per questo è meglio che muoia; il Dottor Manhattan, quindi, obbedisce alla richiesta dell'amico, e lo vaporizza. Lasciando Veidt col dubbio di aver fatto la cosa giusta, il Dottor Manhattan lascia la Terra per sempre, mentre Daniel e Laurie assumono nuove identità e continuano la loro relazione. A New York il caporedattore di The New Frontiersman si lamenta di dover redigere un articolo sull'Unione Sovietica a causa del nuovo clima politico e incarica uno dei suoi assistenti di cercare nell'archivio un po' di materiale riempitivo. La serie si conclude con l'uomo che allunga il braccio verso una pila di fogli sulla cui sommità poggia il diario di Rorschach.
I personaggi di Watchmen presero ispirazione dal gruppo supereroistico dei Peacemaker della Charlton Comics, dal momento che Alan Moore aveva pensato di strutturare la storia attorno a dei personaggi in disuso che avrebbe potuto reinterpretare in chiave drammatica e che la DC Comics aveva di recente acquisito proprio questo set di figure dalla Charlton. Quando però gli venne negato l'utilizzo dei Peacemaker, l'autore decise, insieme all'illustratore Dave Gibbons, di basarsi sul set già esistente per sviluppare dei propri personaggi inediti, potendo godere di una maggiore libertà creativa nel ricalcare le figure preesistenti o sperimentare nuove formule. L'intento che Moore desiderava raggiungere con la sua opera era mostrare quattro o cinque "modi radicalmente opposti" di percepire e rapportarsi al mondo, dando ai lettori la possibilità di determinare quale fosse quello moralmente più coerente. Rigettando la pratica di tediare i lettori con del "trito moralismo", l'autore cercò invece di mostrare i supereroi sotto una luce ambigua: «Quello che volevamo fare era mostrare ogni cosa di queste persone, verruche e tutto. Dimostrare che anche il peggiore di loro possiede delle qualità o il migliore i suoi vizi».
Il Comico (The Comedian), alias Edward Blake, è un vigilante che faceva parte del gruppo dei Minutemen e rifiuta per primo di associarsi agli Acchiappa-Crimini, per poi diventare un agente governativo al passaggio del decreto Keene. La sua morte mette in moto gli eventi narrati in Watchmen. È ispirato a Peacemaker, con elementi di Nick Fury e il patriottismo di Capitan America. Richard Reynolds ha descritto Il Comico come «spietato, cinico e nichilista, ma allo stesso tempo capace di una maggior comprensione rispetto agli altri del ruolo di eroe mascherato». Dopo aver tentato di violentare la prima Spettro di Seta, ebbe alcuni anni dopo un rapporto consensuale con essa da cui nacque Laurie.
Rorschach, alias Walter Joseph Kovacs, è un vigilante che indossa una maschera bianca con delle macchie di inchiostro nero sempre cangianti. Il suo personaggio è basato sulle creazioni di Steve Ditko: Mr. A e Question. La sua filosofia di vita è stata riassunta dallo storico del fumetto Bradford W. Wright come «un insieme di valori in bianco e nero che assumono diverse forme ma che non si mischiano mai a formare scale di grigi, come le macchie del test da cui prende il nome». Rorschach vede l'esistenza come casuale, ma ha un forte senso etico, che gli impedisce di scendere a compromessi e lo rende inflessibile nei confronti del crimine. A causa del suo carattere burbero e del suo personale senso di giustizia è stato l'unico degli avventurieri in costume a non adattarsi alla messa al bando dei supereroi e si è ritirato a vivere al di fuori dell'ordine costituito Moore rivelò che non aveva previsto la morte di Rorschach fino al quarto numero, quando si rese conto che il suo rifiuto di scendere a compromessi avrebbe comportato la sua fine. Il personaggio era stato concepito per essere un «avvertimento sui possibili esiti di una mentalità da vigilante. Ma molti lettori ritennero — contrariamente alle intenzioni di Moore — che la sua inflessibilità spietata e psicotica fosse la sua caratteristica più accattivante».
Ozymandias, alias Adrian Veidt. Ispirandosi alle gesta di Alessandro Magno e grazie ad un ferreo allenamento, Veidt creò il vigilante Ozymandias, ma si ritirò dalla lotta al crimine per dedicarsi alla gestione del suo impero economico. Considerato da molti l'uomo più intelligente del mondo, Moore trasse ispirazione per Veidt da Thunderbolt, perché lo affascinava l'idea di un personaggio che «usa[va] il 100% del suo cervello» e «[aveva] il pieno controllo fisico e mentale». Nel prendere iniziativa per aiutare il mondo, Veidt mostra dei tratti tipicamente da cattivo delle storie supereroistiche e in un certo senso è il "cattivo" della serie. Gibbons a proposito ha commentato: «Uno dei suoi abbagli più grandi [è] guardare dall'alto in basso il resto dell'umanità, sdegnando il resto dell'umanità».
Dottor Manhattan (Doctor Manhattan), alias Jon Osterman, è un essere dai poteri soprannaturali e uno dei due ex avventurieri in costume a passare al servizio del governo. Come scienziato, Jon Osterman ottenne il controllo sulla materia nel 1959 quando rimase accidentalmente rinchiuso nella stanza dove si stava svolgendo un esperimento sul campo intrinseco. Il suo personaggio venne basato su Capitan Atom, tuttavia Moore riteneva di poter fare di più con Manhattan e renderlo una «sorta di supereroe quantistico». A differenza di altri supereroi, che mancano di approfondimento scientifico sulle loro origini, Moore cercò di incorporare elementi di fisica nucleare e quantistica nella sua creazione. L'autore riteneva che un essere che viveva in una dimensione quantistica non avrebbe percepito il tempo o la realtà in modo lineare, cosa che avrebbe influenzato la sua comprensione dell'esistenza umana. Al tempo stesso però Moore voleva evitare di creare un personaggio privo di emozioni come Spock di Star Trek, così fece mantenere al Dottor Manhattan abitudini umane e lo fece allontanare dall'umanità gradualmente. Il colore blu è tratto da un precedente personaggio di Gibbon, Rogue Trooper, proposta che trovò d'accordo anche Moore dal momento che lo rendeva unico nella tavolozza dei colori della serie. Moore era insicuro se la DC avrebbe dato loro il permesso di rappresentare il personaggio completamente nudo, dubbio che influenzò il modo in cui raffigurarono il Dottor Manhattan; Gibbons fu però cauto nel mostrare la sua nudità, attenuando i genitali — come in una statua classica — in modo che i lettori non la notassero subito e non la trovassero inopportuna.
Spettro di Seta II (Silk Spectre II), alias Laurie Juspeczyk, è la figlia di Sally Jupiter — la prima Spettro di Seta con cui ha un rapporto piuttosto teso — e del Comico. Di origine polacca, è stata per anni l'amante del Dottor Manhattan. Il suo personaggio deriva per la maggior parte da Nightshade, ma Moore non era soddisfatto dall'eroina della Charlton e attinse anche a due dei suoi personaggi femminili preferiti: Black Canary e Phantom Lady.
Gufo Notturno II (Nite-Owl II), alias Daniel Dreiberg, è un vigilante ritiratosi dalle scene che usa dei gadget a tema gufo. È basato su Ted Kord e, come il personaggio della Charlton aveva un predecessore, così Moore incorporò nella storia un avventuriero più vecchio che usava il nome di Gufo Notturno prima di Daniel: il supereroe in pensione Hollis Mason. Richard Reynolds sottolineò che, nonostante le origini Charlton del personaggio, il modus operandi di Gufo Notturno era più simile a quello di Batman, mentre a detta di Klock, il suo aspetto civile è reminescente di un «Clark Kent impotente e di mezza età».
Nel 1985 lo scrittore Alan Moore stava considerando l'ipotesi di scrivere una storia con un gruppo di supereroi in disuso che avrebbe potuto rinnovare, come aveva fatto pochi anni prima con il personaggio di Miracleman. Egli riteneva che i Mighty Crusader della MLJ Comics sarebbero potuti essere disponibili per un simile progetto e delineò così un giallo che si sarebbe aperto con il ritrovamento del cadavere di Shield al porto. Infine Moore si convinse che non importava quale gruppo di supereroi avrebbe utilizzato, fintanto che avessero mostrato il loro lato più intimo e i lettori fossero stati in grado di identificarsi con loro, in modo che la scoperta della loro vera natura avrebbe generato "shock e sorpresa". Moore utilizzò questa premessa per abbozzare una proposta intitolata Who Killed the Peacemaker, che utilizzava l'omonimo gruppo supereroistico della Charlton Comics recentemente acquisito dalla DC Comics, e la presentò al curatore editoriale DC Comics Dick Giordano; egli apprezzò il progetto, ma fu contrario all'idea di utilizzare i personaggi della Charlton per paura che — a detta di Moore — «i loro preziosi personaggi sarebbero finiti uccisi o inutilizzabili». Giordano persuase invece l'autore a continuare con supereroi nuovi. Inizialmente Moore temeva che dei personaggi inediti non avrebbero trasmesso ai lettori lo stesso coinvolgimento e le stesse emozioni, ma infine cambiò idea: «capì che se avessi scritto i personaggi sostitutivi in modo accettabile, così che sarebbero apparsi per certi versi familiari, alcuni loro aspetti avrebbero suscitato una specie di eco supereroistica o di familiarità al lettore, allora avrebbe potuto funzionare»; senza contare che avrebbe goduto di maggior libertà creativa.
L'artista britannico Dave Gibbons, che aveva collaborato con Moore a un paio di progetti, era da tempo interessato a lavorare con il connazionale a una serie per la DC, così, quando apprese che Moore stava scrivendo una proposta per una nuova miniserie, lo contattò immediatamente per chiedergli di essere coinvolto nel progetto. Presa visione del soggetto, Gibbons chiese a Giordano di poter illustrare la serie e ottenne l'approvazione sia del curatore che di Moore. Gibbons ingaggiò John Higgins come colorista perché ammirava il suo stile "inusuale"; poiché i due vivevano nelle vicinanze, poterono discutere e incontrarsi di persona invece che spedirsi il materiale attraverso l'oceano. Len Wein entrò nel progetto come curatore, mentre Giordano supervisionò il tutto, anche se, a causa della grande esperienza e bravura degli artisti coinvolti, preferirono tenersi il più possibile fuori dal processo creativo.
Dopo aver ricevuto il via libera, Moore e Gibbons passarono un giorno a casa di quest'ultimo a creare personaggi, sviluppare dettagli per lo scenario della storia e discutere insieme delle loro influenze. Essi concepirono quindi una storia che avrebbe dovuto portare «i familiari supereroi vecchio stile in una realtà completamente nuova»; Moore in particolare aveva l'obiettivo ambizioso di scrivere qualcosa che risultasse «un Moby Dick dei supereroi; qualcosa che avesse quello stesso tipo di peso, quella stessa densità». L'autore ideò i nomi e le descrizioni dei personaggi, ma lasciò i dettagli del loro aspetto fisico a Gibbons. Il disegnatore trascorse quindi «due o tre settimane a fare schizzi» e infine si decise per un design che fosse facile da replicare.
Moore iniziò a scrivere la serie con buon anticipo, sperando di evitare ritardi di pubblicazione come si erano avuti per la miniserie DC Camelot 3000. Nello scrivere la sceneggiatura per il primo numero, egli si rese conto di avere materiale sufficiente per realizzarne solamente altri cinque, così, di comune accordo con Gibbons, decise di alternare ai «numeri più legati alla trama generale, numeri che approfondissero le origini dei personaggi principali». Moore scrisse delle sceneggiature molto dettagliate per il successivo lavoro di Gibbons; lo script per il primo numero, ad esempio, era composto da «101 pagine scritte in modo molto fitto senza spazi tra le singole vignette o addirittura tra le pagine». Gibbons fu costretto a numerare ogni pagina per evitare di confonderle e di mischiarle, e dovette effettuare diversi tentativi e riorganizzazioni prima di poter effettivamente passare all'inchiostratura delle tavole. Nonostante le precise istruzioni di Moore, le sue descrizioni si concludevano spesso con la nota: «Se questa soluzione non ti sembra funzionare fai quello che ti appare migliore»; Gibbon tuttavia si attenne scupolosamente alle istruzioni del collega. In effetti l'illustratore suggerì un unico cambiamento allo script: una momentanea interruzione alla narrazione di Ozymandias per difendersi da un attacco alle spalle di Rorschach, dal momento che aveva avuto l'impressione che il monologo fosse troppo lungo in relazione alla quantità di azione; suggerimento che Moore applicò prontamente nella riscrittura della scena. Durante il processo creativo, Gibbons ebbe molta autonomia nello sviluppare il look visivo di Watchmen e inserì dettagli che lo stesso Moore ha poi ammesso di non aver notato se non successivamente. Di tanto in tanto Moore contattò il collega fumettista Neil Gaiman per dubbi e consigli su citazioni da inserire negli albi.
Nonostante le sue intenzioni iniziali, Moore ammise nel novembre 1986 che ci sarebbero stati dei ritardi nella pubblicazione, considerando che, con il quinto numero già pubblicato, egli era ancora alle prese con la stesura del nono. Gibbons imputò le cause del ritardo al modo frammentario con cui — a partire dal quarto numero — riceveva le sceneggiature da Moore, che li portò a lavorare «solo poche pagine alla volta». Quando iniziarono a essere corti per le scadenze, Moore ingaggiò un autista per consegnare i manoscritti a Gibbons con maggior celerità, mentre l'illustratore si fece addirittura aiutare dalla moglie e dal figlio per suddividere le tavole in vignette e risparmiare così tempo. Verso la conclusione dell'opera, Moore si rese conto che la storia presentava delle somiglianze con The Architects of Fear, un episodio della serie televisiva The Outer Limits. Nonostante le pressioni di Wein affinché modificasse il finale, l'autore continuò per la sua strada e tributò la puntata della serie TV menzionandola nell'ultimo numero della serie.
Moore e Gibbons concepirono Watchmen per esaltare i tratti distintivi del mezzo fumettistico e sottolineare i suoi punti di forza nelle aree «dove nessun altro medium è in grado di operare». La storia in particolare fu pensata per essere letta "quattro o cinque volte", con alcune allusioni e collegamenti che si sarebbero colti soli dopo diverse riletture. I trascorsi da agrimensore di Gibbons gli permisero infatti di «inserire una quantità incredibile di dettaglio in ogni singola vignetta», considerando il fatto che — a differenza di un film — i lettori avrebbero potuto scorrere la storia al proprio ritmo e prendersi il tempo per esaminare nel dettaglio le tavole. Mentre Moore era più «preoccupato con le implicazioni sociali della [presenza di supereroi]», Gibbons si dedicò a quelle tecniche e tecnologiche; poté quindi approfittare della realtà alternativa della storia per cambiare dei dettagli del panorama statunitense, come l'aggiunta di auto elettriche, edifici dall'architettura leggermente differente e colonnine elettriche al posto degli idranti così «da dare alla platea statunitense la possibilità di vedere la propria cultura con gli occhi di un estraneo».
Gibbons annotò tra i suoi ispiratori per lo stile dell'opera Norman Rockwell, Jack Kirby, Wally Wood e Harvey Kurtzman, oltre ai primi numeri di Amazing Spider-Man di Steve Ditko e le serie del Dottor Strange, pur reinterpretati per dare a Watchmen il suo stile peculiare. Il look visivo venne modellato in modo tale che ogni pagina fosse identificabile come parte di quella specifica serie e non di "qualche altro fumetto". L'artista adottò un tratto deciso utilizzando un «pennino rigido che non permetteva grande modulazione in termini di spesso o sottile», che, sperava, avrebbe «differenziato l'opera dalle solite serie fumettistiche fluide e seducenti». In Watchmen, Gibbons ha slegato il proprio disegno dalle convenzioni fumettistiche del suo tempo, sviluppando uno stile di presentazione dei dialoghi con inquadrature che spesso non sono centrate sui personaggi principali, ma anzi li relegano quasi sullo sfondo per concentrarsi sull'ambiente circostante o su un suo dettaglio. Altre scelte inconvenzionali furono l'assenza degli effetti sonori onomatopeici e la riduzione al minimo delle linee di moto, limitandole a piccole azioni ed eliminandole del tutto nelle scene drammatiche come quelle di lotta. Al contrario, per rendere l'idea del movimento dei personaggi Gibbons si affidò «alla postura e al sangue», di fatto «aumentando la sensazione di realismo e limitando la voce dell'autore».
Seppur Moore dichiarò di aver sempre ammirato i lavori del colorista John Higgins, «lo associava sempre all'utilizzo dell'aerografo», che non prediligeva; Higgins propose quindi di colorare Watchmen in uno stile europeo con tinte uniformi e adottò una paletta basata su colori primari, richiamando così lo stile della Golden Age. L'artista riservò particolare attenzione a variare la colorazione in base all'illuminazione delle varie scene, «così da generare un maggior impatto emozionale e atmosfera rispetto all'utilizzo della stessa tonalità per tutta la storia». Moore apprezzò particolarmente il lavoro di Higgins sul sesto numero, che si apriva con tonalità "calde e allegre" per poi diventare via via più scuro e dare alla storia un look cupo e tetro.
Watchmen è articolato in 12 capitoli, originariamente pubblicati in albi separati. Le copertine dei singoli volumi raffigurano un primo piano di un singolo dettaglio senza elementi umani presenti e costituiscono al tempo stesso la prima tavola della storia e l'ultima, così che quello che sembra «reale nel mondo reale muti un istante dopo in fumetto, un portale per un'altra dimensione». Nelle edizioni uniche queste immagini costituiscono la prima e l'ultima vignetta di ciascun capitolo. La funzione del titolo e dell'intestazione degli episodi è invece svolta da una versione breve di un'epigrafe tratta dalla letteratura classica o da quella pop, citazione che viene poi presentata in forma completa alla fine del capitolo stesso così da riassumere gli eventi in esso narrati. Per far risaltare ancor di più la citazione, Moore scriveva la sceneggiatura dell'episodio solo dopo aver deciso quale frase utilizzare, così da inserire nel testo dei rimandi a essa.
Ogni tavola è strutturata in una rigida griglia di tre per tre vignette spesso unite e allargate — anche fino a riempire l'intera pagina — a volte ristrette, ma sempre rettangolari, con le illustrazioni che non escono mai fuori dai margini. Gibbons si orientò su questo schema per diverse ragioni: gli trasmetteva un senso di "autorità"; la storia e la simbologia del racconto erano già complesse di loro e aggiungere un altro elemento di complessità avrebbe squilibrato il tutto; e uno schema prevedibile aveva il vantaggio di diventare quasi invisibile col tempo, facendo scomparire la mano dell'artista e lasciando ai lettori l'illusione di leggere un prodotto non artefatto. Moore accettò di buon grado la proposta dell'artista, che, grazie a uno schema predefinito, «gli dava un livello di controllo sulla narrazione di cui non aveva mai goduto prima» e gli permetteva di variare «il ritmo e l'impatto visivo per ottenere effetti drammatici» più efficaci. In qualche occasione il duo sperimentò con il layout degli episodi. Il quinto numero, ad esempio, intitolato Agghiacciante Simmetria (Fearful Symmetry), fu strutturato in modo che l'ultima pagina fosse speculare alla prima in termini di disposizione delle vignette, la penultima alla seconda e così via fino alla doppia tavola centrale che aveva uno sviluppo simmetrico.
Con 28 pagine di storia per ogni numero e 36 pagine totali per albo, i realizzatori si ritrovarono con alcuni fogli extra da dover riempire. Convinti che nessun inserzionista avrebbe accettato di pubblicare annunci su un'opera così sperimentale, pensarono inizialmente di dedicarli all'angolo della posta, ma insorse il problema che non vi sarebbe stato materiale per i primi due numeri mentre i lettori che avessero spedito le loro lettere negli ultimi quattro mesi di pubblicazione non avrebbero trovato spazio perché la produzione degli albi sarebbe già stata completata. Wein suggerì allora di inserire una serie di documenti fittizi, presentati come se fossero stati estratti dai media del mondo di Watchmen così da darne un quadro più completo e articolato, e la proposta piacque perché rendeva il fumetto «meno simile a un fumetto». In questo modo Moore poté approfondire il contesto della storia e la psicologia dei suoi personaggi: ad esempio, col documento intitolato Sotto la Maschera (Under the Hood), la biografia di Hollis Mason, il primo Gufo Notturno ormai ritiratosi, si può comprendere meglio la cronologia degli eventi e i cambiamenti avvenuti nell'opinione pubblica nei confronti degli avventurieri in costume; mentre il rapporto della polizia sull'arresto di Rorschach e il suo profilo psichiatrico, permettono di svelare dettagli personali della sua vita privata e come venga visto dalle persone con cui entra in contatto.
L'opera presenta una gran varietà di collegamenti interni, dettagli di fondo e livelli di lettura, con la presenza di «singole immagini che legano insieme l'intero fumetto». Moore ha citato l'arte di William S. Burroughs come una delle maggiori influenze per Watchmen, in particolare l'«uso ripetuto di simboli che si caricavano di significati» nella striscia a fumetti Ah Pook Is Here.
Uno smiley macchiato di sangue è l'immagine più ricorrente e viene mostrata sia esplicitamente — in foggia della spilla indossata dal Comico, della faccia di quest'ultimo quando viene sfregiata da una donna vietnamita, di una maglietta macchiata con del ketchup — sia solo suggerita: nella vecchia foto di Jon Osterman e Janey Slater al luna park, la si può notare sullo sfondo creata da un pallone e dal suo cordoncino insieme a una torre e un tratto di montagne russe; dal cratere Galle sulla superficie di Marte, in cui si distrugge il veicolo del Dottor Manhattan; da una presa elettrica con del sangue versato; nelle strade di New York dalla luna e dagli edifici, poco prima del teletrasporto del mostro. Il critico Thierry Groensteen ha descritto il simbolo come un motivo ricorrente che produce "rimandi straordinari" comparendo in segmenti chiave di Watchmen, tra cui la prima e l'ultima pagina della serie: macchiato dal sangue del Comico nel primo caso e dalla salsa di un hamburger nel secondo. Gibbons introdusse la spilla sorridente come elemento per "alleggerire" l'aspetto del costume del Comico, aggiungendo in seguito una macchia di sangue per implicare la sua morte. Da queste semplici premesse, lo smiley insanguinato finì per diventare agli occhi degli autori «un simbolo per l'intera serie». Moore dichiarò di essersi ispirato ai test psicologici comportamentali, mirati a «trovare la più semplice astrazione che portasse un bambino a sorridere». Prendendo questo «simbolo di totale innocenza» e aggiungendo la chiazza di sangue sopra all'occhio, il significato dell'immagine fu alterato di qualcosa di "radicale" e sufficientemente semplice per la copertina del primo numero, che fissò poi lo standard per tutti i volumi successivi.
Sono molti i riferimenti agli orologi e al tempo in generale, che simboleggiano l'inesorabile avanzata dell'umanità verso la distruzione. Tra i tanti esempi: Jon Osterman inizialmente viene educato a essere un orologiaio; l'orologio di Janey Slater causa indirettamente a Osterman l'incidente nella camera blindata facendolo divenire Dottor Manhattan; i molti orologi che mostrano le 11:25 poco prima del teletrasporto dell'alieno; l'orologio distrutto sulla copertina del magazine Time. Lo stesso spruzzo di sangue sullo smiley è volutamente tracciato a un angolo che ricorda l'orologio dell'apocalisse che si avvicina alla mezzanotte, oggetto che viene menzionato direttamente nell'opera, in un giornale sulla scrivania di Adrian Veidt che annuncia il posizionamento dell'orologio a "cinque minuti dalla mezzanotte".
Anche la vicenda del nodo gordiano è citata molto spesso, direttamente o indirettamente: Adrian Veidt ne fa spesso menzione quando si paragona ad Alessandro Magno, ne è affascinato a tal punto da appendere a una delle pareti della sua fortezza un quadro raffigurante tale episodio. Le serrature che Dan Dreiberg è costretto a sostituire alla porta di casa sua sono della marca Gordian Knot Lock; su Marte, il Dottor Manhattan e Laurie Juspeczyk si spostano sul Nodus Gordii; la banda delinquenziale giovanile, i cui membri portano i capelli annodati dietro la nuca, prende il nome de I nodi; uno dei giornali esposti nell'edicola s'intitola Knots (nodi); infine, il libro che la tassista Joey riceve in regalo dalla sua ex compagna è Nodi di Ronald Laing.
Non ogni collegamento fu però intenzionale: «Moore ammise che l'opera contiene materiale messo lì da [Gibbons] che anche [lui] notò solo alla sesta o settima rilettura», mentre altri simboli, immagini e allusioni emersero in modo autonomo o "per sbaglio". Fu ad esempio il caso della presa di corrente sulla colonnina elettrica, che con i suoi due fori e il tratto più marcato sul bordo ricurvo inferiore riproduceva involontariamente la forma dello smiley, o della scoperta del tutto casuale dell'esistenza del cratere Galle, dalla peculiare forma di faccia sorridente, mentre Gibbons era intento a documentarsi a proposito del Pianeta rosso. «Trovammo che molte di queste cose — disse Moore — prendevano a generarsi da sole come per magia».
Watchmen include una storia nella storia intitolata I Racconti del Vascello Nero (Tales of the Black Freighter), un fumetto fittizio letto da un giovane di New York, le cui pagine compaiono nei numeri tre, cinque, dieci e undici della serie. In esso sono narrati i disperati tentativi di un naufrago di ritornare alla propria casa per avvertire i suoi cari dell'imminente arrivo del Vascello Nero, una nave fantasma pirata la cui ciurma è composta da morti sanguinari. Quando il naufrago, dopo essere stato costretto dall'impellenza della sua missione a costruire una zattera legando insieme dei tronchi e i cadaveri dei suoi ex compagni di viaggio e a fronteggiare un attacco di un branco di squali, giunge infine al suo villaggio, è convinto di trovare la città già in mano ai pirati. Uccide quindi una coppietta e la propria moglie, scambiandoli, al buio, per dei pirati. Dopo essersi reso conto di quello che la paranoia lo ha portato a fare, ritorna alla spiaggia dove scopre che il Vascello Nero non è venuto a saccheggiare la città ma a prendere lui. Comincia quindi a nuotare verso la nave per chiedere di essere preso a bordo.
Quando Moore e Gibbons si trovarono a dover decidere il tema di questo meta-fumetto, rifletterono sul fatto che gli abitanti di un mondo come quello di Watchmen, in cui le figure dei supereroi appartenevano, in pratica, alla loro vita quotidiana, «probabilmente non sarebbero stati minimamente interessati a fumetti di supereroi». Si sarebbero così sviluppati altri generi principali come «l'horror, la fantascienza e la pirateria». Fu Gibbons a suggerire il tema piratesco, trovando immediatamente l'assenso di Moore che si definiva «un grande fan di Bertolt Brecht»: I Racconti del Vascello Nero alludono infatti al brano Die Seeräuber-Jenny ("Jenny dei pirati") tratta da L'Opera da tre soldi di Brecht. Moore riteneva inoltre che «il simbolismo del genere piratesco [fosse] così ricco e cupo che avrebbe costituito il contrappunto perfetto all'ambientazione contemporanea di Watchmen». Nella finzione narrativa, i disegni de I Racconti del Vascello Nero sono attribuiti a Joe Orlando.
Questo racconto vuole fungere da commento e da metafora della trama principale stessa. Moore ha infatti dichiarato che I Racconti del Vascello Nero finisce col descrivere «la storia di Adrian Veidt», che nella scena finale afferma di avere un incubo ricorrente che assomiglia proprio a una scena del racconto. Richard Reynold ha evidenziato che, come Veidt, il naufrago «spera di prevenire il disastro usando i corpi dei suoi ex compagni come mezzo per raggiungere il suo scopo». L'inesorabile avvicinarsi della nave nera, dispensatrice di morte, simboleggia inoltre la guerra atomica che incombe sul mondo di Watchmen; è interpretabile come un'allegoria di «Rorschach e [della] sua cattura; si riferisce all'auto-esilio del Dottor Manhattan su Marte; in pratica, può essere usato come chiave di lettura di tutte le varie parti della storia».
La premessa iniziale della serie era esaminare come si sarebbero inseriti i supereroi in un "mondo credibile e realistico" e, con l'aumentare della complessità della storia, il tema si spostò sull'«idea di potere e sulla manifestazione del superumano nel mondo reale». Il titolo è un riferimento alla massima latina di Giovenale «Quis custodiet ipsos custodes?» che in inglese si traduce in Who watches the watchmen?, "Chi controlla i sorveglianti?". La serie esplora infatti la percezione della figura dell'autorità da parte dell'opinione pubblica: prima del decreto Keene, quando l'autorità degli avventurieri in costume è istituzionale, essi sono generalmente apprezzati e sostenuti, dopo divengono invece oggetto di aspre battaglie mediatiche, non appena vengono sollevate vaghe questioni di responsabilità e colpevolezza. Moore non era a conoscenza dell'origine della frase fino a quando Harlan Ellison non lo informò della satira latina, che trovò perfetta «per il contesto di Watchmen». I vigilanti in costume costituiscono infatti un ammonimento dell'autore nell'affidarsi acriticamente alle scelte che altri compiono per noi, un «deporre le responsabilità per le proprie vite e per il futuro» affidandole a individui che dovrebbero "proteggerci", ma che come Adrian Veidt «potrebbero distruggere la Terra nel processo».
In Watchmen Moore mostra un lato del supereroe più stridente rispetto alla nozione classica, fatto che ha spinto Bradford Wright a descrivere l'opera come «il necrologio di Moore al concetto degli eroi in generale e dei supereroi in particolare». Iain Thomson ha scritto nel suo saggio Deconstructing the Hero che Watchmen segna il punto in cui il fumetto "divenne maturo", «strutturando i suoi eroi esattamente in modo da decostruire l'idea stessa di eroe e incoraggiarci a riflettere sul suo significato da diversi punti di vista». In effetti quasi tutti i supereroi della storia condividono una visione nichilistica, che fa cadere anche «l'ultima motivazione dei presunti eroi» e cioè la speranza tramite le loro azioni di vivere per sempre nel ricordo della gente. In assenza di veri supercattivi all'interno della storia, i supereroi di Watchmen sono costretti a vedersela con «questioni sociali e morali più intangibili», decontestualizzando la figura dell'eroe dai canoni di genere. 
Queste idee sono evidenti anche in ciò che Gregory J. Golda definisce "anti-venerazione", espressa nella storia attraverso supereroi in tutto e per tutto appartenenti al periodo della Golden Age dei fumetti degli anni quaranta, ma inseriti nel contesto storico degli anni ottanta così da darne un'immagine di «malfermi, eccentrici e inetti veterani». La storia trasmette «una sensazione di futilità e di disprezzo di sé per rimanere aggrappati a paradigmi obsoleti in un mondo che è diventato più complesso di quello che un singolo individuo può maneggiare» e in cui «gli eroi non possono fare niente se non sentirsi inadeguati». In ultima analisi la presenza degli eroi nella serie vuole far insorgere il dubbio se in un mondo postmoderno «il tempo degli eroi sia [ormai] passato» e se l'umanità «non stia effettivamente meglio senza».
Geoff Klock rigettò l'apparente decostruttivismo del fumetto, preferendo considerare Watchmen una «narrativa supereroistica rivoluzionaria» e, insieme a Il ritorno del Cavaliere Oscuro di Frank Miller, «la prima istanza... di [un] nuovo tipo di fumetto... una prima fase di sviluppo, la transizione del supereroe dal fantasy alla letteratura». Col realismo impresso nella storia da Moore e l'esposizione di «motivazioni ed emozioni credibili, come la paura e la bramosia, e di come queste influiscono nelle decisioni dei personaggi», Watchmen si poneva in contrasto con le convenzioni del panorama supereroistico del tempo e «costringeva i lettori a rivalutare — riconsiderare — ogni supereroe alla luce dello [...] stravolgimento della tradizione attuato da Moore».
L'opera, composta in piena guerra fredda, assume anche una connotazione politica, con Moore che ha dichiarato che essa non doveva intendersi come antiamericana, [bensì] anti-Reaganiana, osservando che «al momento una certa parte dell'America di Reagan [semplicemente] non è spaventata. Credono di essere invulnerabili». L'autore desiderava invece trattare il tema della Machtpolitik e dei tempi "preoccupanti" in cui viveva e «cercò deliberatamente di realizzare qualcosa che avrebbe messo le persone a disagio». La scelta di ambientare la storia in una realtà alternativa, con Nixon presidente, fu dovuta al timore che il lettori avrebbero "staccato la spina" se avesse attaccato un leader che ammiravano.
Il finale è deliberatamente ambiguo riguardo al successo del piano di lungo termine di Veidt di condurre il mondo verso un'utopia di pace. In un ultimo breve dialogo con Osterman, Veidt manifesta tutti i suoi dubbi e il suo senso di colpa ponendo la domanda: «Ho fatto la cosa giusta, vero? Alla fine ha funzionato tutto». Il Dottor Manhattan replica cripticamente: «Alla fine? Adrian, nulla finisce. Nulla ha mai fine». In un'intervista, Gibbons si è però sbilanciato rivelando il suo punto di vista:
Watchmen venne pubblicato dalla DC Comics come miniserie a fumetti in dodici numeri, editi da settembre 1986 a ottobre 1987 a cadenza pressoché mensile. La serie incontrò tuttavia dei ritardi nella pubblicazione perché, invece di accogliere la proposta di Len Wein di commercializzare i volumi solo con sei numeri già conclusi, si spinse per ridurli a tre e, quando gli ultimi numeri richiesero ai realizzatori più di un mese ad albo per essere completati, si dovettero saltare alcune scadenze. Nel settembre 1987 la serie venne raccolta in un unico volume tascabile che ebbe almeno 22 ristampe fino a settembre 2008; un'edizione venne curata anche dalla consociata Warner Books nel novembre 1987.
Nel febbraio 1988 Graphitti Designs ne produsse un'edizione speciale cartonata, contenente 48 pagine di materiale extra compresa la proposta iniziale e i primi bozzetti. Il 5 ottobre 2005 negli Stati Uniti uscì Absolute Watchmen, un'edizione cartonata facente parte della serie Absolute Editions della DC Comics, per celebrare l'imminente ventesimo anniversario dalla creazione: il volume presenta una custodia protettiva e propone disegni restaurati e ricolorati da John Higgins sotto la direzione di Gibbons, inoltre include anche il materiale extra presente nell'edizione Graphitti, rendendolo disponibile al grande pubblico. Una versione digitale è stata resa disponibile all'acquisto nel Kindle Store a partire dal 2011.
Non accontentandosi di un semplice contratto per un lavoro su commissione, in cui i diritti sarebbero finiti interamente nelle mani dell'editore, Moore e Gibbon fecero introdurre una clausola secondo la quale la DC Comics avrebbe detenuto i diritti dell'opera fintanto che essa fosse stata pubblicata e, quando la casa editrice non avesse impiegato il marchio per un intero anno di fila, sarebbero passati ai due autori. Per Watchmen, Moore e Gibbons ricevettero un compenso pari ad appena l'otto per cento dei guadagni della serie, che spinse in seguito Moore a commentare: «Per un po' sei abbagliato da questa pioggia di soldi in cui ti ritrovi... pensi "è magnifico, ho più soldi di quanti ne abbia mai avuti in vita mia! Che persone gentili a darci tutte queste royalty". E poi pensi, un attimo, con otto per cento di cento rimangono novantadue per cento. [...] Quello che otteniamo è una frazione». Comunque tali condizioni erano quelle prevalenti nel mercato e gli autori furono contenti di adattarsi a esse, con la DC che pagava loro una "sostanziale somma di denaro" per mantenere i diritti sull'opera. Moore aggiunse: «Fondamentalmente non sono nostri, ma se la DC opera con i personaggi nel nostro interesse potrebbero benissimo esserlo. D'altro canto, se i personaggi hanno oltrepassato la loro durata di vita e la DC non vuole farne più niente, dopo un anno sono nostri e possiamo fare con loro ciò che vogliamo, cosa che mi va benissimo».
Divergenze sulla proprietà dei diritti di Watchmen e della precedente V for Vendetta portarono infine Moore ad abbandonare la DC nel 1989. Egli riteneva infatti che la clausola sui diritti fosse priva di valore, dal momento che la DC non aveva intenzione di far uscire di produzione le due pubblicazioni. In un'intervista al New York Times del 2006: «Dissi, "Molto bene", [...] "Siete riusciti con successo a imbrogliarmi e dunque non lavorerò mai più per voi"».
Watchmen venne pubblicato per la prima volta in italiano come inserto della rivista Corto Maltese della Rizzoli tra il 1988 e il 1990, con una traduzione curata da Stefano Negrini. In questa edizione furono eliminati i testi complementari che si trovano al termine di ogni capitolo dell'edizione originale statunitense e vennero mantenuti i nomi inglesi dei supereroi protagonisti, con l'esclusione del Comico. Nel 1993 la stessa Rizzoli pubblicò per la prima volta l'opera in volume brossurato, mantenendo la stessa traduzione ma reintegrando le parti precedentemente eliminate. Nello stesso anno il volume guadagnò il riconoscimento di "volume meglio allestito".
Nel 1997 ne uscì una nuova versione tradotta da Gino Scatasta e pubblicata da Play Press. Il volume è stato poi ristampato sempre da Play Press nel 2002 e inserito nel 2005 nella collana di Repubblica I classici serie oro. Nel 2007 la Planeta DeAgostini ha pubblicato la Absolute Edition, tradotta da Maurizio Curtarelli, che raccoglie al suo interno anche le copertine dei dodici albi statunitensi e il materiale extra presente nell'omonima edizione originale, così come le prime bozze di Gibbons e i primi appunti di Moore sui personaggi. Questa edizione ha ricevuto il "premio delle fumetterie italiane" come miglior volume per fumetteria del 2007. Il 14 settembre 2009 Planeta DeAgostini, in collaborazione con il quotidiano sportivo Corriere dello Sport, ne ha curato una pubblicazione distribuita nelle edicole in tre parti, contenute nei primi tre volumi della collana I più grandi supereroi della terra.
Nel 2012 la Lion Comics, divisione editoriale della RW Edizioni, ha avviato una nuova edizione in dodici albi e una raccolta in volume unico Absolute del fumetto.
Fin dalla prima edizione del 1986, Watchmen divenne un grande successo commerciale e le sue vendite aiutarono la DC Comics a superare in breve tempo la concorrente Marvel Comics nel mercato dei fumetti. Il prezzo di un singolo numero venne posto a 1,50 dollari, il doppio della media del periodo, fatto che frenò parzialmente le vendite ma che fece aumentare i guadagni. Anche così alcuni capitoli entrarono nella top ten mensile dei maggiori distributori statunitensi e, secondo stime, la prima edizione in dodici numeri vendette più di un milione di copie. La serie ha goduto di continue ristampe e non è mai stata fuori commercio per più di un anno. Con l'annuncio dell'uscita dell'adattamento cinematografico e il conseguente incremento di richieste del fumetto che si credeva ciò avrebbe comportato, la DC ne fece stampare più di un milione di copie in una sola volta. L'iniziativa fu ripagata quando, poche settimane dopo, la serie scalò le classifiche di vendita di Barnes & Noble e Amazon.com e venne classificata al 60º posto nell'elenco di USA Today dei libri più venduti del 2008.
L'opera fu acclamata dal pubblico e dalla critica e venne adottato come materiale di studio in alcuni corsi universitari. Un po' per la sua maturità e un po' come operazione commerciale, Watchmen fu etichettato come romanzo grafico e contribuì insieme a Il ritorno del Cavaliere Oscuro di Frank Miller (1986) e a Maus di Art Spiegelman (1987) a diffondere la denominazione di graphic novel come opera artisticamente e tematicamente assimilabile alla letteratura e quindi superiore al resto dei fumetti, considerati all'epoca poco più di un genere di consumo. La critica apprezzò in particolare la sceneggiatura e la sinergia che si veniva a creare con le immagini, la complessità narrativa e le innovazioni che apportava al medium. Brent Keane del sito NinthArt.com ha definito Watchmen «un racconto complesso e multistrato, popolato da personaggi ben realizzati e collocati in un contesto che è al contempo credibile e insolito». Jay Cocks del Time notò che la serie era «per assenso comune la migliore» dell'ondata di fumetti pubblicata nel suo tempo, e la definì come «un atto d'immaginazione superlativo, che combina fantascienza, satira politica, evocazioni coscienti di fumetti del passato e audaci reinterpretazioni dei formati grafici attuali in un giallo distopico».
Tra le critiche negative, Tom Shone di Slate mise in dubbio la complessità di Watchmen così come il valore artistico dimostrato da Gibbons, Fredric Paul Smoler di The Nation la liquidò come «un'opera reazionaria [...] rivolta a un pubblico adolescenziale», mentre Joe Queenan scrisse per il New York Times che, nonostante l'opera fosse «ben scritta ed elegantemente illustrata», era un caso emblematico del tasso di violenza, spesso gratuita, che circolava nei fumetti contemporanei.
Watchmen ha ricevuto numerosi premi e riconoscimenti nel panorama del fumetto. Nel 1987 è risultato vincitore di tre Kirby Awards nelle categorie miglior nuova serie, miglior scrittore e miglior scrittore/disegnatore. Nel 1988 hanno fatto seguito sette Harvey Awards per miglior scrittore, miglior artista o disegnatore, miglior serie in corso o limitata, miglior album grafico, miglior colorista, miglior numero singolo (#9) e il premio speciale per l'eccellenza nella produzione; oltre a quattro Eisner Award per miglior scrittore, miglior scrittore/disegnatore, miglior miniserie e miglior album grafico. La ristampa Absolute Watchmen fu insignita nel 2006 di un Eisner Award nella categoria miglior raccolta formato comic book. Watchmen fu inoltre il primo e finora unico romanzo grafico a ricevere un premio Hugo nella categoria altre forme, nel 1988, prima dell'introduzione di una categoria specifica dedicata alle storie grafiche nel 2009.
A distanza di anni dalla sua uscita la critica continuò a considerare la serie favorevolmente per via della sua complessità, bontà realizzativa e attualità. Col tempo, Watchmen acquisì progressivamente un rango di classico del fumetto ed è spesso citata come una delle migliori, se non la migliore, serie a fumetti di tutti i tempi. In un sondaggio condotto nel 1999 dalla rivista Comics Buyer's Guide, Watchmen risultò la miniserie preferita degli ultimi cent'anni e lo staff di The Comics Journal lo inserì nello stesso anno al 91º posto nella lista dei migliori fumetti in lingua inglese del ventesimo secolo. Nel 2005 fu l'unico fumetto ad essere inserito nella lista di Time dei cento migliori romanzi in lingua inglese dal 1923 ad oggi, a fianco a grandi classici della letteratura. Lev Grossman motivò la scelta dichiarando che la storia «è raccontata con un realismo psicologico spietato, mediante una serie di trame sfuggenti e sovrapposte e meravigliose vignette cinematografiche ricche di temi ricorrenti. È una lettura al cardiopalma che spezza il cuore e fa da spartiacque nell'evoluzione di questo giovane mezzo di intrattenimento». In seguito apparve anche nella lista del Time dei dieci migliori romanzi grafici, dove Grossman lo definì «il miglior fumetto supereroistico mai scritto e disegnato», e al tredicesimo posto nella classifica di Entertainment Weekly del 2007 dei migliori cento romanzi pubblicati negli ultimi 25 anni.
Nonostante qualche voce contraria, come Lydia Millet del Wall Street Journal che giudicò l'opera sopravvalutata e il suo successo sproporzionato rispetto agli effettivi meriti artistici, la maggior parte dei critici è d'accordo nel considerare Watchmen un capolavoro e un punto di svolta nella storia del fumetto. Nel suo libro Art of the Comic Book: An Aesthetic History, Robert Harvey afferma che con Watchmen Moore e Gibbons «dimostrarono come mai prima di allora la capacità del medium di raccontare una storia sofisticata che poteva essere strutturata solo in forma di fumetto». A proposito dell'impatto dell'opera Donald D. Markstein ha commentato: «Ciò che fecero Il falcone maltese per il giallo e Il cavaliere della valle solitaria per il western, Watchmen l'ha fatto per i supereroi. Ha fatto un passo oltre le proprie origini in quella che fino ad allora era considerata una forma narrativa di secondo piano e ha dato a tutti una ricca esperienza di lettura, che si parli di appassionati del genere o meno». Altri recensori hanno indicato Watchmen come «il Quarto potere dei fumetti»: così come il film infatti «fu il padre del cinema moderno, così le tecniche di Watchmen si possono vedere in dozzine di fumetti in vendita oggi».
L'influenza di Watchmen è riscontrabile in molte opere che lo seguirono. Nella sua recensione alla Absolute Edition, Dave Itzkoff del New York Times scrisse che «Watchmen ha un'eredità che Moore quasi sicuramente non aveva previsto, il cui DNA è impresso nelle tinte sempre più nere e nelle trame sempre più tetre che sono diventati gli elementi essenziali del fumetto supereroistico contemporaneo, un campo da cui hanno largamente attinto gli scrittori e i disegnatori che condividono la sua fascinazione per la brutalità ma non il suo interesse per le sue conseguenze, la sua foga di abbattere i vecchi confini ma non la sua spinta a trovarne di nuovi». Moore stesso ha espresso il suo sgomento per il fatto che «il fumetto di supereroi postmoderno, crudo e decostruzionista, incarnato da Watchmen [...] sia diventato un genere» e che molti autori usarono l'opera per validare le loro «storie cupe, pessimistiche, spregevoli e violente».
Stan Lee lo ha definito «il mio fumetto preferito fuori dalla Marvel. È una storia assolutamente unica. Ha una caratterizzazione stupenda, disegni magnifici e c'è un colpo di scena a ogni pagina». Tra gli autori che hanno riconosciuto Watchmen come importante fonte d'ispirazione per le loro opere figurano Neil Gaiman, Joss Whedon, Darren Aronofsky e Richard Kelly. Damon Lindelof, co-creatore della serie televisiva Lost, considera Watchmen «la più grande opera narrativa mai prodotta» e la sua influenza sembra evidente nel modo in cui in Lost la narrazione procede per flashback analogamente a come nel fumetto viene progressivamente rivelato il passato dei diversi protagonisti con il progredire della storia.
L'opera è stata omaggiata dalla Disney e dalla Pixar nel film del 2004 Gli Incredibili, in cui una famiglia di supereroi è costretta a ritirarsi dalla lotta al crimine e a vivere una vita ordinaria, e nella puntata Mariti e coltelli de I Simpson. Il 19º episodio della serie televisiva Heroes, 0,07%, presenta una trama molto simile al piano di Ozymandias di distruggere New York per riunire il mondo, così come un'eco del decreto Keene sembra essere presente nel crossover della Marvel Civil War, in cui i supereroi devono scegliere se appoggiare o meno l'Atto di registrazione dei superumani, che consentirebbe al governo statunitense di conoscere l'identità segreta degli uomini dotati di superpoteri e di dichiarare fuorilegge chi non intende registrarsi. Diverse somiglianze con Watchmen sono presenti anche in una delle cosiddette "trilogie ortolaniane" della serie Rat-Man del fumettista italiano Leo Ortolani; protagonista dei tre racconti intitolati Il ritorno!, La squadra segreta! e L'ultimo segreto è un gruppo di eroi chiamato appunto Squadra Segreta la cui storia si rifà a quella degli Acchiappa-Crimini, come ha dichiarato lo stesso autore che ha definito questa trilogia di racconti "il Watchmen dei poveri". Il quarto numero della serie a fumetti The Multiversity dello scrittore scozzese Grant Morrison riprende nello stile e nella trama Watchmen: la storia vede infatti protagonisti i personaggi della Charlton Comics dai quali sono ispirati i vigilanti di Moore e Gibbons e si presenta come un giallo con dei simboli ricorrenti.
Il lettering di Watchmen insieme a quello de Il ritorno del Cavaliere Oscuro ispirò il designer Vincent Connare nella creazione del font Comic Sans. Nel 2009 Brain Scan Studios pubblicò Watchmensch, un fumetto scritto da Rich Johnston e illustrato da Simon Rohrmüller che parodiava la serie e l'industria del fumetto in generale.
Fin dal 1986 si sono succeduti numerosi tentativi di realizzare un adattamento cinematografico di Watchmen. Nel corso degli anni i diritti per un film sono passati dalle mani di 20th Century Fox, Warner Bros., Universal Studios, Revolution Studios e Paramount Pictures e al progetto sono stati accostati registi come Terry Gilliam, David Hayter, Darren Aronofsky e Paul Greengrass. Infine nell'ottobre 2005 i diritti tornarono alla 20th Century Fox, che ingaggiò Zack Snyder alla regia e Alex Tse per scrivere la sceneggiatura. Il film uscì nelle sale nordamericane il 6 marzo 2009. Tra gli attori principali figurano Patrick Wilson, Malin Åkerman, Jackie Earle Haley, Billy Crudup, Matthew Goode e Jeffrey Dean Morgan.
Moore si è opposto sin dall'inizio alla realizzazione del film dichiarando che «rifiuta di vedere il suo nome accostato a qualsiasi film ispirato ai suoi fumetti» e che non lo avrebbe visto anche nel caso fosse stato comunque realizzato; Gibbons, al contrario, ha collaborato con Snyder alla lavorazione.
Nel 2019 uscirà una serie televisiva ideata da Damon Lindelof e prodotta da HBO. Tra gli attori figurano Regina King, Don Johnson, Tim Blake Nelson nel ruolo di un nuovo personaggio chiamato Looking Glass, Louis Gossett Jr., Adelaide Clemens, Andrew Howard, Jeremy Irons nel ruolo di Ozymandias, Tom Mison, Frances Fisher, Jacob Ming-Trent, Yahya Abdul-Mateen II, Sara Vickers, Jean Smart, James Wolk, Hong Chau e Dustin Ingram.
Nel 2012, nonostante la contrarietà di Moore e Gibbons, la DC Comics lanciò la miniserie prequel Before Watchmen, in cui diversi artisti e team creativi scrissero le avventure dei personaggi di Watchmen prima degli avvenimenti del romanzo grafico. Nel 2017 la DC Comics, nell'ambito del progetto editoriale Rinascita, ha iniziato le pubblicazioni del sequel, Doomsday Clock, scritto da Geoff Johns, disegni di Gary Frank e colori di Brad Anderson.
Nel 2009 insieme al film uscì anche il motion comic di Watchmen, un'opera della durata di quasi sei ore costituita dall'animazione, una vignetta dopo l'altra, del fumetto originale.
Nel 1987 la Mayfair Games produsse per la collana di giochi di ruolo DC Heroes due moduli base di avventura e nel 1990 uno supplementare ispirati a Watchmen. Sia i due moduli base, intitolati Who Watches the Watchmen? e Taking out the Trash, che il modulo supplementare Watchmen Sourcebook, contenevano informazioni aggiuntive, approvate dallo stesso Moore, sull'universo e sui personaggi di Watchmen Sempre nel 1987 la Grenadier ha prodotto un set di miniature in metallo da abbinare al gioco di ruolo DC Heroes e raffigurante i personaggi principali della serie.
Un videogioco d'azione picchiaduro intitolato Watchmen: The End Is Nigh è stato sviluppato da Deadline Games sulla base della sceneggiatura di Len Wein, curatore del fumetto originale. Si tratta di un prequel al film di Watchmen e permette al giocatore di calarsi nei panni di Rorschach e del secondo Gufo Notturno nell'era degli Acchiappa-Crimini. Il gioco è stato distribuito come download digitale per Microsoft Windows, PlayStation Network e Xbox Live in due segmenti il 4 marzo e il 30 giugno 2009, successivamente riuniti e pubblicati congiuntamente il 21 luglio per Xbox 360 e PlayStation 3.
Per promuovere l'uscita della serie, la DC Comics mise in commercio un set di spille, in edizione limitata, raffiguranti personaggi ed immagini tratte dalla serie di Watchmen, compresa una con lo smiley macchiato di sangue indossato dal Comico e tante volte comparso nel corso della storia. La casa editrice produsse anche un orologio di Watchmen con il logo dello smiley e nel 1988 pubblicò il Watchmen Portfolio, un set di 12 stampe di alta qualità, grandi 25x38 cm, comprendenti sei copertine francesi e sei poster promozionali.
Per il 15º anniversario della serie, nel luglio 2001, la DC Direct era in procinto di produrre una linea di action figure basate su Watchmen, ma i prodotti rimasero solo prototipi e il progetto venne cancellato. Nessuno ha mai spiegato ufficialmente i motivi precisi del fallimento del progetto: la DC Comics si limitò a dichiarare, durante una conferenza stampa, che non sarebbero andati avanti senza l'approvazione dell'autore. Nel 2009 venne però commercializzata una nuova serie di modellini ispirati al film.
Alessandro Di Nocera, Supereroi e superpoteri. Miti fantastici e immaginario americano dalla guerra fredda al nuovo disordine mondiale, Castelvecchi, 2006, ISBN 88-7615-104-4.
(EN) Michael Eury e Dick Giordano, Dick Giordano: Changing Comics, One Day at a Time, TwoMorrows Publishing, 2003, ISBN 1-893905-27-6.
(EN) Paul Gravett, Graphic Novels: Stories to Change Your Life, Aurum Press, 2005, ISBN 1-84513-068-5.
(EN) Thierry Groensteen, The System of Comics, University Press of Mississippi, 2010, ISBN 978-1-60473-259-7.
(EN) Robert C. Harvey, The Art of the Comic Book: An Aesthetic History, University Press of Mississippi, 1996, ISBN 0-87805-758-7.
(EN) Geoff Klock, How to Read Superhero Comics and Why, Continuum International Publishing Group, 2002, ISBN 0-8264-1418-4.
 Francesco Moriconi, Leggere Watchmen. La guida definitiva del graphic novel di Alan Moore e Dave Gibbons, 001 Edizioni, 2016, ISBN 978-88-99086-77-0.
(EN) Richard Reynolds, Super Heroes: A Modern Mythology, University Press of Mississippi, 1992, ISBN 0-87805-694-7.
(EN) Roger Sabin, Comics, Comix and Graphic Novels, Phaidon Press, 2001, ISBN 0-7148-3993-0.
(EN) Mark Salisbury (a cura di), Artists on Comics Art, Titan Books, 2000, ISBN 1-84023-186-6.
 Valentina Semprini, Bam! Sock! Lo scontro a fumetti. Dramma e spettacolo del conflitto nei comics d'avventura, Tunué, 2006, ISBN 88-89613-18-1.
 smoky man (a cura di), Watchmen vent'anni dopo, supervisione di Sergio Nazzaro, Lavieri, 2006, ISBN 88-89312-25-4.
(EN) Iain Thomson, Deconstructing the Hero, in Jeff McLaughlin (a cura di), Comics As Philosophy, University Press of Mississippi, 2005, ISBN 1-60473-066-8.
(EN) Sara J. Van Ness, Watchmen as Literature: A Critical Study of the Graphic Novel, McFarland, 2010, ISBN 978-0-7864-4475-5.
(EN) Bradford W. Wright, Comic Book Nation: The Transformation of Youth Culture in America, Johns Hopkins, 2001, ISBN 0-8018-6514-X.
