
Il linguaggio delle iscrizioni epigrafiche nabatee, attestato fin dal II secolo a.C., mostra uno sviluppo locale della lingua aramaica, che aveva esaurito la sua importanza di lingua sovra-regionale dopo il collasso dell'Impero persiano achemenide (330 a.C.) che la impiegava come lingua amministrativa e di comunicazione, riservando alla lingua persiana vera e propria funzioni cerimoniali e religiose. L'alfabeto nabateo costituisce un'evoluzione dell'alfabeto aramaico.
L'uso di questo dialetto aramaico fu sempre più contrastato dal dialetto arabo settentrionale, impiegato dalle popolazioni circostanti e sempre più come seconda lingua da quelle locali. Dal IV secolo d.C., l'influenza dell'arabo parlato divenne massiccia a tal punto che si può dire che la lingua nabatea lentamente fu assorbita dalla lingua araba. L'alfabeto arabo è stato  generalmente considerato come una variante corsiva dell'alfabeto nabateo nel IV secolo. Di recente alcuni studiosi hanno contestato questa diffusa teoria.
(DE) Ursula Hackl, Hanna Jenni e Christoph Schneider, Quellen zur Geschichte der Nabatäer: Textsammlung mit Übersetzung und Kommentar, Novum testamentum et orbis antiquus. Studien zur Umwelt des Neuen Testaments 51, Friburgo, Universitäts Verlag, 2003, ISBN 3-7278-1410-1.
(EN) Avraham Negev, Personal Names in the Nabatean Realm, in Qedem 32 (Gerusalemme), Institute of Archaeology. The Hebrew University of Jerusalem, 1991.
(DE) Fawwaz al-Khraysheh, Die Personnamen in den nabatäischen Inschriften des Corpus Inscriptionum Semiticarum, Marburg, 1986.
(EN) Solomon A. Birnbaum, The Negeb Script, in Vetus Testamentum, 6, 1956,  pp. 337-371, ISSN 0042-4935.
(DE) Julius Euting, Nabatäische Inschriften aus Arabien (PDF), I ed., Berlino, Georg Reimer, 1885. URL consultato il 21 gennaio 2011.(EN) M. O' Connor, The Arabic Loanwords in Nabatean Aramaic, in Journal of Near Eastern Studies. 45.3, 1986,  pp. 213-229,, ISSN 0022-2968, JSTOR 544859.(EN) Franz Rosenthal, Aramaic studies During the Past Thirthy Years, in Journal of Near Eastern Studies. Band 37, Nr. 2 (Chicago), The University of Chicago Press, aprile 1978,  p. 84, JSTOR 545134.(EN) Aramaic, in Encyclopædia Iranica.
L'osco, la lingua degli Osci e dei Sanniti, fa parte delle lingue osco-umbre, che è un ramo delle lingue indoeuropee e che include tra le altre lingue l'umbro e i dialetti sabellici.
Era parlato nel Sannio, così come in Lucania e nell'Abruzzo. Forse arrivava più a nord di quanto generalmente ammesso, vale a dire nel Montefeltro, in base al toponimo peschio o pestio. L'Osco è noto da iscrizioni che datano a partire dal V secolo a.C. Le più importanti iscrizioni in osco sono la Tabula Bantina e il Cippus Abellanus conservato presso il Seminario vescovile di Nola. L'osco è stato scritto in alfabeto latino, alfabeto greco, così come in una serie di varietà degli antichi alfabeti italici. 
I dialetti oschi comprendono le varietà dei Sanniti, Lucani, Marrucini, Peligni, Vestini, Sabini Frentani e Marsi.
L'osco aveva molto in comune con il latino, benché ci fossero anche vistose differenze e molti gruppi di parole comuni in latino erano assenti e rappresentati da forme interamente differenti. Per esempio, il verbo latino volo, volui, velle, e altre forme simili provenienti dalla radice del proto-indoeuropeo *wel- ('volere') erano rappresentati da parole derivate da *gher- ('desiderare'):  l'osco herest ('desidererà, vorrà') in contrasto con il latino vult. Il latino locus (luogo, posto) era assente e rappresentato forse da slaagid, hapax presente nel Cippo abellano variamente etimologizzato e recentemente ricondotto a un toponimo sovrapponibile all'antica forma osca.
La fonologia osca ha anche evidenziato differenze dal latino: in osco 'p' al posto del 'qu' latino (osco pis, latino quis); 'b' al posto della 'v' latina;  'f' mediale invece della 'b' e della 'd' (osco mefiai, latino mediae).
Considerato il più conservatore di tutte le lingue italiche conosciute, l'osco rivaleggia solo con il greco nel mantenere intatto il sistema ereditato di vocale + i dittonghi.
Iscrizioni osche si possono ancora riconoscere su alcune facciate di case ed edifici di Pompei, dove in epoca romano-repubblicana veniva ancora parlato l'osco.
Una ricca collezione di iscrizioni osche è - di conseguenza - conservata nel Museo archeologico nazionale di Napoli, nella sezione epigrafica.
Molte parole dialettali attualmente utilizzate nelle varie zone dell'Italia centro-meridionale presentano elementi di sostrato di derivazione osca.
La Z è pronunciata [ʦ]. Le lettere Ú e Í sono derivate graficamente da U e I, e non appaiono nei testi più antichi. La Ú rappresenta il suono o, e Í è una [ẹ] accentata. Vocali doppie sono usate per indicare suoni lunghi; l'eccezione è la I lunga che è scritta  IÍ.
Se è scritto in latino allora la Z non rappresenta [ʦ] ma invece [z], che non è scritta differentemente da [s] nell'alfabeto osco.
Se è usato l'alfabeto greco, esso è identico a quello normale, con l'aggiunta di Heta per il suono [h] e un'altra lettera per il suono indicato nell'alfabeto osco dalla V. Le lettere η e ω non indicano la quantità. A volte i gruppi ηι e ωϝ indicano i dittonghi /ei/ e /ou/ mentre  ει e oυ sono usati per indicare i monotonghi /í/ e /uu/ nell'alfabeto osco. Altre volte ει e oυ sono usati per indicare dittonghi, nel qual caso o indica il suono /uu/.
La struttura morfologica dell'osco è quella tipica delle lingue indoeuropee e pertanto molto simile a quella latina. L'osco presenta sei casi (il caso vocativo non è attestato), due numeri e cinque declinazioni. La morfologia verbale è anch'essa simile a quella latina: tre modi, cinque tempi (il piuccheperfetto non è attestato), cinque modi verbali indefiniti, due diatesi e quattro coniugazioni..
La differenze tra osco e latino, nei riguardi della prima declinazione, sono: la desinenza -ad dell'ablativo singolare per il primo contro l'uscita in -ā del latino classico, ma in concordanza col latino arcaico (puellād); l'uscita in -as per il genitivo singolare, soppiantata nel latino classico da -ae, ma presente in forme più arcaicizzanti (pater familiās); la conservazione della s intervocalica nel genitivo plurale, anch'essa in comune col latino arcaico (puellāsom).  
Le principali differenze col latino sono: la caduta della desinenza -os latina nel nominativo singolare (-us per il latino classico) e l'uscita in -ús nel plurale contro quella in -oī del latino (-i nel latino classico); la desinenza -eís del genitivo sul calco della terza declinazione, contro l'uscita in -oī del latino arcaico.; la desinenza -oī del latino arcaico è resa con -úí (da leggersi oi) per quanto riguarda il caso dativo;  il locativo ha la conservazione della desinenza -eí in opposizione ad -i o -oi latine; per i casi accusativo e ablativo valgono le stesse considerazioni della prima coniugazione.  
Sostantivi maschili e femminili.Sostantivi neutri.Declinazione del sostantivo maschile húrz "tempio".
Come nel latino anche nell'osco i sostantivi di tale declinazione si suddividono in gruppi: consonantico e vocalico. La più evidente singolarità è la desinenza in -uf del nominativo singolare nel tema consonantico nasale. 
A causa del ridotto numero di sostantivi appartenenti a tale classe, la maggior parte delle desinenze sono sconosciute.
Della quinta declinazione si conosce solo la desinenza del nominativo singolare -es e del dativo singolare -í, come nel sostantivo Kerres "Cerere".
Vittore Pisani, Le lingue dell'Italia antica oltre il Latino, Rosenberg & Sellier, 1964. ISBN 9788870110241

Lisa Brennauer (Kempten, 8 giugno 1988) è una ciclista su strada e pistard tedesca che corre per il team WNT-Rotor Pro Cycling. Nel 2014 ha vinto il titolo mondiale nella cronometro su strada e la medaglia d'argento nella prova in linea.
2009 (Equipe Nürnberger Versicherung, due vittorie)3ª tappa Albstadt Etappenrennen2013 (Team Specialized-Lululemon, due vittorie)5ª tappa Tour du Languedoc-Roussillon (Trèbes > Laure-Minervois, cronometro)
Campionati tedeschi, Prova a cronometro2014 (Specialized-Lululemon, dieci vittorie)Ronde van Overijssel
Campionati del mondo, Prova a cronometro2015 (Velocio-SRAM, nove vittorie)Classifica generale Energiewacht Tour
Classifica generale Holland Tour2016 (Canyon-SRAM Racing, due vittorie)2ª tappa Auensteiner-Radsporttage (Ilsfeld > Auenstein)
5ª tappa Holland Tour (Tiel > Tiel)2017 (Canyon-SRAM Racing, quattro vittorie)3ª tappa Healthy Ageing Tour (Musselkanaal > Stadskanaal)
4ª tappa Holland Tour (Gennep > Weert)2018 (Wiggle High5, tre vittorie)4ª tappa Thüringen Tour (Gera > Gera)
Campionati del mondo, Cronometro a squadre2014 (Team Specialized-Lululemon)3ª tappa, 2ª semitappa Energiewacht Tour (Midwolda, cronosquadre)
Campionati del mondo, Cronometro a squadre2015 (Velocio-SRAM)2ª tappa, 2ª semitappa Energiewacht Tour (De Onlanden, cronosquadre)
Campionati del mondo, Cronometro a squadre2016 (Canyon-SRAM Racing)Classifica a punti Energiewacht Tour2017 (Canyon-SRAM Racing)Classifica a punti Holland Tour
2011Campionati tedeschi, Omnium2013Campionati tedeschi, Inseguimento individuale2018Campionati tedeschi, Inseguimento individuale

Lisa di Antonmaria Gherardini, detta anche Lisa del Giocondo, per matrimonio, e conosciuta universalmente come Monna Lisa o la Gioconda (Firenze, 15 giugno 1479 – Firenze, 15 luglio 1542), è stata una nobildonna italiana, appartenente all'aristocratica famiglia fiorentina dei Gherardini di Montagliari. 
Secondo Giorgio Vasari, Lisa Gherardini sarebbe la donna ritratta nella Gioconda (o Monna Lisa) di Leonardo da Vinci, opera commissionata all'artista durante i primi anni del XVI secolo da Francesco del Giocondo, marito di Lisa.
Secoli dopo la morte di Lisa, la Gioconda è diventata il dipinto più famoso del mondo ed un simbolo dell'arte occidentale; inoltre, l'attenzione dei collezionisti e degli studiosi d'arte ha fatto in modo che quest'opera divenisse un'icona mondiale, oggetto di ispirazione e commercializzazione. Nel 2005 Lisa Gherardini venne definitivamente identificata come il modello del dipinto di Leonardo.
Firenze, nonostante fosse una delle città più grandi e più ricche del Quattrocento, non era una città in cui la vita sociale era priva di conflittualità, anzi, sia da un punto di vista politico, sia da un punto di vista economico, vi erano notevoli disparità tra i cittadini in termini di ricchezza. In questo periodo storico si collocano i Gherardini di Montagliari. I Gherardini erano un'antica ed aristocratica famiglia, che agli inizi del Trecento fu bandita da Firenze ed esiliata nel veronese a seguito delle continue lotte tra guelfi e ghibellini e l'accusa di alleanza della famiglia con la città di Siena, avversaria della Repubblica fiorentina. Durante lo scontro con Firenze, il Castello di Montagliari e molti altri edifici della famiglia Gherardini furono rasi al suolo e la Repubblica fiorentina emise un editto di perpetua proibizione ad edificare su quelle terre. Nonostante l'esilio, la famiglia manteneva comunque un proprio ramo in Firenze, dal quale discende Lisa Gherardini.
Al ramo toscano dei Gherardini apparteneva Antonmaria (o Antonio Maria) di Noldo Gherardini, padre di Lisa, un ricco mercante che possedeva (o aveva concesso in affitto) sei aziende agricole sulle colline del Chianti, che producevano grano, vino ed olio d'oliva, oltre che fungere da terreno per il pascolo e per l'allevamento del bestiame.
Nel 1465, Antonmaria sposò in prime nozze Lisa di Giovanni Filippo de' Carducci, la quale però morirà di parto. Nel 1473 sposò Caterina Rucellai, ma come la prima moglie anche lei morirà di parto. Nel 1476, infine, sposò in terze nozze Lucrezia del Caccia, figlia di Piera Spinelli Gherardini, futura madre di Lisa.
Lisa Gherardini nacque a Firenze il 15 giugno 1479, in via Sguazza, una traversa di via Maggio, anche se per molti anni si ipotizzò che fosse nata in una delle proprietà di famiglia, Villa Vignamaggio, nei pressi di Greve in Chianti. Chiamata Lisa come una moglie di suo nonno paterno, era la primogenita di sette figli, di cui, oltre a lei, tre femmine, una delle quali di nome Ginevra, e tre fratelli, Giovangualberto, Francesco e Noldo.
La famiglia viveva nel capoluogo toscano, inizialmente nei pressi della Basilica di Santa Trinita e, in seguito, in un edificio in affitto vicino alla Basilica di Santo Spirito, perché non era in grado di pagare le riparazioni necessarie al restauro della loro precedente casa. Lisa ed i parenti si trasferirono poi in quella che oggi si chiama via de' Pepi, già via de' Bonfanti, nei pressi della Basilica di Santa Croce, dove abitarono vicino a Piero da Vinci, padre di Leonardo. Essi erano inoltre proprietari di una casa di campagna a San Donato in Poggio, a circa 32 chilometri a sud della città. Noldo Gherardini, nonno paterno di Lisa, aveva lasciato in eredità una fattoria sulle colline del Chianti, nei pressi di Reggello, all'Ospedale di Santa Maria Nuova; Noldo garantì inoltre un contratto di locazione anche per un altro degli allevamenti dell'ospedale, situato a Panzano in Chianti, e, per controllare la mietitura del grano, la famiglia trascorse lì l'estate, in una casa denominata Ca' di Pesa. Dopo l'improvvisa morte del padre, Lisa andò a vivere da Mariotto Rucellai, suo nonno materno in stretti rapporti con i Medici, che fu anche gonfaloniere della Signoria.
L'esilio della famiglia medicea del 1494 allontanò da Firenze Giuliano, figlio di Lorenzo il Magnifico e fratello di papa Leone X, che nel frattempo aveva avuto Lisa come amante e, secondo alcuni studiosi, l'aveva anche resa incinta. Il 5 marzo 1495, Lisa sposò, su imposizione del nonno Mariotto, Francesco di Bartolomeo di Zanobi del Giocondo, un mercante di seta e di vesti proveniente dalla famiglia dei Del Giocondo, divenendo, all'età di 15 anni, la sua terza moglie; Francesco, nato nel 1465 e quindi più anziano di Lisa di circa quindici anni, aveva infatti sposato in prime nozze Camilla di Mariotto Rucellai, figlia del nonno di Lisa, nel 1491, e in seconde nozze Tommasa di Mariotto Villani, nel 1493.
La dote di Lisa era composta da 170 fiorini e dall'azienda agricola di San Silvestro, vicino alla casa di campagna di famiglia, segno che, all'epoca, quel ramo della famiglia Gherardini era sì benestante, ma non come un tempo; questo inoltre dimostra i veri sentimenti del marito. La proprietà si trova tra Castellina in Chianti e San Donato in Poggio, vicino a due cascine, che divennero in seguito proprietà di Michelangelo Buonarroti. La coppia mantenne sempre un discreto tenore di vita. Il matrimonio migliorò lo status sociale di Lisa, perché la famiglia del marito era più facoltosa della sua; Francesco, invece, ebbe dei vantaggi in quanto la famiglia dei Gherardini era antica e aristocratica, ed era un prestigio imparentarvisi. Il 5 marzo 1503, furono in grado di acquistare una casa, accanto ad una vecchia proprietà dei Del Giocondo, in via della Stufa; nello stesso anno, Leonardo da Vinci cominciò a dipingere il ritratto di Lisa, su commissione di Francesco.
Lisa e Francesco ebbero cinque figli (Piero, Camilla, Andrea, Giocondo e Marietta) di cui quattro tra il 1496 e il 1507. Lisa allevò anche Bartolomeo, figlio di Francesco e della sua prima moglie, Camilla, che aveva un anno quando la madre naturale morì; la matrigna di Lisa, Caterina, e la prima moglie di Francesco erano sorelle, appartenenti alla famiglia Rucellai. Le due figlie femmine, Camilla e Marietta, divennero suore cattoliche, rispettivamente con il nome di suor Beatrice e suor Ludovica. Suor Beatrice entrò nel convento di San Domenico di Cafaggio (successivamente denominato San Domenico del Maglio), dove venne affidata alle cure della sorella di Antonmaria, suor Albiera, e della sorella di Lisa, suor Camilla (coinvolta all'epoca in uno scandalo per delle relazioni con alcuni uomini); morì all'età di 18 anni e venne sepolta nella Basilica di Santa Maria Novella. Suor Ludovica, invece, entrò dal 1521 nel Monastero di Sant'Orsola, un convento tenuto in grande considerazione a Firenze, alla quale era molto legata la madre Lisa.
Nel 1499, Francesco venne eletto come uno dei Dodici Buonomini della Repubblica fiorentina, prima che, nel 1512, ne divenisse priore, venendo riconfermato in questa carica nel 1524. Ebbe rapporti commerciali e, soprattutto, politici con la potente famiglia dei Medici; nel 1512, quando il governo di Firenze temeva il loro ritorno dall'esilio, Francesco venne imprigionato e multato di 1.000 fiorini, venendo rilasciato nel mese di settembre, quando il potere pubblico della famiglia medicea venne restaurato. In ottobre di quello stesso anno, partecipò con un ristretto gruppo di parenti e partigiani medicei al sostegno economico del nuovo governo.
Nel 1538, Francesco morì di peste; circa quattro anni più tardi, Lisa si ammalò e fu portata da sua figlia suor Ludovica al Monastero di Sant'Orsola, dove morì il 15 luglio 1542, all'età di 63 anni, e qui fu sepolta. Tra le prove citate, vi sono alcune carte come l'attestato nel registro dei decessi della Basilica di San Lorenzo: "Donna fu di Francesco del Giocondo morì addì 15 di luglio 1542 sotterrossi in Sant'Orsola tolse tutto il capitolo" e numerosi altri documenti dell'epoca sul padre Antonmaria e sul marito Francesco. Secondo un altro studio, Francesco visse fino a 80 anni, morendo nel 1539, mentre Lisa potrebbe aver vissuto almeno fino al 1551, quando lei avrebbe avuto 71 o 72 anni. Il ramo toscano dei Gherardini si estinse nel 1743 con la morte di Fabio Gherardini, ultimo gentiluomo della famiglia in Toscana.
Nel gennaio 1537, Francesco, nel suo testamento siglato da Piero da Vinci, padre del genio toscano, aveva stabilito che, alla sua scomparsa, venisse restituita a Lisa la dote, consegnandole inoltre il suo abbigliamento personale ed i suoi gioielli. Riguardo alle cure riservate alla moglie, scrisse delle precise disposizioni alla loro figlia suor Ludovica e a suo figlio Bartolomeo. Il testamento di Francesco infatti recita:
Il 12 maggio 2011 è iniziata un'operazione di ricerca della salma di Lisa Gherardini presso alcune tombe situati sotto il'ex-monastero di Sant'Orsola, allo scopo di comparare i resti del volto di Lisa con l'immagine della Gioconda. Tra i resti mortali ritrovati, tre sono stati ritenuti compatibili con le caratteristiche di Monna Lisa.
Come altri fiorentini vissuti durante il Rinascimento italiano, i Del Giocondo erano mecenati ed appassionati d'arte. Bartolomeo, figlio di Francesco, chiese ad Antonio di Donnino Mazzieri di dipingere un affresco sul sito funerario della famiglia, nella Cappella di Santa Lucia della Basilica della Santissima Annunziata di Firenze. Andrea del Sarto dipinse invece una Madonna per un altro membro della casata. Francesco commissionò a Leonardo da Vinci un ritratto di sua moglie ed a Domenico Puligo un dipinto su San Francesco d'Assisi, sia per festeggiare la nascita di Andrea, sia per l'acquisto della casa della famiglia in via della Stufa. Secondo altri studiosi invece, a commissionare a Leonardo il quadro fu Giuliano de' Medici, duca di Nemours. In precedenza, si era ipotizzato che il soggetto dell'opera fosse Costanza d'Avalos, duchessa di Francavilla e figlia di Innico I d'Avalos, invece che Lisa Gherardini.
Il dipinto incarna le caratteristiche delle donne virtuose del XV e del XVI secolo; la ragazza è ritratta con la mano destra posata sulla sinistra, posizione che simboleggia la fedeltà matrimoniale. Leonardo presentò Lisa come una donna affascinante e di successo, forse anche più benestante di quanto non fosse. Le dimensioni del dipinto sono notevoli (77 x 53 cm), pari a quelle delle commissioni acquisite dai ricchi mecenati del tempo; queste caratteristiche vennero interpretate come segni dell'aspirazione sociale di Lisa e di Francesco. Le vesti scure ed il velo nero derivano dall'alta moda spagnola e non sono quindi una rappresentazione del lutto per la morte della sua prima figlia, avvenuta nel 1499, come alcuni studiosi avevano ipotizzato. Inoltre, alcuni studi iconodiagnostici hanno evidenziato la presenza di uno xantelasma nell'incavo dell'occhio sinistro e di un lipoma sulla mano in primo piano, segni che Lisa era affetta da ipercolesterolemia e ipertrigliceridemia.
Leonardo non ebbe incarichi, né compensi, durante la primavera del 1503, cosa che potrebbe in parte spiegare il suo interesse per un ritratto privato. Dovette probabilmente ritardare il suo lavoro sulla Gioconda quando ricevette, nello stesso anno, il pagamento per l'avvio della Battaglia di Anghiari, destinata al Salone dei Cinquecento di Palazzo Vecchio, che era una commissione più prestigiosa, oltre ad avere un termine fissato per la sua consegna per il febbraio 1505. Nel 1506, Leonardo considerò il ritratto incompiuto e, per questo motivo, non venne pagato per il lavoro, né consegnò il dipinto al committente. Vi sono voci discordanti su ciò che successe all'opera; secondo alcuni, i dipinti dell'artista viaggiarono con lui per tutta la vita e l'artista probabilmente completò la Monna Lisa molti anni dopo, in Francia, circa nel 1516; secondo altri, Giuliano de' Medici avrebbe conservato gelosamente il ritratto di Lisa, pare fino al 1515, quando dovette disfarsene, restituendolo a Leonardo, perché convolato a nozze con Filiberta di Savoia:
Il titolo del dipinto risale al 1550. Giorgio Vasari, conoscente di almeno una parte della famiglia di Francesco, ne Le vite de' più eccellenti pittori, scultori e architettori, pubblicato per la prima volta nello stesso anno da Lorenzo Torrentino a Firenze, scrisse:
Nel 2005, il professor Veit Probst, storico e direttore della Biblioteca Universitaria di Heidelberg, ha scoperto, nella collezione della biblioteca, una nota del 1503 in una raccolta di lettere dell'oratore romano Marco Tullio Cicerone, scritta dal cancelliere fiorentino Agostino Vespucci, che ha stabilito con certezza l'identità del soggetto della Gioconda, che era appunto Lisa Gherardini.
La Gioconda viene custodita in Francia dal XVI secolo, quando venne acquistata dal re Francesco I. Dopo la Rivoluzione francese, se ne impossessò il popolo francese e venne trasferito al Museo del Louvre di Parigi; Napoleone Bonaparte lo fece collocare nella sua camera da letto, ma nel 1804 tornò al Louvre. La speculazione assegna il nome di Lisa anche ad altri quattro quadri e la sua identità ad almeno dieci donne diverse. Alla fine del XX secolo, il dipinto divenne la più famosa opera d'arte del mondo ed un'icona dell'arte occidentale, venendo utilizzato in più di trecento opere di altri artisti ed in circa duemila pubblicità. Oggi circa sei milioni di persone visitano ogni anno il dipinto al Louvre, dove è parte della collezione nazionale francese.
Alberto Angela, Gli occhi della Gioconda. Il genio di Leonardo raccontato da Monna Lisa, Milano, Rizzoli, 2016, ISBN 978-88-58-68642-3.
 Sandro Albini, Alla destra della Gioconda. Dipinti, disegni e trascorsi di Leonardo sul Lago di Iseo, Rudiano, GAM Editrice, 2009, ISBN 978-88-89044-57-5.
 André Chastel, La Gioconda: l'illustre incompresa, Milano, Edizioni Leonardo, 1989, ISBN 88-355-0021-4.
(EN) Eugène Clark, "Mona Lisa", The Burlington Magazine Publications, 1973, ISSN 00076287.
(EN) Conway Melissa, The Diario of the printing press of San Jacopo di Ripoli 1476-1484, Yale University Press, 1999, ISBN 88-222-4715-9, ..
(EN) Martin Kemp, Leonardo Da Vinci: The Marvellous Works of Nature And Man, Oxford, Oxford University Press, 2006, ISBN 0-19-280725-0.
 Pierre La Mure, La vita privata di Monna Lisa, Milano, Rizzoli, 1978, ISBN 0-00-615307-0.
 Fiorenzo Laurelli, La prima Signora Elisa o della committenza del ritratto di Monna Lisa Gherardini, detto "La Gioconda", 2000, ISBN non esistente.
(EN) Walter Littlefield, The Two "Mona Lisas", Michigan: The Century: A Popular Quarterly by Making of America Project., 1914, ISBN non esistente.
 Pietro Marani, Leonardo, la Gioconda, Firenze, Giunti, 2003, ISBN 88-09-03167-9.
(EN) Roger Masters, Fortune is a River: Leonardo da Vinci and Niccolò Machiavelli's Magnificant Dream of Changing the Course of Florentine History, 1998, ISBN 0-684-84452-4.
(EN) Roy McMullen, Mona Lisa: the picture and the myth, Boston, Houghton Mifflin, 1975, ISBN 0-395-20734-7.
 M. Menghi, D. Gourevitch, Le malattie nell'arte antica, Giunti Editore, 2000, ISBN 978-88-09-01875-4.
(DE) Eugène Müntz, Leonardo da Vinci: artist, thinker and man of science, W. Heinemann, 1898, ISBN non esistente.
 Giuseppe Pallanti, La vera identità della Gioconda. Un mistero svelato, Firenze, Skira, 2006, ISBN 88-7624-659-2, ..
(EN) Carlo Pedretti, Leonardo. A Study in Chronology and Style, Londra, Thames and Hudson, 1973, ISBN 0-520-02420-6.
(EN) Donald Sassoon, OxfordJournals.orh "Mona Lisa: the Best-Known Girl in the Whole Wide World, 2001, ISSN 1477-4569.
(FR) C. Scaillerèz, Leonardo da Vinci. La Joconde, Parigi, Réunion des Musées Nationaux, 2003, ISBN non esistente.
(ES) Luisa Sofovich, Biografía de la Gioconda, Firenze, Espasa-Calpe, 1953, ISBN 978-84-239-1162-2.
 Pietro Gioacchino Taglialatela, Leonardo da Vinci e il suo quadro per Monna Lisa del Giocondo, Tip. Pontificia Michele D'Auria, 1912, ISBN non esistente.
 Giorgio Vasari, Le vite de' più eccellenti pittori, scultori ed architettori, Lorenzo Torrentino, 1550, ISBN 88-7642-056-8.
(EN) Colin Wilson, The Mammoth Encyclopedia of the Unsolved, Carroll & Graf, 2000, ISBN 0-7867-0793-3, ..
(DE) Frank Zollner, Leonardo da Vinci, Mona Lisa. Das Portrat der Lisa del Giocondo. Legende und Geschichte, Francoforte, Fischer Taschenbuch Verlag, 1994, ISBN 3-596-11344-X.
 Alberto Angela, Ulisse - Il piacere della scoperta: Viaggio nel mondo della Gioconda, Rai 3, 29 aprile 2017. URL consultato il 5 gennaio 2019.
(EN) Cécile Scailliérez, Portrait of Lisa Gherardini, wife of Francesco del Giocondo, Musée du Louvre (archiviato dall'url originale il 3 giugno 2009).
 Nardo Bonomi, Monna Lisa Gherardini detta "Gioconda", su italian-family-history.com.
(DE) Frank Zöllner, Frank Zöllner, Leonardo's Portrait of Mona Lisa del Giocondo (PDF), Gazette des Beaux-Arts, 1993.  (PDF)
 La Gioconda fu sepolta a Firenze in via Sant'Orsola, in Il Giornale, 19 gennaio 2007.
 Fiorenzo Laurelli, La prima Signora Elisa o della committenza del ritratto di Monna Lisa Gherardini, detto "La Gioconda», Rivista storica del Sannio, 21 gennaio 1999.
A parte la nazionalità, non si sa altro della sua biografia. Principalmente è nota per aver preso parte all'album del 1977 Kew. Rhone. del bassista gallese John Greaves (ex-membro del gruppo avant-rock Henry Cow) ed il chitarrista statunitense Peter Blegvad (degli Slapp Happy), insieme ai quali è accreditata in copertina come artista principale (sebbene in realtà così non risulta nel catalogo della Virgin, l'etichetta discografica che lo pubblicò), e per aver dato vita al progetto pop-rock Longhouse, apprezzato dalla critica ma che durò solo un anno (1988), realizzando l'album di debutto omonimo prodotto da Anton Fier, ex-batterista dei Pere Ubu.
Sempre assieme a Greaves e Blegvad, entrò a far parte della band The Lodge, che di fatto costituì il prolungamento dell'esperienza vissuta con Kew. Rhone.. Partecipò, in veste di corista, anche alla registrazione della colonna sonora del film del 1980 di Alan Parker Saranno famosi.
Con John Greaves e Peter BlegvadKew. Rhone. (1977, LP, Virgin Records)Con i The LodgeSmell of a Friend (1988, LP, Resurgence Records)
LPLonghouse (1988, LP, Warner Bros. Records)SingoliShe Don't Wanna Go Home Tonight (1988, LP, Warner Bros. Records)

Lisimaco (in greco antico: Λυσίμαχος, Lysímachos; Pella ?, 361 a.C./355 a.C. – Corupedio, 281 a.C.) è stato un sovrano e militare macedone antico.
Fu uno dei diadochi di Alessandro Magno, satrapo e poi re di Tracia, dell'Asia minore e della Macedonia.
Partecipò alla spedizione in Asia al seguito di Alessandro Magno, del quale era guardia del corpo. Alla morte del re (323 a.C.), dalla spartizione dell'impero macedone ottenne la satrapia di Tracia.
Nel 315 a.C. si alleò con Seleuco, Tolomeo e Cassandro contro Antigono in una guerra che durò fino al 311 a.C. Sull'esempio degli altri diadochi, nel 306 a.C. si proclamò re, facendo di Lisimachia la sua capitale.
Rinnovata l'alleanza con Seleuco, vinse Antigono a Ipso nel 301 a.C., annettendo l'Asia minore ai suoi territori. Nel 288 a.C., dopo aver sconfitto Demetrio con l'aiuto di Pirro, divenne re di Macedonia, giungendo all'apice della sua potenza.
Nel 284 a.C. fece uccidere il figlio Agatocle, con l'accusa di congiura nei suoi confronti e, nella guerra contro Seleuco che ne seguì, morì nella battaglia di Corupedio del 281 a.C.
Di Lisimaco (in greco antico: Λυσίμαχος, Lysímachos, da λύσις "soluzione" e μάχη "battaglia", letteralmente "solutore di battaglie") non sono noti con certezza né la città né l'anno di nascita: secondo Arriano, era nativo di Pella, la capitale della Macedonia, mentre secondo Eusebio, era originario di Crannone in Tessaglia. A sostegno della prima ipotesi c'è un passo di Plutarco dove lo storico di Cheronea sostiene che Lisimaco era "della stessa stirpe" (in greco antico: ὁμοφύλος, omofýlos) di Demetrio, e quindi macedone. Non conosciamo il nome della madre ma da Arriano e da Eusebio sappiamo quello del padre, Agatocle, che era di origini tessale se si tratta della stessa persona che Teopompo identifica come uno stretto collaboratore di Filippo II.
L'anno di nascita fu il 361 a.C. secondo lo Pseudo-Luciano, il 355 a.C. secondo Giustino e infine il 351 a.C. secondo Appiano. Alcuni storici moderni prediligono il 361 a.C., altri una data compresa che il 361 a.C. e il 355. a.C., mentre la data del 351 a.C. sembra quella più improbabile, visto che tra 332 a.C. e il 326 a.C. Lisimaco è già guardia del corpo di Alessandro, il che sarebbe stato difficile a un'età inferiore ai 30 anni.
Lisimaco aveva un fratello maggiore, Alcimaco, che secondo Arriano fu inviato da Alessandro in missione in Ionia nel 334 a.C., e due fratelli minori: Filippo, che da Curzio Rufo sappiamo che morì in combattimento nel 329 a.C. durante la spedizione macedone in Asia e Autodico, che fu guardia del corpo di Filippo Arrideo secondo la tradizione tramandataci da Arriano.
Le prime notizie che abbiamo di Lisimaco ci sono tramandate da Arriano e riguardano la sua partecipazione alla spedizione di Alessandro Magno in Asia, come somatophylax, ovvero guardia del corpo del re. I somatophylakes erano sette soldati scelti e fedelissimi, che avevano il compito di vigilare sull'incolumità del sovrano macedone, vivendo a stretto contatto con lui. Quando uno di essi decadeva dalla carica, per morte o per revoca, il re provvedeva immediatamente e personalmente alla sua sostituzione.
Assieme ad Aristonoo e Pitone, Lisimaco era uno dei tre veterani del gruppo, già guardie del corpo di Alessandro probabilmente fin dalla sua ascesa al trono (336 a.C.). Alcuni storici ipotizzano che i tre avessero già questo incarico col predecessore di Alessandro, il padre Filippo II, dato che tutta la storiografia alessandrina antica, a differenza della altre guardie del corpo, ne tace le date di nomina.
Arriano ci riporta che, al momento della morte del sovrano (323 a.C.), gli altri quattro somatophylakes, oltre a Lisimaco, Aristonoo e Pitone, erano Leonnato, Perdicca, Tolomeo e Peucesta. Quest'ultimo era stato eccezionalmente aggiunto al gruppo come ottavo membro nel 325 a.C., per aver salvato la vita ad Alessandro, ferito durante l'assedio della città dei Malli in India. L'anno successivo (324 a.C.), con la morte di Efestione, il gruppo era tornato a essere composto, come da tradizione, da sette membri.
Della partecipazione di Lisimaco come somatophylax alla spedizione di Alessandro in Asia (334-323 a.C.) sappiamo ben poco, se non i seguenti aneddoti:
Nel 332 a.C., in Siria, Lisimaco venne ferito da un leone (si veda la sezione successiva).
Secondo la tradizione riportataci da Curzio Rufo, nel 328 a.C., a Samarcanda, Lisimaco e il suo collega Leonnato strapparono la lancia di mano ad Alessandro, che stava per uccidere l'amico Clito il Nero. L'atto si dimostrò inutile dato che poco dopo il sovrano macedone riuscì nel suo intento.
Nel 326 a.C., Lisimaco venne ferito durante la presa della città di Sagala; nell'occasione, è l'unico macedone a essere citato nominalmente da Arriano.
Lo stesso Arriano ci riporta che nel 324 a.C., Alessandro a Susa premiò con una corona le sue guardie del corpo, tra cui Lisimaco, per meriti militari.Per il resto, la militanza di Lisimaco durante la spedizione in Asia fu abbastanza oscura, anche se la continuità del suo servizio in un ruolo così delicato e la successiva nomina a satrapo di Tracia dopo la morte di Alessandro ne dimostrano le indubbie doti di fedeltà e competenza.
La continuità del suo servizio vicino ad Alessandro è anche testimoniata da Plutarco, che ci racconta la battuta che Lisimaco, molto tempo dopo, fece rivolto al filosofo Onesicrito, che gli stava leggendo un passo, ambientato durante la spedizione in Asia, dove raccontava il favoloso incontro tra il sovrano macedone e la regina delle Amazzoni. Dopo aver ascoltato l'episodio, evidentemente leggendario, Lisimaco esclamò:
L'episodio del leone è uno degli aneddoti più citati sul futuro diadoco: l'episodio originale ci è narrato da Curzio Rufo, che racconta come Lisimaco, durante una battuta di caccia in Siria nel 332 a.C., uccise un leone che stava assalendo Alessandro, ma ne rimase gravemente ferito. Questa data è il terminus ante quem della somatofilachia di Lisimaco, dato che proteggere il sovrano durante le battute di caccia era proprio una delle funzioni delle guardie del corpo.
Nelle fonti successive il racconto originale si è tuttavia arricchito di elementi estranei, come il fatto che l'esposizione di Lisimaco al leone sarebbe stata volutamente ordinata dal sovrano macedone. In ogni caso, Lisimaco, ancora in età avanzata, era solito mostrare ai suoi ospiti le cicatrici delle ferite riportate nella lotta contro la belva. Ci sono inoltre pervenute diverse monete, coniate da Lisimaco in ricordo dell'evento, con il disegno di un leone sul rovescio.
Alla morte di Alessandro, avvenuta a Babilonia nel 323 a.C., in mancanza di un erede designato vi fu una spaccatura nell'esercito tra la cavalleria (sostenuta dai somatophylakes, tra cui Lisimaco), che voleva aspettare la nascita del futuro figlio di Alessandro e Rossane, e la fanteria, che indicava invece in Arrideo, il fratello di Alessandro, il successore del sovrano. Sappiamo da Diodoro e da Arriano che la questione fu poco dopo risolta nominando re il fratello di Alessandro, che da allora si chiamò Filippo Arrideo, al quale sarebbe stato però associato al trono il figlio di Rossane, nel caso fosse nato maschio.
Dato che Filippo Arrideo era un disabile mentale e il futuro Alessandro IV doveva ancora nascere, la reggenza dell'impero fu affidata al somatophylax Perdicca, che confermò Antipatro come stratego d'Europa (Macedonia e Grecia), a dispetto della decisione di Alessandro che l'aveva invece sostituito con Cratero (al quale fu invece affidato il controllo delle finanze dell'impero), e divise il resto dell'impero fra i principali generali, tra cui Antigono, e i somatophylakes, tra cui Lisimaco, al quale fu assegnata la satrapia di Tracia, territorio situato tra i domini di Antipatro a occidente e le satrapie di Leonnato e Antigono a oriente.
Gli ufficiali di Alessandro tra i quali Perdicca suddivise l'impero furono chiamati "diadochi" (in greco antico: διάδοχοι, diádochoi, in italiano "successori").
Appena arrivato in Tracia, Lisimaco dovette affrontare la minaccia degli Odrisi, una tribù scesa dal nord e rientrata in possesso dei territori, corrispondenti all'odierna Bulgaria, precedentemente conquistati da Alessandro. Gli Odrisi avevano approfittato della morte di Zopirone, il generale macedone di stanza in quella satrapia, che si era avventurato in una disastrosa spedizione contro gli Sciti. Questi eventi ci vengono brevemente tramandati da Curzio Rufo e da Giustino.
Lisimaco, in inferiorità numerica, affrontò l'esercito di Seute III, re degli Odrisi, in una battaglia, che, secondo le fonti, si risolse senza né vinti né vincitori: Diodoro si limita a sottolineare che, in seguito a essa, Lisimaco si preparò a sferrare una nuova offensiva ma non torna più sull'argomento. Possiamo solo supporre che questo secondo conflitto, di cui ignoriamo la data, si risolse con la vittoria finale del satrapo di Tracia, perché leggiamo, sempre nell'opera di Diodoro, che negli anni successivi Seute si trova esule presso Antigono, mentre Lisimaco è impegnato a consolidare i confini orientali della sua satrapia.
Nel 321 a.C., dopo la morte di Perdicca e di Leonnato, i diadochi si riunirono a Triparadiso, in Libano, dove riorganizzarono le province rimaste sguarnite, nominando nuovi governatori (tra i quali Seleuco, che ottenne la satrapia di Babilonia) e diedero ad Antipatro la carica di reggente dell'impero, che prima era stata di Perdicca. Lisimaco fu confermato satrapo di Tracia e, secondo Strabone, nell'ambito delle alleanze tra diadochi, Antipatro gli diede in moglie sua figlia Nicea, già promessa in sposa al defunto reggente.
Del quinquennio successivo, che vide la morte di Antipatro e la sanguinosa guerra tra il figlio Cassandro e il nuovo stratego d'Europa Poliperconte (guerra in cui trovarono la morte anche Filippo Arrideo e Olimpiade, la madre di Alessandro), le fonti antiche non dicono quasi nulla riguardo al satrapo di Tracia, probabilmente ancora impegnato nella guerra contro gli Odrisi.
L'unico accenno che abbiamo da Diodoro è il fatto che, nel 318 a.C. Clito il Bianco, alleato di Poliperconte, una volta sbarcato nel Chersoneso tracico dopo la battaglia navale del Bosforo, venne ucciso dai soldati di Lisimaco, che quindi possiamo supporre schierato dalla parte del genero Cassandro.
Nel 315 a.C. Cassandro, nuovo stratego di Macedonia dopo aver spodestato Poliperconte, si alleò con Tolomeo, satrapo d'Egitto, Seleuco, satrapo di Babilonia e Lisimaco contro le mire espansionistiche di Antigono Monoftalmo, satrapo di Frigia, Panfilia e Licia. Secondo Diodoro, la guerra si protrasse fino al 311 a.C. e terminò senza vinti né vincitori. In questo conflitto si mise in evidenza il giovane figlio di Antigono, Demetrio, che sarebbe diventato, negli anni successivi, uno dei protagonisti della lotta tra i diadochi.
Negli anni successivi, Lisimaco consolidò l'amministrazione dei suoi territori fondando nel 309 a.C. Lisimachia, la capitale della sua satrapia. La città si trovava nel Chersoneso tracico, nei pressi dell'attuale Gallipoli, nell'odierna Turchia.
Nel 306 a.C., Antigono e Demetrio, dopo la vittoria su Tolomeo a Salamina in Cipro, si proclamarono re (in greco antico: βασιλεύς, basiléus), titolo che, dalla spartizione di Babilonia fino ad allora era stato solo dei due eredi di Alessandro, Filippo Arrideo e Alessandro IV, che nel frattempo erano stati fatti uccidere rispettivamente da Olimpiade e da Cassandro. Lisimaco, Cassandro, Tolomeo e Seleuco non vollero essere da meno, e anch'essi, nei mesi successivi, si proclamarono a loro volta re, senza mai però specificare nel loro titolo i confini dei loro regni.
Plutarco racconta che Demetrio si considerava, assieme al padre, l'unico vero re, ed era solito, durante i banchetti, brindare a Demetrio re, a Seleuco domatore di elefanti, a Tolomeo ammiraglio e a Lisimaco tesoriere. Secondo lo storico di Cheronea, mentre gli altri due diadochi ne ridevano, Lisimaco si sarebbe risentito di questo epiteto.
Secondo quanto ci tramanda Diodoro, nel 302 a.C. Lisimaco, approfittando dell'assenza di Demetrio, in quel momento impegnato nel tentativo di conquista della Macedonia, invase a sorpresa la Ionia con l'aiuto delle truppe di Prepelao, inviategli dall'alleato Cassandro, assicurandosi così il controllo di Paro, Lampsaco e Sigeo, impadronendosi del tesoro di Sinnada in Frigia e costringendo così Demetrio a stipulare una tregua con Cassandro e a tornare precipitosamente in Asia.
Antigono, organizzato nel frattempo un esercito per fronteggiare questo attacco fulmineo cercò la battaglia campale con Lisimaco, ma questi, probabilmente in inferiorità numerica, evitò lo scontro diretto dirigendosi verso Eraclea Pontica, guadagnando in questo modo tempo sufficiente fino alla stagione invernale, che costrinse al ritiro il Monoftalmo e il figlio, nel frattempo rientrato. A Eraclea Pontica, Lisimaco, già vedovo di Nicea, sposò Amastri, reggente della città in quanto vedova del tiranno Dionisio di Eraclea.
Nel 301 a.C. Lisimaco, Cassandro e Seleuco si allearono di nuovo contro Antigono e Demetrio e li affrontarono in una battaglia campale presso Ipso in Frigia. Conosciamo gli schieramenti grazie a Plutarco: il Monoftalmo e il figlio potevano contare su 70 000 fanti, 10 000 cavalieri e 75 elefanti, mentre gli alleati avevano a disposizione 64 000 fanti, 10 500 cavalieri, 75 carri da guerra e 400 elefanti. Secondo lo storico di Cheronea fu proprio la superiorità numerica degli elefanti che portò alla vittoria degli alleati e alla rovina di Antigono, che morì in battaglia, mentre Demetrio riuscì a fuggire.
Dopo la vittoria, gli alleati si spartirono il regno conquistato. In particolare, sappiamo da Memnone e da Plutarco che Lisimaco poté annettere la Lidia e la Caria, in Asia Minore.
Nell'ambito della riorganizzazione dei suoi nuovi territori, Lisimaco cambiò il nome della città Antigoneia, da poco fondata dal Monoftalmo, in Nicea, in onore della prima moglie defunta qualche anno prima. La città conserva tuttora questo nome, pur traslitterato e leggermente modificato in Iznìk (in greco antico: εἰς Νίκαια, eis Níkaia, in italiano "a Nicea").
Lo stesso anno, Lisimaco ripudiò Amastri, rimandandola a Eraclea Pontica con tutti gli onori, e sposò Arsinoe II, figlia di Tolomeo, rinsaldando l'alleanza col re d'Egitto e antico collega somatophylax.
Negli anni successivi, Demetrio riuscì a organizzare una nuova flotta e nel 299 a.C. riconquistò la Cilicia sconfiggendo Plistarco, fratello di Cassandro. Secondo Plutarco, durante l'assedio della città costiera di Soli, Lisimaco, che era accorso inutilmente in aiuto dell'alleato, chiese e ottenne da Demetrio di poter visitare personalmente le sue enormi navi da guerra e soprattutto le sue famose elepoli, ovvero le macchine "prendi-città", per le quali il figlio di Antigono aveva ottenuto il soprannome di Poliorcete (in greco antico: Πολιορκητής, Poliorchetés, in italiano "assediatore"). Secondo lo storico di Cheronea, Lisimaco, dopo questa visita guidata, se ne andò "pieno di meraviglia" (in greco antico: θαυμάσας, thaumásas).
Quattro anni dopo (295 a.C.), Lisimaco si prese la rivincita su Demetrio, strappandogli a sorpresa la Ionia, approfittando ancora una volta della lontananza del Poliorcete che, dopo la conquista di Atene, si stava dirigendo alla volta di Sparta.
Negli anni successivi alla conquista della Ionia, Lisimaco fu impegnato nella guerra contro i Geti, una popolazione della Dacia, corrispondente all'odierna Romania. Purtroppo, la perdita quasi totale del libro XXI dell'opera di Diodoro Siculo e il silenzio quasi completo di Plutarco al riguardo rendono difficoltosa la ricostruzione di questi eventi.
Di sicuro Lisimaco, impegnato in questa guerra, non poté far nulla per fermare il ritorno di Demetrio che, approfittando della lotta tra i figli di Cassandro, nel frattempo scomparso, si era impadronito del trono di Macedonia, come ci racconta Plutarco. Lisimaco infatti, inizialmente intervenuto a favore del genero Antipatro II nella lotta alla successione, fu costretto da Demetrio, dopo la battaglia di Anfipoli, che ci viene solo brevemente accennata da Pausania, a firmare una pace secondo la quale il suo alleato rinunciava al trono, come ci tramanda Giustino. Antipatro II fu successivamente fatto uccidere dal Poliorcete secondo Diodoro o dallo stesso Lisimaco, secondo Giustino.
Sappiamo da Plutarco che nel 292 a.C. Lisimaco cadde prigioniero di Dromichete, re dei Geti, che, dopo averlo trattato con tutti gli onori, lo fece liberare in cambio di alcune concessioni territoriali, come ci confermano sia Diodoro che Pausania. Nel frattempo Demetrio, approfittando della prigionia dello storico avversario, si stava dirigendo con un esercito verso la Tracia, ma la rapida liberazione di Lisimaco e una contemporanea rivolta in Beozia lo distolsero dal proposito.
Nel 288 a.C., Lisimaco, alleatosi con Seleuco, Tolomeo e Pirro, il re dell'Epiro, attaccò la Macedonia prendendo Demetrio tra due fuochi.
Demetrio, temendo che il suo esercito di macedoni disertasse in massa all'avvicinarsi da est dell'antico compagno d'armi di Alessandro, preferì dirigersi a ovest verso l'accampamento di Pirro, ma i suoi timori si trasformarono ben presto in realtà, visto che la maggior parte dei suoi passò al nemico, e, come leggiamo nella Vita di Demetrio di Plutarco, il Poliorcete stesso dovette fuggire precipitosamente con un travestimento.
Lisimaco riuscì quindi a sedersi sul trono di Pella, che un tempo fu di Alessandro, e condivise con Pirro il comando fino al 285 a.C. quando, dopo la cattura di Demetrio da parte di Seleuco, costrinse il re dell'Epiro a ritirarsi, rimanendo l'unico re di Macedonia, come leggiamo nella Vita di Pirro di Plutarco.
Il Poliorcete, infatti, dopo aver perso anche Atene (col contributo di Lisimaco, che, tramite Democare, finanziò con 130 talenti la ribellione della città) aveva tentato invano di contrattaccare il suo storico avversario dirigendosi con un nuovo esercito verso la Lidia, ma fu sconfitto da Agatocle, il figlio di Lisimaco e, incalzato da questi, sconfinò nel territorio di Seleuco, al quale si arrese (286 a.C.).
Nel 285 a.C. Lisimaco, conquistata la Macedonia e col suo avversario Demetrio nelle mani dell'alleato Seleuco, era all'apice della potenza, ma incombeva su di lui una tragedia familiare che lo avrebbe portato alla rovina.
La moglie Arsinoe gli rivelò infatti che il figlio Agatocle stava tramando con Seleuco per impadronirsi del trono e Lisimaco lo fece imprigionare e avvelenare (284 a.C.). Secondo Pausania, Arsinoe aveva spinto il marito a uccidere Agatocle per eliminare l'erede al trono e spianare così ai suoi figli la strada per la successione.
Lisandra, la moglie di Agatocle nonché sorellastra di Arsinoe, secondo la testimonianza di Pausania, fuggì alla corte di Seleuco, accompagnata da diversi sostenitori del principe, tra i quali Filetero, il tesoriere di Pergamo, che consegnò al re di Babilonia le ricchezze che gli erano state date in custodia da Lisimaco. Poco tempo dopo, Seleuco mosse guerra contro Lisimaco, secondo alcuni storici confermando l'esistenza di un patto segreto fra Agatocle e il sovrano di Babilonia.
L'esistenza di una possibile rete di amicizie e alleanze tessuta in Asia da Agatocle in funzione anti-Lisimachea mentre il padre era in Macedonia è indirettamente confermata da Pausania, che racconta che, dopo la morte del figlio, il re rimase solo perché tutti i suoi "amici" (in greco antico: φίλοι, fíloi) lo avevano abbandonato, per rifugiarsi alla corte di Seleuco.
Seleuco, col supporto di Filetero, dichiarò guerra al re di Tracia e Macedonia, e conquistò Sardi, la città principale della Lidia, costringendo il governatore Teodoto a consegnargli il tesoro, come ci testimonia Polieno. Poco tempo dopo (febbraio 281 a.C.), sappiamo da Eusebio che nella piana di Corupedio, situata secondo Strabone nei pressi di Sardi, vi fu la battaglia decisiva tra i due diadochi. Purtroppo, nessuna delle fonti che ci sono rimaste riporta gli schieramenti e la descrizione dello svolgimento dello scontro, ma in ogni caso Seleuco ebbe la meglio su Lisimaco che, nonostante l'età avanzata (74 o 80 anni a seconda delle fonti) morì con le armi in pugno, ucciso da un certo Malacone di Eraclea Pontica, come ci testimonia Memnone.
Dopo la battaglia, Alessandro, il figlio di Lisimaco avuto secondo Pausania dalla principessa odrisia Macris, ottenne da Seleuco il corpo del re di Macedonia e Tracia e gli rese gli onori funebri nei pressi di Lisimachia. Duride di Samo, in uno dei pochi frammenti della sua opera storica che ci sono pervenuti, ci racconta che il fedele cane di Lisimaco, che si chiamava Ircano, dopo aver vegliato il cadavere del padrone e averlo protetto dagli avvoltoi, durante il rito funebre si gettò sulla pira del re trovando la morte.
I territori di Lisimaco in Asia passarono a Seleuco, che fondò l'omonima dinastia, mentre Tolomeo Cerauno, figlio di Tolomeo I, si impadronì, seppur per poco tempo, del trono di Macedonia e di Tracia, che, dopo alterne vicende, passò al figlio di Demetrio, Antigono Gonata e ai suoi discendenti. Dei colleghi somatophylakes di Lisimaco, solo Tolomeo riuscì a fondare una dinastia, che mantenne il trono d'Egitto per quasi trecento anni, fino a Cleopatra VII.
Nicea, nobile macedone figlia di Antipatro, sposata da Lisimaco nel 321 a.C. e morta prima del 302 a.C. Da lei Lisimaco ebbe un figlio, Agatocle, fatto uccidere nel 284 a.C., e due figlie: Euridice, che divenne la moglie di Antipatro II, e Arsinoe I, che fu la prima moglie di Tolomeo II.
Amastri, principessa persiana, ex moglie prima di Cratero e poi di Dionisio di Eraclea, fu sposata da Lisimaco nel 302 a.C. e ripudiata nel 299 a.C.. Lisimaco ebbe da lei una figlia di cui non conosciamo il nome, ma che potrebbe essere stata la prima moglie di Tolomeo Cerauno.
Arsinoe II, figlia di Tolomeo I e di Berenice, sposò Lisimaco nel 299 a.C. ed ebbe da lui i figli Tolomeo, Lisimaco e Filippo. L'attaccamento di Arsinoe al marito è testimoniato da una battuta che fece Demetrio, che la chiamò "la Penelope di Lisimaco" perché, come la moglie di Ulisse, rimase sempre fedele al marito fino alla fine, nonostante gli oltre 40 anni di differenza d'età. Quando apprese la notizia della disfatta di Corupedio, Arsinoe fuggì in maniera rocambolesca da Efeso in Macedonia, dove sposò il fratellastro Tolomeo Cerauno. Questi, dopo la morte di Lisimaco, si era impadronito del trono che fu di Alessandro dopo avere ucciso Seleuco (settembre 281 a.C.). Venne però in contrasto con la moglie e la mandò in esilio a Samotracia. Arsinoe tornò poi in Egitto dal fratello Tolomeo II, che sposò dopo che questi ebbe ripudiato la precedente moglie Arsinoe I (che tra l'altro era la sua figliastra). Dei suoi tre figli, Lisimaco e Filippo furono fatti uccidere da Tolomeo Cerauno, mentre il primogenito Tolomeo riuscì a fuggire e, dopo aver tentato invano di riconquistare il regno di Macedonia, si ritirò prima in Egitto e poi nella città licia di Telmesso, della quale, per intercessione di Tolomeo II, divenne sovrano.
Macris, una principessa odrisia, probabilmente conosciuta ai tempi della guerra contro Seute (322 a.C.): di lei non sappiamo se fosse la moglie ufficiale o, più probabilmente, un'amante o concubina. Da Macris Lisimaco ebbe il figlio Alessandro, che, dopo la morte del padre, provvide ai riti funebri.
361 a.C. Nascita di Lisimaco a Pella (o, secondo altre fonti, a Crannon in Tessaglia).
334 a.C. Alessandro inizia la spedizione in Asia, Lisimaco è una delle sue sette guardie del corpo.
332 a.C. Lisimaco salva la vita ad Alessandro, assalito da un leone durante una battuta di caccia in Siria.
328 a.C. A Samarcanda, Lisimaco e Leonnato tentano invano di impedire che Alessandro uccida l'amico Clito il Nero.
324 a.C. A Susa, Alessandro premia con una corona le sue guardie del corpo, tra cui Lisimaco, per meriti militari.
323 a.C. Morte di Alessandro e suddivisione dell'impero tra i diadochi: Lisimaco ottiene la Tracia.
321 a.C. Accordo di Triparadiso tra i diadochi: Lisimaco è confermato satrapo di Tracia e sposa Nicea, figlia di Antipatro.
318 a.C. Clito il Bianco, sbarcato nel Chersoneso tracico dopo la battaglia navale del Bosforo, viene ucciso dai soldati di Lisimaco.
315 a.C. Cassandro, Tolomeo, Seleuco e Lisimaco stringono alleanza e muovono guerra contro Antigono Monoftalmo.
309 a.C. Fondazione di Lisimachia nel Chersoneso tracico, nei pressi dell'attuale Gallipoli, nell'odierna Turchia.
302 a.C. Lisimaco invade la Ionia. Matrimonio di Lisimaco con Amastri, ex moglie di Cratero e di Dionisio di Eraclea.
301 a.C. Cassandro, Lisimaco e Seleuco sconfiggono a Ipso Antigono e Demetrio: Lisimaco ottiene l'Asia minore e cambia il nome di Antigoneia in Nicea.
299 a.C. Lisimaco ripudia Amastri e sposa Arsinoe II. Demetrio strappa la Cilicia a Plistarco, alleato di Lisimaco.
292 a.C. Lisimaco cade prigioniero di Dromichete, re dei Geti, che successivamente lo fa liberare.
286 a.C. Agatocle, figlio di Lisimaco, sconfigge Demetrio in Asia minore. Democare di Atene ottiene da Lisimaco 130 talenti come finanziamento nella lotta contro il Poliorcete.
285 a.C. Lisimaco costringe Pirro a lasciare la Macedonia e ne diviene l'unico re.
284 a.C. Lisimaco, convinto dalla moglie Arsinoe II, fa uccidere il figlio Agatocle, sospettato di congiura.
281 a.C. Battaglia di Corupedio contro l'esercito di Seleuco: disfatta e morte di Lisimaco.
Seneca, De iraFonti secondarie Franca Landucci Gattinoni, Lisimaco di Tracia nella prospettiva del primo ellenismo, Milano, Jaca Book, 1992, ISBN 88-16-95090-0.
(DE) W. Hünerwadel, Forschungen der Geschichte der König Lysimachos von Thrakien, Zürich, 1900.
(EN) Helen S. Lund, Lysimachus: A Study in Early Hellenistic Kingship, London, Routledge, 2002, ISBN 0-415-07061-9.
 Carlo Franco, Il regno di Lisimaco: strutture amministrative e rapporti con le città, Pisa, Giardini, 1993, ISBN 88-427-0291-9.
 Diodoro Siculo, Biblioteca storica, libri XXI-XL, a cura di Pasquale Martino, Palermo, Sellerio, 2000, ISBN 88-389-1602-0.
(EN) W. Heckel, The Somatophylakes of Alexander the Great: Some Thoughts, in Historia, XXVII, 1978,  pp. 224-228.
(EN) I.L. Merker, The Ptolemaic Officials and the League, in Historia, XIX, 1970,  pp. 141-160.
(DE) Felix Jacoby, Die Fragmente der griechischen Historiker, Berlino, Leida, 1923.Approfondimenti AA.VV., Diodoro e l'altra Grecia: Macedonia, Occidente, Ellenismo nella Biblioteca storica, a cura di Cinzia Bearzot, Milano, Vita e Pensiero, 2005, ISBN 88-343-5006-5.
 AAVV, Università di Cambridge, Storia Antica, Volume VI,2: La Macedonia: 401-301 a.C., Milano, Il Saggiatore, 1973.
(EN) Michael Grant, From Alexander to Cleopatra: the Hellenistic world, Scribner, 1992, ISBN 0-684-17780-3.
(EN) Elizabeth Donnelly Carney, Arsinoe of Egypt and Macedon: A Royal Life, New York, Oxford University Press, 2013, ISBN 978-0-19-536551-1.
Ellenismo, Alessandro Magno, Diadochi, Spartizione di Babilonia, Spartizione di Triparadiso, Guerre dei diadochi, Tolomeo CeraunoColleghi somatophylakesTolomeo, Perdicca, Leonnato, Peucesta, Efestione, Aristonoo, PitoneAlleatiAntipatro (generale), Cassandro, Tolomeo, Seleuco, PirroAvversariAntigono, Demetrio Poliorcete, Poliperconte, Clito il Bianco, Seute III, Dromichete, SeleucoTerritori del regno di LisimacoTracia, Lidia, Caria, Ionia, MacedoniaMogli e figliNicea, Amastri, Arsinoe II, Agatocle, Arsinoe I, Tolomeo di Telmesso, Alessandro

Il litro (simbolo: L) è un'unità di misura del volume. Non è un'unità del SI ma è tuttora accettata a titolo transitorio.Riferendosi al SI, un litro equivale a 10−3 m³ (ovvero 1 dm³).
Il simbolo del litro era in origine l (la lettera minuscola elle).Per evitare confusioni con il numero 1 o la lettera I, nel 1979 fu adottato, come alternativa, il simbolo L (la lettera maiuscola elle). Il National Institute of Standards and Technology degli Stati Uniti raccomanda la L maiuscola. Tuttavia sarebbe corretto anche utilizzare la minuscola, pur essendo fortemente sconsigliato, in concordanza con il fatto che le unità di misura sono indicate in maiuscolo solo se derivanti da nomi propri (per esempio: watt → W; ampere → A).
Prima del 1979, il simbolo ℓ (l corsiva minuscola) entrò nell'uso di alcuni Paesi; ad esempio era stato raccomandato negli anni settanta dalla pubblicazione M33 del South African Bureau of Standards. Questo simbolo rimane nell'uso comune, ma continua a non essere accettato dall'Ufficio internazionale dei pesi e delle misure.
Si trova anche indicato con l'abbreviazione lt., ma anche questa simbologia non è accettata dal BIPM.
Nel 1793 il litro è stato introdotto in Francia come una delle nuove "Misure Repubblicane", definito come un decimetro cubo. Il termine deriva da un'antica unità francese, chiamata litron, dal greco λίτρα (litra), antica unità di misura di volume.
Nel 1879 il Comitato internazionale dei pesi e delle misure adottò la definizione di litro e il simbolo l.
Nel 1901 alla terza Conferenza generale dei pesi e delle misure il litro è stato ridefinito come il volume occupato da 1 kg di acqua pura alla temperatura della sua massima densità (3,98 °C) alla pressione di un'atmosfera. Si pensava che questo fosse 1 dm³, ma successivamente si scoprì che era 1,000028 dm³. In più il volume dipende dalla pressione, e l'unità di pressione ha come fattore la massa, ottenendo una dipendenza circolare nella definizione del chilogrammo.
Nel 1964 durante la 12ª Conferenza generale dei pesi e delle misure fu ripristinata l'originale definizione del litro. Fu consigliato l'uso di questa unità in ambiti commerciali ma non per lavori scientifici di alta precisione.
Nel 1979 durante la 16ª Conferenza generale dei pesi e delle misure fu accettato il simbolo alternativo L, utilizzabile in alternativa a l.
Le quantità di liquidi maggiori possono essere misurate usando chilolitri, megalitri, gigalitri o teralitri, ma normalmente in questi casi si usano i metri cubi (1 m3 = 1 000 L).
Il picolitro (1 pL = 1 × 10-12 L) è utile, per esempio, per indicare la quantità di inchiostro che viene spruzzata dagli ugelli delle stampanti a getto d'inchiostro per produrre un singolo punto di colore sul foglio.
Dalla dimensione delle singole gocce dipende il diametro dei punti di colore e, quindi, la definizione dell'immagine stampata. 
In pratica il picolitro viene utilizzato, impropriamente, come unità di misura del diametro dei punti, quando non della definizione dell'immagine.

Il Little Ben è una torre dell'orologio in miniatura che si trova a Londra. Costruita in ghisa, la torre si trova nel centro della capitale inglese, presso Victoria Station, e ricalca la famosa torre dell'orologio del Parlamento, il Big Ben. 
Il Little Ben è stato costruito, stando a quanto sostiene lo storico dell'architettura Nikolaus Pevsner, da Gillett & Johnston di Croydon e fu eretto nel 1892. Venne rimosso dalla sua postazione nel 1964 ma vi tornò nel 1981 grazie all'accordo fra il Westminster City Council e la compagna francese ELF Aquitaine. Sul fondo della torre è stata posta la seguente frase: 
Una replica del monumento fu costruita nel 1903 e si trova presso la città di Port Victoria, capitale delle Seychelles. 

La Liverpool University Press (LUP) è la terza più antica casa editrice dopo la Oxford University Press e la Cambridge University Press. Dal 1899 (anno della sua fondazione) si è estesa fino a pubblicare più di 70 libri e 22 riviste all'anno. È specializzata soprattutto in letteratura, lingue moderne, storia e arti visive.

Liverpool (AFI: [ˈliverpul]; in inglese [ˈlɪvəpuːl]) è una città di 578 324 abitanti del Regno Unito e un distretto metropolitano, capoluogo della contea metropolitana inglese del Merseyside. Sorge lungo l'estuario della Mersey e affaccia sul Mare d'Irlanda, non lontano dal confine con il Galles.
Già dal 1190 il luogo dove sorge l'odierna Liverpool era noto con il nome di Liuerpul, che in inglese significa stagno o insenatura con acqua fangosa. Ci sono però molte ipotesi sull'origine del nome della città, per esempio elverpool, in riferimento alla grande quantità di anguille (elver in inglese indica la giovane anguilla) presenti nelle acque della Mersey.
La nascita di Liverpool viene fatta solitamente risalire all'agosto del 1207, quando re Giovanni Senzaterra fece emanare una propria lettera con cui concedeva il privilegio di "libera città" all'allora villaggio di Leerpoole e invitava inoltre i coloni delle zone circostanti a trasferirvisi per trovarvi dimora.
Con molta probabilità Giovanni desiderava la creazione di un nuovo porto nella regione che non fosse sotto il controllo del conte di Chester. Fu inizialmente utilizzata solo come base per l'invio di truppe nella vicina Irlanda e come fortezza con la costruzione di un possente castello (distrutto nel 1726). Per più di quattro secoli dalla sua fondazione, Liverpool, rimase un centro relativamente poco importante; a metà del XVI secolo la sua popolazione non superava i 500 abitanti e rimase un piccolo porto, subordinato a quello di Chester, fino al 1650.
Addirittura nel 1571 gli stessi abitanti di Liverpool, in un documento inviato alla regina Elisabetta I per pregarla di essere sollevati dall'obbligo di pagare una tassa che non riuscivano a sostenere, si definirono gli abitanti "della povera e decaduta città di Liverpool".
Da questo periodo fino a tutto il secolo successivo, sia il numero degli abitanti che il volume del commercio della città, anche se in lentissima crescita, rimarranno sostanzialmente immutati. Non ci sono praticamente altre notizie di Liverpool fino alla Guerra civile inglese, durante la quale fu teatro di numerose battaglie che danneggiarono pesantemente sia la città che il castello, quest'ultimo soprattutto in seguito ad una battaglia nel 1644 che durò ben diciotto giorni.
Nel 1699, con una legge del parlamento, viene decisa la creazione di una parrocchia propria della città, indipendente da quella di Walton. È da questo momento in poi che si comincia a registrare un deciso incremento demografico, che porterà Liverpool a diventare, in breve, la seconda città più importante del Regno Unito.
Nel XVIII secolo, con la decadenza del porto di Chester (dovuta al progressivo insabbiamento del fiume Dee) e la costruzione nel 1715 del primo bacino acqueo artificiale di tutta l'Inghilterra, Liverpool diventa il porto principale del paese; ma è con l'apertura del commercio verso le Indie Occidentali, incentrato soprattutto sulla tratta degli schiavi, che la città conosce uno sviluppo senza precedenti.
Commercio che si va a sommare a quello già presente con Irlanda e il resto d'Europa. All'inizio del XIX secolo, qualcosa come il 40% di tutto il commercio mondiale transita ormai nel porto di questa città.
La comunità nera di Liverpool, nata in questo periodo, in soli cinque anni arriverà a contare più di 10.000 individui.
La grande trasformazione urbana di Liverpool comincia nel XIX secolo, è in questo periodo infatti che vengono costruiti numerosi nuovi edifici (St. George's Hall, Lime Street Station ecc.). Nel 1880 gli viene riconosciuto lo status di città.
L'espansione di Liverpool continua incessante anche durante la prima parte del XX secolo quando la città diventa uno degli obiettivi principali per i grandi flussi migratori provenienti dall'Europa continentale e il principale porto europeo per i collegamenti con gli Stati Uniti. Anche il tragico viaggio inaugurale del Titanic doveva in origine partire dal porto di Liverpool, e fu solo in un secondo momento che questo fu spostato a Southampton.
Nel 1930 la popolazione della città aveva raggiunto gli 850.000 abitanti, con moltissime comunità di stranieri provenienti da tutto il mondo; per il gran numero di gallesi presenti ci si riferiva a Liverpool come alla capitale del Galles del Nord.
Durante la Seconda guerra mondiale, ci furono circa ottanta raid aerei sul Merseyside, con una serie di incursioni particolarmente concentrate che nel maggio del 1941 fecero interrompere il funzionamento del bacino per quasi una settimana.
Anche se le vittime dei bombardamenti furono "solo" 2.500, quasi la metà delle abitazioni dell'intera area metropolitana furono colpite, e ben 11.000 edifici furono completamente distrutti. Il 9 ottobre 1940, proprio durante uno di questi raid, nacque a Liverpool John Lennon, fondatore dei Beatles.
Dopo la guerra, seguirono gli anni della grande ricostruzione. Furono costruite nuove zone residenziali e soprattutto il nuovo bacino di Seaforth, il più grande del Regno Unito. Tuttavia, la città negli anni cinquanta entra in un periodo di profonda crisi, con la chiusura di numerose fabbriche e la conseguente perdita di moltissimi posti di lavoro. Nel 1985 la popolazione era ormai crollata a poco più di 460.000 abitanti.
La rinascita, almeno culturale, comincia negli anni sessanta che fanno di Liverpool una delle città di riferimento per milioni di giovani, attratti soprattutto dal Merseybeat, lo stile musicale pop nato in questa città e i cui più famosi interpreti furono i Beatles e il gruppo Gerry and the Pacemakers.
D'altra parte però, continua il declino economico della città e del suo porto, che subisce un altro duro colpo a partire dal 1970, con l'introduzione dei container nello stoccaggio dei materiali, e che rendono così il bacino di Seaforth obsoleto e in gran parte inutilizzato.
La disoccupazione raggiunge negli anni ottanta i livelli più alti di sempre. La crisi occupazionale porterà a un tragico epilogo nel 1981 con gli incidenti di Toxteth Riots, durante i quali, per la prima volta nella storia del Regno Unito (se si esclude l'Irlanda del Nord) la polizia userà gas lacrimogeni contro la popolazione civile.
A partire dalla metà degli anni novanta l'economia e lo sviluppo sono tornati finalmente in attivo. Sfruttando la nomea artistica per il fatto di essere la città della Musica e dei The Beatles la città ha cercato di dare risalto alle proprie attrazioni culturali e lo sforzo è stato premiato con l'assegnazione a Liverpool del titolo di Capitale europea della cultura per l'anno 2008.
Anche il turismo è diventato un fattore molto significativo nell'economia della città, soprattutto quello legato alla tradizione musicale degli anni sessanta.
Altro aspetto positivo è il tasso di criminalità che ad oggi è tra i più bassi di Inghilterra e che fanno di Liverpool una delle aree metropolitane più tranquille d'Europa.
Alla Walker Art Gallery sono esposte numerose pitture della scuola preraffaellita, come del resto alla Sudley House che possiede una delle maggiori collezioni d'arte del periodo precedente al XX secolo. La Tate Liverpool è la galleria d'arte moderna più importante del nord-Inghilterra.
Un'altra istituzione culturale molto famosa di Liverpool è la Liverpool City Libraries (fondata nel 1852).
La città è sede della University of Liverpool e della John Moores University. Ospita anche la biblioteca centrale di Liverpool.
Nel 1996 è stato inaugurato il Liverpool Institute of Performing Arts (LIPA), centro di studi d'arte e spettacolo.
La Biennale di Liverpool, che si tiene generalmente da metà settembre a fine novembre ed è l'unica biennale d'arte contemporanea del Regno Unito, è un festival che prevede tre settori espositivi: The International; The Independent; Bloomberg New Contemporaries e molti altri eventi culturali ad essa legati.
La città ospita la Royal Liverpool Philharmonic Orchestra, una delle orchestre più importanti e famose d'Inghilterra, che tiene i propri concerti nella Liverpool Philharmonic Hall, e molte compagnie teatrali come la Everyman & Playhouse e la Unity Theatre.
Liverpool è nota anche per la sua tradizione di poeti, tra cui spiccano i nomi di Adrian Henri, Roger McGough e Brian Patten, per aver dato i natali al celebre pianista George Stubbs e all'attore comico John Edmond Owens, ma il maggiore prestigio artistico alla città è certamente quello di aver dato i natali al celebre quartetto dei Beatles e altri gruppi musicali che vi iniziarono la loro carriera verso la fine degli anni cinquanta.
Nel 2003, con l'assegnazione a Liverpool del titolo di Capitale europea della cultura per il 2008, sono iniziati una serie di lavori per la riqualificazione del centro urbano che hanno visto un investimento complessivo di 750 milioni di sterline.
Liverpool è il nodo commerciale di una grande area metropolitana e uno tra i più importanti porti dell'intero paese. L'industria locale è molto attiva nel settore farmaceutico, agroalimentare e delle apparecchiature elettriche. Aziende automobilistiche e importanti raffinerie di petrolio sorgono nelle zone periferiche della città. Imponenti sforzi di reindustrializzazione hanno portato negli anni alla realizzazione di uno dei più grandi distretti industriali d'Europa, il Knowsley Industrial Park.
È solo recentemente però, che l'economia di Liverpool ha cominciato a recuperare dal grande declino del periodo post bellico. Fra il 1995 e il 2001 questa è cresciuta ad una media del 6,3% annuo, contro il 5,8% di Londra e il 5,7% di Bristol; il tasso di sviluppo, nello stesso periodo, è stato del 9,2% rispetto ad una media nazionale di 4,9%.
Come nel resto del Regno Unito, anche Liverpool ha conosciuto un grande sviluppo nel terziario con la nascita di molte grandi società di servizi, soprattutto nel campo della telefonia.
Il turismo sta diventando una voce sempre più importante nell'economia di Liverpool. Ciò ha prodotto un aumento della fornitura di servizi e strutture ad esso legato, come alla nascita di molti Hotel, ristoranti e club. I palazzi storici e gli ambienti suggestivi di Liverpool, non attraggono solo turisti, ma anche i registi di cinema, infatti Liverpool è la seconda città più filmata del Regno Unito, seconda in questa particolare classifica solo a Londra.
Lo scenario portuale di Liverpool è stato aggiunto nel 2004 fra i Patrimoni dell'umanità dell'UNESCO
Essendo una città importante nel Regno Unito, Liverpool ha collegamenti stradali diretti con molte altre aree inglesi. In direzione est, la motorway M62 congiunge Liverpool a Hull passando per diverse grandi città, tra cui Manchester, Leeds e Bradford. La M62 offre un interscambio sia per la M6 che per la M1.
Nella parte ovest della città, il Kingsway Tunnel e il Queensway Tunnel collegano Liverpool alla penisola di Wirral, sull'altra sponda del fiume Mersey. La strada A41, che inizia a Birkenhead, fornisce collegamenti alle contee del Cheshire e dello Shropshire e, attraverso la A55, anche al Galles del nord.
Curiosamente, nel centro di Liverpool esiste una via, la John’s Street, in cui è stata istituita una corsia preferenziale per i pedoni che intendono camminare speditamente, senza essere ostacolati da chi invece si ferma a chiacchierare o a scrivere messaggi sul cellulare.
La rete nazionale, gestita dalla società Network Rail, collega Liverpool alle principali città di tutta l'Inghilterra. La stazione cittadina principale è Lime Street, che svolge anche un ruolo di interscambio con la locale ferrovia suburbana. Nella parte sud della città, la stazione Liverpool South Parkway è collegata all'aeroporto John Lennon tramite un servizio di autobus.
Liverpool dispone di tre linee della locale ferrovia suburbana della contea del Merseyside:
La Northern Line collega Southport al capolinea meridionale di Hunts Cross, correndo parallela in molti punti al fiume Mersey o al mare d'Irlanda.
La Wirral Line, passando attraverso il Mersey Railway Tunnel, collega la città di Liverpool alle principali cittadine della penisola di Wirral tra cui Birkenhead e Chester.
La City Line parte dallo snodo di Lime Street e tocca vari punti della città, fino a confluire sulle ferrovie della National Rail a più lungo raggio. Nonostante appaia ufficialmente sotto il brand Merseyrail, a operare il servizio è di fatto la società Northern Rail.
L'aeroporto cittadino è l'Aeroporto di Liverpool-John Lennon situato a Speke, area urbana a sud-est di Liverpool. Vi operano soprattutto compagnie low-cost, con destinazioni generalmente continentali. Nel 2013 vi sono transitati poco più di 4 milioni di passeggeri.
Il porto di Liverpool è uno dei più importanti di tutta la Gran Bretagna. Tra le destinazioni regolari si annoverano Belfast, Dublino e l'isola di Man, con più rotte giornaliere operate da diverse aziende. Il Mersey Ferry collega Liverpool a Woodside e Seacombe, due località sull'altra sponda del fiume Mersey. Un terminal crociere di nuova costruzione è stato aperto nel 2007, situato lungo il Pier Head nel centro cittadino.
Liverpool è tra le città del Regno Unito con maggiore tradizione sportiva. Le sue due principali squadre di calcio sono l'Everton, di casa al Goodison Park, e il Liverpool, che gioca invece ad Anfield. Entrambe le squadre giocano nella massima divisione inglese, la Premier League. Il Liverpool ha vinto 18 titoli di lega e svariate Coppe internazionali, e l'Everton (9 titoli), tra i fondatori della lega calcio inglese, vanta anch'esso una discreta tradizione di vittorie nazionali e internazionali. Al di là della rivalità cittadina, entrambe le tifoserie sono accomunate nell'orgoglio di aver fatto conoscere e rispettare il nome della città di Liverpool anche fuori dal Regno Unito e costituiscono, ad oggi, l'esempio di tifoserie più belle e folkloristiche del mondo accomunando fans in tantissimi paesi.
Grande risalto è dato anche al rugby a 13, con le due squadre di St Helens e Widnes (due cittadine situate a pochi chilometri da Liverpool) che militano nella Rugby Super League e che hanno fatto la storia di questo sport.
Nell'ippodromo di Aintree si corre il Grand National Steeplechase, una delle competizioni ippiche a ostacoli più famose del mondo.
La regione della Merseyside ospita due campi da golf designati come possibile sede di tornei Open: il Royal Birkdale, vicino a Southport (dove si è disputato il British Open nel 2008), e il Royal Liverpool (dove lo stesso evento è stato ospitato nel 2006). Con oltre 30 campi da golf di primo livello, la Merseyside viene oggi chiamata dagli appassionati inglesi la costa del golf.
Jolyon Attwooll et al., Inghilterra, Torino, Edt/Lonely Planet. ISBN 978-88-6040-136-6.
 Liverpool: capitale europea della cultura 2008, su liverpool08.com. URL consultato il 22 ottobre 2005 (archiviato dall'url originale il 5 aprile 2007).
 Progetto storico della John Moores University, su lmu.livjm.ac.uk. URL consultato il 22 ottobre 2005 (archiviato dall'url originale il 3 giugno 2008).

Livia Pomodoro (Molfetta, 21 aprile 1940) è una giurista italiana, ex Presidente del Tribunale di Milano.
Livia Pomodoro è nata a Molfetta (Bari), si è laureata in giurisprudenza con il massimo dei voti, la lode e la menzione della commissione di laurea ed è entrata in magistratura nel 1965.
Esperta di diritto familiare e dei minori, è docente di Ordinamento Giudiziario presso l'Università Cattolica del Sacro Cuore: è presidente dell'associazione di studi giuridici e costituzionali "Emilio Alessandrini", componente del Comitato Nazionale per la Bioetica e membro della Commissione Nazionale Italiana per l'UNESCO.
La sua carriera professionale si è sviluppata negli anni attraverso l'attribuzione di diversi ruoli giudiziari e di responsabilità:
Presidente della Commissione Ministeriale che ha redatto il nuovo codice di procedura penale minorile;
Capo di gabinetto del ministro di Grazia e Giustizia Claudio Martelli (Governo Andreotti VII e Governo Amato I)
È stata componente della Commissione Pari Opportunità presso la Presidenza del Consiglio e della Commissione ministeriale sulla "Prevenzione delle condotte socialmente devianti". Ha fatto parte della Commissione di studio istituita dal Ministro Veronesi sull'utilizzazione delle cellule staminali e del Comitato Nazionale per la Bioetica per 10 anni.
È presidente della Fondazione Centro Nazionale di Prevenzione e Difesa Sociale e chair dell'O.N.G. ISPAC, membro ECOSOC delle N.U., componente della Commissione Nazionale dell'UNESCO.
È membro del Comitato scientifico del Centro di ricerca sulle relazioni interculturali presso l'Università Cattolica del Sacro Cuore di Milano.
È membro del Comitato Direttivo del Chapter italiano dell'Associazione Women Corporate Directors (WCD), organizzazione che  riunisce donne Consiglieri di Amministrazione di tutto il mondo con la missione di sviluppare un network di professioniste con forti capacità e peso decisionale.
Il 17 febbraio 2014 è stata nominata Presidente del Milan Center for Food Law and Policy a seguito della sottoscrizione del Protocollo di Intesa tra Comune di Milano, Regione Lombardia, Camera di Commercio, Industria, Artigianato e Agricoltura di Milano e Società Expo 2015 S.p.A.
Il 10 settembre 2014 è stata nominata membro del Consiglio dell'Ordine "Al merito della Repubblica italiana" su proposta del Presidente del Consiglio dei Ministri Matteo Renzi.
Ha svolto numerosi incarichi di insegnamento di diritto presso diverse Università di Milano e attualmente tiene il corso di "Ordinamento Giudiziario" presso la Facoltà di Giurisprudenza dell'Università Cattolica del Sacro Cuore di Milano.
Molto prolifica è anche la sua attività di pubblicista e scrittrice. Fra le sue principali pubblicazioni si evidenziano i numerosi testi e prefazioni a volumi relativi a problematiche familiari e sociali. Nel 1988 ha licenziato il testo per il nuovo codice di procedura penale per i minori. Ha pubblicato i libri "A quattordici smetto" (2004) e "Rispettare l'altro. Beati quelli che giudicheranno se stessi" (2014) ed è coautrice di manuali giuridici quali i Manuali di Ordinamento giudiziario (con Ilaria Castiglioni e Davide Pretti, 2012 e 2013 - Giappichelli) e il Manuale di diritto di famiglia e dei minorenni (con Paolo Giannino e Piero Avallone, 2009 - Utet). Da molti anni dirige la banca dati sui diritti dei minori e sui diritti della famiglia (De Agostini).
L'attività che oggi contraddistingue in maniera assolutamente originale Livia Pomodoro è però quella relativa alla conduzione dello Spazio Teatro No'hma Teresa Pomodoro, da lei continuata in qualità di Presidente dopo la scomparsa della sorella Teresa, attrice e drammaturga.
Dalle "guerre dimenticate" a "il potere ha tutti i peccati" a "i cinque sensi+1" al manifesto "il buio, la luce e i suoi colori" a "la parola e il suo doppio"  a "Dinqinesh, Lucy la meravigliosa", "L'uomo, la natura, il progresso" fino a "l'umanità sospesa, l'acqua, la terra, le relazioni fra gli uomini" il viaggio intrapreso ha cercato di scandagliare l'animo umano, di coglierne debolezze, vizi, virtù, con ironia e attenzione, rappresentandoli con parola, immagini, musica e danze, in una ricerca del bene fondamentale dell'umanità capace di esprimersi nella civiltà variegata, sfaccettata, accogliente e solidale che non può non essere obiettivo di una qualità della vita finalmente fondata sulla bellezza, l'armonia, l'eleganza, la dignità.
 La scheda biografica sul sito web dell'Università degli Studi di Bergamo, su perception.unibg.it (archiviato dall'url originale il 4 marzo 2016).
Livio Andronìco (in latino: Livius Andronīcus; Taranto, 280 a.C. circa – 200 a.C. circa) è stato un poeta, drammaturgo e attore teatrale romano.
Nelle fonti antiche è con frequenza indicato semplicemente con il nomen Livio, che trasse, una volta divenuto liberto, dalla gens cui era entrato a far parte giunto a Roma; mantenne sempre, assumendolo come cognomen, il suo nome greco di Andrònico (pronunciato, alla latina, Andronìco); le fonti antiche attestano, inoltre, il nome di Lucio Livio Andronìco.Di nascita e cultura greca, egli fece rappresentare a Roma nel 240 a.C. un dramma teatrale che è tradizionalmente considerato la prima opera letteraria scritta in lingua latina. Compose in seguito numerose altre opere, probabilmente traducendole da Eschilo, Sofocle ed Euripide. Con l'intento di avvicinare i giovani romani allo studio della letteratura, tradusse in versi saturni l'Odissea di Omero.
Gli scarsi frammenti rimasti della sua opera permettono di rilevarne l'influenza dalla coeva letteratura ellenistica alessandrina, e una particolare predilezione per gli effetti di pathos e i preziosismi stilistici, successivamente codificati nella lingua letteraria latina.
Anche se la sua Odusia rimase a lungo in uso come testo scolastico, la sua opera fu considerata in età classica come eccessivamente primitiva e di scarso valore, tanto da essere generalmente disprezzata.
Andronico nacque, nella prima metà del III secolo a.C., in Magna Grecia, ma sulla sua infanzia e giovinezza non si ha alcuna informazione precisa e attendibile. Si ritiene che sia nato esattamente a Taranto, fiorente colonia greca, attorno al 280 a.C., probabilmente nel 284 a.C.; secondo la tradizione, venne poi condotto a Roma come schiavo quando la sua città natale fu conquistata, intorno al 275-270 a.C., probabilmente nel 272 a.C. Il racconto tradizionale risulta tuttavia piuttosto improbabile: Andronico sarebbe stato deportato a Roma ancora fanciullo, all'età di otto anni circa, e non avrebbe avuto la possibilità di acquisire quelle competenze letterarie che gli consentirono in seguito di guadagnarsi in Roma un ruolo culturale di elevato prestigio. L'unica fonte a suggerire il rapporto di Andronico con Taranto era un'opera del tragediografo latino Lucio Accio, nato nel 170 a.C. e attivo per tutto il II secolo a.C. e nei primi anni del I: egli asseriva, erroneamente, che Andronico fosse stato portato a Roma quando i Romani riconquistarono Taranto, che si era ribellata al loro dominio, durante la seconda guerra punica, nel 209 a.C. Il racconto, seppur errato, di Accio è confermato dall'opera di san Girolamo, tarda e poco attendibile, e dai versi del poeta latino Porcio Licino:
Com'era consuetudine per coloro che venivano catturati in guerra, Andronico divenne schiavo di una delle più importanti famiglie romane, la gens Livia, ricadendo, secondo un'altra tradizione forse errata riportata da san Girolamo, sotto l'autorità di pater familias dell'autorevole Marco Livio Salinatore.
Dopo essere divenuto liberto, probabilmente per i suoi meriti di precettore, mantenne il suo nome greco come cognomen e assunse il nomen del suo ex padrone, Livio. Conoscitore del greco e della letteratura greca, che aveva appreso in patria, egli volle introdurre il patrimonio culturale dell'Ellade a Roma: effettuò infatti delle vere e proprie trascrizioni di opere greche in lingua latina, che aveva appreso dopo l'arrivo nella stessa Roma, e svolse per anni, come più tardi avrebbe fatto Quinto Ennio, l'attività di grammaticus, impartendo lezioni di latino e greco ai giovani delle nobili gentes patrizie. Gli appartenenti alle classi più elevate iniziavano infatti a comprendere i numerosi e considerevoli vantaggi che la conoscenza del greco avrebbe portato a Roma, e dunque favorivano l'attività nell'Urbe di maestri di lingua e cultura greca.Nel 240 a.C. ad Andronico fu affidato, probabilmente dagli edili curuli, l'incarico di comporre un'opera teatrale che fu rappresentata in occasione dei ludi scaenici che si tennero in occasione della vittoria di Roma su Cartagine nella prima guerra punica; risulta probabile che si sia trattato di un'opera tradotta da un originale greco, ma non è possibile determinare se tragedia o commedia. In seguito, Andronico continuò a riscuotere un notevole successo, scrivendo drammi teatrali dei quali, come divenne grazie al suo stesso esempio consuetudine per gli autori contemporanei, fu anche attore:
Nel 207 a.C., durante la seconda guerra punica, per allontanare la minaccia del cartaginese Asdrubale che marciava verso il sud d'Italia in soccorso del fratello Annibale e guadagnare l'aiuto divino con cui sconfiggere i nemici, i pontifices e il senato romano incaricarono Andronico, che aveva acquisito una grande fama, di scrivere un carmen propiziatorio per Giunone, l'inno a Iuno Regina. Alla luce dell'occasione per cui il testo fu composto, è probabile che si trattasse di una "preghiera a carattere formulare e rituale, di significato prettamente religioso, nella forma di un partenio greco"; del testo non rimane alcun frammento. Nel descrivere la cerimonia d'espiazione in onore di Giunone, lo storico Tito Livio si sofferma a parlare dell'Inno:
È tuttavia significativo notare come l'inno fu scritto dietro commissione statale, e non fu dunque una spontanea espressione dell'arte del poeta: la realizzazione della preghiera fu affidata a Livio per via della fama di cui egli godeva, ma anche per i rapporti che lo legavano al console Marco Livio Salinatore, che era incaricato di affrontare l'esercito cartaginese di Asdrubale. L'esercito romano si scontrò dunque con quello nemico in una sanguinosa battaglia presso il fiume Metauro, dove i legionari romani ottennero la vittoria infliggendo ingenti perdite ai nemici e distruggendone l'intero corpo di spedizione.
Dopo la vittoria di Livio Salinatore, ad Andronico furono concessi dallo stato riconoscente grandissimi onori, come quello di poter abitare presso il tempio di Minerva sull'Aventino, a testimonianza dello stretto legame che intercorreva tra la religione e l'attività poetica. Nella stessa occasione fu inoltre istituito, con sede presso il tempio stesso, il collegium scribarum histrionumque, un'associazione di tipo corporativo che riuniva gli attori e gli autori delle rappresentazioni drammatiche allora presenti in Roma. Livio Andronico morì in data sconosciuta, probabilmente nel 204 a.C., ma certamente prima del 200 a.C., quando la composizione di un nuovo inno sacro fu affidata a un altro autore; negli ultimi anni della sua vita si dedicò all'opera di traduzione integrale dell'Odissea di Omero, intenzionato a creare un libro di testo su cui si potessero formare i giovani romani delle generazioni successive.
A metà del III secolo a.C. nella penisola italica erano già sviluppate, grazie tanto all'influenza greca quanto alle tradizioni locali, più forme di rappresentazioni drammatiche:
in Etruria e a Roma si era sviluppato il fescennino, che talvolta veniva accompagnato da spettacoli di musica e danza o da giochi sportivi;
nelle colonie doriche dell'Italia meridionale e della Sicilia venivano rappresentate, infine, le farse fliaciche.A Taranto, in particolare, aveva operato il poeta Rintone, che aveva dato forma letteraria alla parodia mitologica: considerevole era infatti l'attenzione dei tarantini per l'arte drammatica che giunse a Roma, nella sua forma letteraria, proprio attraverso un autore di Taranto.
La produzione teatrale di Livio Andronico spostò l'attenzione dei Romani dalle opere comiche pre-letterarie al genere tragico: Andronico, con il quale si suole far iniziare l'età arcaica della letteratura latina, fu il primo autore, seppur di origine greca, a comporre un dramma teatrale in latino, rappresentato nel 240 a.C. ai ludi scaenici organizzati per la vittoria romana nella prima guerra punica. Di tale opera non si conserva alcun frammento, e non è neppure possibile determinare se si trattasse di una commedia o di una tragedia.L'arrivo nell'Urbe del dramma letterario causò l'insorgere di alcune necessità pratiche fino ad allora inesistenti, come quelle di accordarsi con i magistrati incaricati di organizzare i ludi, che spesso commissionavano le opere teatrali agli autori, la costruzione di una struttura in cui fosse possibile allestire il dramma, la costituzione di compagnie di attori e musicisti. Rispetto ai canoni del teatro greco, Andronico privilegiò l'elemento musicale, che era particolarmente importante nel teatro preletterario italico, ma limitò notevolmente il ruolo del coro, che svolgeva in Grecia una fondamentale funzione paideutica, relegandolo ad alcuni brevi interventi. Fu dunque necessario sviluppare i cantica, canti di movimento lirico in metri di derivazione greca, cui si alternavano i diverbia, versi recitati senz'alcun accompagnamento musicale; a essi si affiancava il "recitativo", in cui gli attori conferivano una particolare accentazione musicale ai versi con l'accompagnamento del flauto.Andronico decise di utilizzare per le opere drammatiche metri di derivazione greca, e dunque a carattere quantitativo; i metri che egli impiegò, tuttavia, subirono nel corso della storia profonde modificazioni, allontanandosi gradualmente dalle leggi quantitative della metrica greca. Per le parti dialogate preferì il senario giambico, derivato dal trimetro giambico greco, mentre per i cantica si hanno numerose attestazioni dell'uso del settenario trocaico, che era discretamente diffuso nella tragedia e nella commedia nuova greche. Il verso ebbe però maggiore fortuna in Roma, dove fu ampiamente adoperato da tutti i drammaturghi e divenne patrimonio della cultura popolare, tanto da essere ancora utilizzato dai legionari di Cesare per i carmina recitati durante i trionfi del 45 a.C.; risulta, infine, l'occorrenza di versi cretici nell'Equos Troianus.Sono giunti fino a noi i titoli e pochi frammenti di otto fabulae cothurnatae, ovvero tragedie di argomento greco, ma è tuttavia probabile che ne esistessero delle altre di cui non rimane traccia. Esse erano costruite mediante l'imitatio (traduzione) o l'aemulatio (rielaborazione artistica) di originali greci, con particolare riferimento alle opere dei grandi tragici, Eschilo, Sofocle ed Euripide.
Cinque delle otto tragedie erano di argomento attinente al ciclo Troiano, che narrava le gesta degli eroi impegnati nella guerra di Troia:
Achilles (Achille) - forse era basato sugli eventi che a Sciro videro coinvolto l'eroe greco.
Aiax mastigophorus (Aiace fustigatore o Aiace portatore di frusta) - tratto dall'Aiace di Sofocle, narrava la storia dell'assegnazione delle armi di Achille tra gli Achei, della follia e del conseguente suicidio di Aiace.
Equos Troianus (Il cavallo di Troia) - basato sul racconto del cavallo di legno e della caduta di Troia.
Aegisthus (Egisto) - ispirato all'argomento dell'Orestea di Eschilo ma probabilmente tradotto da un'altra opera non pervenuta, narrava la storia del rapporto adultero tra Egisto e Clitennestra, legittima moglie di Agamennone.
Hermiona (Ermione) - forse tratta da Sofocle, era basata sulla disputa mortale tra Oreste e Neottolemo per la mano della giovane Ermione.Le restanti tragedie, caratterizzate da un gusto quasi romanzesco per l'elemento melodrammatico e da una particolare attenzione per i particolari avventurosi, erano probabilmente ispirate ad alcuni temi ricorrenti nella produzione tragica greca postclassica, e sono riconducibili ad alcuni dei principali racconti mitici della tradizione greca:
Danae - basata sulla leggenda che vede la figlia del re di Argo venire fecondata da Giove e generare Perseo.
Andromeda - basata sul salvataggio della ragazza omonima da un mostro marino, operato da Perseo.
Tereus (Tereo) - basata sulla vicenda di Tereo, Filomela e Procne, che, macchiatisi di terribili crimini, vengono trasformati per volere divino in uccelli.È possibile che fosse opera di Andronico anche una Ino, di cui non si ha tuttavia alcuna notizia.Andronico fu, probabilmente per la sua scarsa conoscenza del latino colloquiale, poco interessato al genere comico, tanto da non risultare mai tra gli autori più rappresentativi di esso. Le commedie che scrisse, riconducibili al genere della fabula palliata, risalgono forse alla prima fase della sua attività, quando ancora era il solo in Roma a rielaborare copioni attici. Tutte le opere sono riconducibili al filone della commedia Nuova, sviluppatasi in età ellenistica e basata sulla rappresentazione di situazioni convenzionali ma realistiche di vita quotidiana; essa risultava facilmente importabile a Roma, a differenza della commedia antica di tradizione aristofanea, basata sulla satira politica, vietata in Roma, e sui continui riferimenti a fatti d'attualità. Delle opere comiche di Andronico rimangono sei frammenti e tre titoli, di cui due risultano incerti:
Gladiolus (Lo spadino) - basato sulle vicende di un soldato fanfarone e probabilmente ambientato nei tempi immediatamente successivi alla morte di Alessandro Magno.
Verpus (Il circonciso) o Virgo (La vergine) o Vargus (L'uomo dai piedi storti).
Le prime testimonianze letterarie della presenza del genere dell'epica in Roma risalgono agli ultimi anni del III secolo a.C., quando Andronico tradusse nella sua Odusia l'Odissea di Omero, e Gneo Nevio, poco più tardi, compose il Bellum Poenicum. Erano tuttavia particolarmente diffuse forme di epica preletteraria, i carmina convivalia come il carmen Priami o il carmen Nelei, che celebravano la storia patria e contribuivano a creare una materia leggendaria e mitologica su cui si sarebbero sviluppate le opere epiche successive.
Andronico, in qualità di grammaticus, intese creare un testo destinato all'uso scolastico scegliendo, quando era già divenuto un celebre autore drammatico, di tradurre l'Odissea. Omero era infatti considerato il poeta sommo, e l'epica era il genere più solenne e impegnativo cui un letterato potesse dedicarsi. La cultura ellenistica, di cui Andronico aveva subito gli influssi a Taranto, lo portava inoltre a prediligere gli aspetti patetici e avventurosi e gli elementi fiabeschi piuttosto che le vicende belliche che contraddistinguevano l'altro poema omerico, l'Iliade; contemporaneamente, il protagonista dell'opera, Ulisse, era facilmente assimilabile a quello di Enea, leggendario capostipite della stirpe dei Romani, costretto a vagare per il Mare Mediterraneo alla ricerca di una patria; l'espansione di Roma nell'Italia del sud e in Sicilia, inoltre, rendeva particolarmente sentito il tema del viaggio per mare, tra i nuclei fondamentali dell'opera. A livello morale, infine, l'Odissea rispecchiava i valori del mos maiorum romano, come la virtus o la fides: Ulisse, forte e coraggioso come ogni eroe omerico, era anche paziente, saggio e legato alla patria e alla famiglia al punto di rifiutare l'amore di Circe e Calipso e il dono dell'immortalità che quest'ultima gli aveva offerto; inoltre, Penelope, la moglie di Ulisse, estremamente riservata e fedele al marito lontano, avrebbe rappresentato un modello per tutte le matrone romane.La traduzione dell'Odissea presentava alcune considerevoli difficoltà cui Andronico fu costretto a far fronte: dovette infatti compiere importanti scelte lessicali, sintattiche e metriche per adattare il testo alla cultura latina e alla religione romana. L'apparato religioso romano gli imponeva di tradurre i nomi delle divinità originali e di sostituire i termini del linguaggio sacro con i corrispondenti romani; a motivazioni religiose fu dovuta anche la scelta, per l'Odusia, del verso saturnio in luogo dell'esametro greco: esso era riconducibile ad antiche pratiche religiose romane e conferiva al testo stesso un carattere solenne e sacrale. Considerevoli furono inoltre le modifiche che Andronico apportò al testo originale in base ai canoni della letteratura ellenistica: egli infatti enfatizzò gli effetti patetici e drammatici, mantenendosi fedele alla struttura e al contenuto del testo omerico, ma rielaborandone la forma in quella che può essere definita come una "traduzione artistica".Dell'Odusia sono a oggi pervenuti circa quaranta frammenti. Notevole è la traduzione del primo verso dell'Odissea omerica, di cui Andronico conservò la disposizione e la valenza dei termini, modificando il riferimento alle Muse greche con l'invocazione alle romane Camene; l'originale Ἄνδρα μοι ἔννεπε, Μοῦσα, πολύτροπον […] ("Musa, quell'uom di multiforme ingegno / dimmi..." nella traduzione di Ippolito Pindemonte) divenne, nell'opera di Andronico:
Seppure di nascita e cultura greca, Andronico avviò l'opera di creazione di una lingua letteraria latina: rispetto al greco, il latino risultava indubbiamente meno flessibile e più pesante e solenne, ma era al tempo stesso ben più incisivo, come sottolinea il frequente uso dell'allitterazione e di altre figure retoriche.La produzione teatrale di Andronico, tuttavia, fu presto dimenticata dai posteri, e lo stesso Andronico non comparve mai nei canoni dei maggiori poeti comici latini. Particolarmente severi furono i giudizi che gli antichi eruditi pronunciarono sulla sua opera: Tito Livio definì "certamente in quel tempo bello per intellettuali poco affinati, adesso incredibile e rozzo se fosse qui riprodotto" l'inno a Iuno Regina; altrettanto severo fu il giudizio di Orazio:
L'opera di Andronico tornò a essere oggetto di interesse, seppure puramente scientifico, nel II secolo d.C., grazie allo sviluppo delle tendenze letterarie arcaizzanti: furono infatti portati a compimento studi di carattere filologico e linguistico sul testo dell'Odusia, che costituiva uno dei principali documenti della fase arcaica della letteratura latina.Gli studiosi contemporanei tendono, invece, a riabilitare almeno in parte l'opera di Andronico; lo storico della letteratura latina Concetto Marchesi scrisse a proposito:
(EN) Livio Andronico, su Enciclopedia Britannica, Encyclopædia Britannica, Inc. 
(EN) Livio Andronico su Forum Romanum, su forumromanum.org. URL consultato il 23-5-2009.
(LA) Livio Andronico, Frammenti, su hs-augsburg.de. URL consultato il 23-5-2009.
(EN) Aulo Gellio, Notti attiche, su penelope.uchicago.edu. URL consultato il 23-5-2009.
(EN) Plutarco, Vite parallele, Pirro, su penelope.uchicago.edu. URL consultato il 23-5-2009.
(EN, LA) Remains of old latin. Vol. 2: Livius Andronicus, Naevius, Pacuvius and Accius, E. H. Warmington (a cura di), London-Cambridge, 1936: pagg. 1-44.
La locomotiva A1 Peppercorn 60163 Tornado è una locomotiva a vapore costruita dall'A1 Steam Locomotive Trust in ricordo delle locomotive del gruppo A1 Peppercorn della London & North Eastern Railway (LNER) ed entrata in servizio nel 2009.
Il gruppo A1 Peppercorn, progettato dalla LNER tra il 1946 e il 1948 sotto la direzione di Arthur Henry Peppercorn per la linea dorsale est (East Coast Main Line) Londra-York-Newcastle upon Tyne-Edimburgo-Aberdeen ed entrato in servizio sotto l'amministrazione delle British Railways, venne giudicato fra i migliori gruppi di locomotive del parco inglese.
Sebbene tutte le unità che lo componevano fossero state demolite fra il 1964 e il 1966, la considerazione per l'attività di progettista del Peppercorn e dei suoi collaboratori suggerì a un gruppo di appassionati, poi denominatosi A1 Steam Locomotive Trust, l'idea di costruire a nuovo una locomotiva del gruppo A1 Peppercorn, con l'obiettivo di completare l'opera in tempo per partecipare alle manifestazioni previste per il 175º anniversario dell'inaugurazione della ferrovia Stockton-Darlington.
Sviluppato il progetto e grazie a un'intensa attività di sensibilizzazione che permise di reperire con donazioni di privati e di aziende industriali la somma necessaria, l'A1 Steam Locomotive Trust poté attrezzare una propria officina e fare costruire in stabilimenti specializzati le componenti della macchina, che venne montata e collaudata nel Regno Unito e autorizzata a circolare nel 2008.
Denominata 60163 Tornado, dal gennaio 2009 essa viene utilizzata regolarmente per la trazione di treni turistici e rievocativi.
Tra le quattro grandi aziende ferroviarie del Regno Unito costituite nel 1923 mediante l'aggregazione di diverse compagnie preesistenti, la LNER si distinse per la brillante attività dei propri responsabili del parco trazione (chief mechanical engineer), tra cui si annoverano sir Nigel Gresley (1876-1941), progettista della 4468 Mallard (poi BR 60022) detentrice del primato mondiale ufficiale di velocità per la trazione a vapore e presidente dell'Institution of Locomotive Engineers, Edward Thompson (1881-1954) e Arthur Henry Peppercorn (1889-1951), che tenne l'incarico dal 1946 al 1948.
Il Peppercorn, che era un seguace della scuola progettuale del Gresley, insieme a validi collaboratori sviluppò diversi progetti di locomotive a vapore, e in particolare quelli di macchine per treni viaggiatori espressi poi inserite nei gruppi A1 e A2, che furono progettate parallelamente fra il 1946 e il 1948.
Il progetto delle A1 Peppercorn prevedeva macchine in grado di erogare una potenza di 2.000 kW e capaci di una velocità massima di 160 km/h.
Tra le caratteristiche salienti si citano il rodiggio (UIC) 2'C1' (Pacific), particolarmente idoneo per i servizi ad alta velocità (caratteristico, oltre che della LNER Mallard, del gruppo FS 691), il motore a tre cilindri e lo scappamento Kylchap.
Macchine giudicate, per gli aspetti termodinamico e meccanico, di sobria eleganza, non tesero a risultati da primato ma a un servizio di routine anche se caratterizzato da elevate prestazioni.
Le A1 Peppercorn furono costruite in proprio dalla LNER negli stabilimenti di Doncaster e di Darlington e consegnate all'esercizio fra il 1948 e il 1949 come dalla tabella seguente.
Il gruppo A1 Peppercorn fu impiegato soprattutto sulla linea dorsale est (East Coast Main Line) Londra-York-Newcastle-upon-Tyne-Edimburgo-Aberdeen, generalmente al traino di convogli di 550 tonnellate di massa composti da 15 veicoli. La velocità massima programmata in orario era di 110 km/h.
Nel 1961 l'intero gruppo aveva percorso 48 milioni di miglia, equivalenti a 202 miglia giornaliere per locomotiva. Tale risultato fu giudicato il migliore del parco locomotive a vapore delle BR.
Furono locomotive notevoli anche per l'affidabilità: fra il 1949 e il 1961 le unità 60153-60157 assommarono 120.000 miglia tra due grandi riparazioni.
L'unico serio inconveniente d'esercizio delle A1 Peppercorn fu la tendenza al moto di galoppo, che fu imputata al carrello di guida anteriore ed eliminata con modifiche degli organi di richiamo.
A causa del veloce cambiamento dei sistemi di trazione dovuto ai piani di ammodernamento del sistema ferroviario britannico, impostati fin dal 1955 col piano di Modernisation and Re-Equipment of the British Railways, e del rinnovato impulso dato a esso dai primi anni Sessanta da Richard Beeching, le A1 Peppercorn furono demolite tutte entro il giugno 1966 (Geoff Drury, un cultore della trazione a vapore che era riuscito nello sforzo di preservare diverse locomotive tra cui la 60532 Blue Peter del gruppo A2 Peppercorn, aveva tentato senza esito d'acquistare la 60145 Saint Mungo).
L'A1 Steam Locomotive Trust, composto da un gruppo d'ingegneri e di altri professionisti accomunati dalla passione per il ferroviario, costituitosi a Darlington il 24 marzo 1990, con una conferenza svoltasi il 17 novembre 1990 presso il Railway Institute di York (un'istituzione accademica dedicata alla storiografia dei trasporti, sostenuta dal National Railway Museum e dall'Università di York) rese noto il progetto di onorare il Peppercorn costruendo una locomotiva A1 Peppercorn funzionante. L'obiettivo era quello di partecipare alle manifestazioni previste per il 175º anniversario dell'inaugurazione della ferrovia Stockton-Darlington.
La grande professionalità che il Trust dimostrò fin dall'inizio, tanto nella fase di stesura del progetto quanto nella raccolta dei fondi necessari, permise di raccogliere donazioni di privati, coinvolgendo più di duemila cittadini che furono sensibilizzati con riunioni periodiche, con la pubblicazione di due notiziari e di un sito Internet. Furono stabilite delle quote fisse comprese fra le 25 £ e le 25.000 £, corrispondenti al valore di un singolo organo o sua parte, con dono di copia del corrispondente disegno tecnico.
A essi si aggiunsero varie industrie tra cui William Cook Cast Products (un importante gruppo siderurgico che donò il valore del tender: 200.000 £), Rolls-Royce, Corus (British Steels), BAE Systems e la Royal Air Force. L'azione congiunta dei privati e delle aziende permise di raccogliere la somma necessaria, prevista all'origine in 1,6 milioni £ e aumentata poi, per l'inflazione e per situazioni impreviste, fino al consuntivo di circa 3 milioni £.
La locomotiva fu denominata 60163 Tornado attribuendole il primo numero di matricola consecutivo all'ultimo usato per le A1 Peppercorn. Il nome "Tornado" fu scelto in onore dell'omonimo cacciabombardiere della Royal Air Force, che fu uno degli enti finanziatori del progetto. Sulle fiancate sono poste delle targhe con i crest di due basi della RAF che hanno ospitato i Tornado, RAF Cottesmore e RAF Leeming.
La stesura del progetto fu preceduta da un'intervista tecnica a uno degli assistenti del Peppercorn, l'ingegner John F. Harrison, e proseguì col recupero e la digitalizzazione di circa 1 250 disegni tecnici conservati nell'archivio del National Railway Museum (nell'archivio del museo è conservato il corpus dei circa 20 000 disegni tecnici provenienti dall'officina di Doncaster) La mancanza di alcuni disegni costrinse a eseguirli ex novo, utilizzando poi programmi di simulazione numerica per assicurarsi della congruenza delle dimensioni e delle tolleranze con quanto già noto. A essa s'aggiunse la misura diretta di alcuni elementi della locomotiva 60532 Blue Peter resasi necessaria a causa di lacune della documentazione (parte dei dati progettuali faceva riferimento a tradizioni d'officina trasmesse oralmente) Il progetto esecutivo fu, come d'uso, redatto con sistemi CAD.
La tecnologia della trazione a vapore aveva continuato a essere oggetto di studio da parte delle aziende che ancora se ne servivano, di dipartimenti universitari e di singoli tecnologi. Specialmente dopo la crisi petrolifera del 1973 erano stati pubblicati diversi studi di macchine di elevate prestazioni e con caratteristiche innovative e in qualche caso si fu vicini al passaggio dallo studio di fattibilità al progetto esecutivo.
La notizia del progetto dell'A1 Steam Locomotive Trust, diffusasi rapidamente negli ambienti specializzati, spinse alcuni progettisti a proporre di modificare radicalmente il progetto originale per ottenere un significativo miglioramento delle prestazioni della macchina. Ma il Trust, volendo essenzialmente rendere omaggio al Peppercorn e ai suoi collaboratori, decise di aggiornarlo limitandosi a introdurre le migliorie rese necessarie dalle norme di sicurezza generali e ferroviarie, britanniche e internazionali, vigenti negli anni della progettazione della Tornado e puntando anche a una maggiore economicità e regolarità d'esercizio.
Le modifiche compresero una caldaia completamente saldata e senza chiodature; un focolare d'acciaio e non di rame; un telaio fuso in un solo pezzo; l'adozione dei cuscinetti a rulli; un carrello anteriore perfezionato; miglioramenti del circuito del vapore; l'aumento della capacità delle casse d'acqua del tender con conseguente riduzione della scorta di carbone (sulla base di stime della durata dei viaggi che avrebbe compiuto); e una riduzione complessiva della massa e delle dimensioni al fine di una più estesa circolabilità (il carico di 22,7 t su ognuna delle sale motrici le preclude il transito su linee dotate di armamento e ponti poco robusti).
Al freno a vuoto per il servizio con materiale storico britannico fu aggiunto il freno ad aria compressa, coll'aggiunta delle relative condotte per l'alimentazione di quelle dei veicoli trainati.
Inoltre la macchina fu dotata di un alimentatore elettrico (a turbina) sovradimensionato, dell'Automatic Warning System (AWS), del Train Protection and Warning System (TPWS), di un registratore degli eventi più moderno dei consueti tachigrafi e dell'European Rail Traffic Management System (ERTMS) compatibile col sistema GSM-Railway (GSM-R).
La costruzione della caldaia, chiesta senza esito a diversi stabilimenti inglesi, fu eseguita presso la Dampflokwerk Meiningen, un'officina di grande riparazione tedesca specializzata nella trazione a vapore, inaugurata nel 1863, poi dell'ex DR e che la DB, dopo la riunificazione tedesca, ha mantenuto quale centro d'eccellenza in grado di offrire a prezzi competitivi tali lavorazioni alla clientela europea ed extraeuropea (tra l'altro vi fu ricostruita la replica della locomotiva Adler coinvolta nell'incendio del museo ferroviario di Norimberga del 17 ottobre 2005).
Le altre lavorazioni a nuovo e la costruzione del tender furono ripartite fra vari stabilimenti inglesi.
Varie lavorazioni minori, il montaggio finale e la messa a punto vennero eseguite nell'officina di Darlington dell'A1 Steam Locomotive Trust, ospitata nell'edificio dell'ex Stockton and Darlington Carriage Works, costruito nel 1853, dal 1995 concesso al Trust e da questo ripristinato con fondi comunali, nazionali ed europei. Lo schema di verniciatura in "BR Green" e le iscrizioni identificative ripresero quelle in uso presso la British Railways dal 1951. Successivamente fu applicato uno schema in blu ("BR Blue") e nero che le BR avevano adottato su alcune macchine in sostituzione di quello normale. Negli anni cinquanta vennero studiati altri schemi, che però non furono mai adoperati prima della radiazione del gruppo.
Dopo una serie di prove culminate il 29 luglio 2008 nella prima corsa con le proprie forze all'interno dell'officina, il 1º agosto 2008 la Tornado compì i suoi primi movimenti di prova ufficiali alla presenza dei giornalisti, tre giorni prima del quarantesimo anniversario della fine ufficiale della trazione a vapore nelle BR e sessant'anni dopo la consegna della prima A1 Peppercorn.
Le certificazioni richieste per l'immissione in esercizio furono quelle stabilite dalla normativa inglese per le locomotive destinate alle ferrovie turistiche e rievocative, e anche quelle necessarie per l'accesso all'infrastruttura ferroviaria nazionale. In più, in previsione di eventuali trasferte sul continente (si ha notizia di richieste provenienti dagli ambienti amatoriali e turistici francesi e tedeschi), l'A1 Steam Locomotive Trust decise di chiedere anche il rilascio delle autorizzazioni previste dalle Specifiche Tecniche di Interoperabilità europee. Le prove necessarie si svolsero nella seconda metà del 2008 e terminarono il 19 novembre 2008, con la conseguente autorizzazione alla circolazione sull'infrastruttura ferroviaria nazionale (Network Rail).
La Tornado ha un'autonomia di 160 km fra due rifornimenti d'acqua e ha già toccato velocità di oltre 120 km/h a fronte dei 160 km/h teoricamente raggiungibili.
Dopo alcuni viaggi su ferrovie turistiche e rievocative (particolarmente significativi quelli sulla Great Central Railway che era stata sede di alcune corse di prova), l'esordio sull'infrastruttura ferroviaria nazionale ha avuto luogo il 31 gennaio 2009 con un viaggio da York a Newcastle via Darlington e Durham, con una composizione di 13 veicoli e 500 viaggiatori. Il treno fu denominato "Peppercorn Pioneer".
Costante e partecipe, fin dalle prime fasi del progetto, fu l'attenzione degli organi d'informazione non specializzati (stampa e televisione, tra cui il Daily Mail, il Guardian, il Times e la BBC), culminata nella cerimonia di denominazione presieduta dal principe Carlo d'Inghilterra.
Dal 2009 in poi la macchina è stata regolarmente utilizzata per la trazione di treni storici e turistici.
Nelle prime ore del 12 aprile 2017, durante una corsa di prova sulla East Coast Main Line, la Tornado è divenuta la prima  locomotiva a vapore che, dopo il 1967, ha toccato i 160 km/h (100 mph) su detta linea. L'ultimo treno con trazione a vapore che, nell'esercizio normale sulla rete ferroviaria principale del Regno Unito, toccò la velocità di 160 km/h circolò nel 1968
(EN) M. G. Boddy, E. Neve e W. B. Yeadon, Locomotives of the L.N.E.R., Part 2A: Tender engines—Classes A1 to A10, edited by E. V. Fry, Kenilworth, RCTS, 1978, ISBN 0-901115-25-8.
(EN) Mark Allatt, The Tornado story, in The railway magazine, vol. 154, nº 1284, 2008,  pp. 14-19.
(EN) Mark Allatt, The Tornado story, in The railway magazine, vol. 154, nº 1285, 2008,  pp. 28-35.
(EN) Adrian Brodie, They really did build a new 4-6-2 !, in Trains, vol. 69, nº 2, 2009,  pp. 44-51.
(EN) Matthew Cousins, British Railways considered turning the A1s out in four different liveries, in The railway magazine, vol. 155, nº 1296, 2009,  p. 29.
 Alessandro Crisafulli, A1 60163 Tornado: la nuova locomotiva a vapore inglese, in Ingegneria ferroviaria, vol. 64, nº 10, 2009,  pp. 879-887.
(EN) Keith Farr, A1 triumphs on its maiden run, in The railway magazine, vol. 155, nº 1296, 2009,  p. 8.
(EN) Chris Milner, Tornado hauls the Royal Train after being named by Prince Charles, in The railway magazine, vol. 155, nº 1296, 2009,  p. 9.
(EN) Graham Nicholas, Testing time, in The railway magazine, vol. 155, nº 1302, 2009,  pp. 28-32.
(EN) Jonathan Glancey, Tornado. 21st Century Steam, Warmington, Books on Track, 2010, ISBN 978-0-9566770-0-6.
(EN) Tom Ingall, Tornado. Extraordinary dreams, Hersham, Ian Allan, 2010, ISBN 978-0-7110-3543-0.
 Alessandro Crisafulli, Un Tornado per l'Inghilterra, in I treni, vol. 32, nº 334, 2011,  pp. 22-27.
(EN) David Wragg, LNER handbook. The London & North Eastern Railway 1923-1947, Yeovil, Haynes, 2011, ISBN 978-1-84425-827-7.
(EN) Geoff Smith, The A1 Steam Locomotive Trust Tornado. New Peppercorn Class A1, 2008 onwards. Owners' workshop manual. An insight into the construction, maintenance and operation of the first steam locomotive built in UK since 1960, Sparkford-Yeovil, Haynes, 2015, ISBN 978-0-85733-848-8.
Wikimedia Commons contiene immagini o altri file su Locomotiva A1 Peppercorn 60163 "Tornado"

Le locomotive del gruppo M-1 della Chesapeake and Ohio Railway (C&O) sono state tre locomotive con turbina a vapore e trasmissione elettrica costruite dalla Baldwin Locomotive Works nel 1947-1948 per la trazione del treno rapido aerodinamico Chessie.
Sebbene dopo il 1945 la trazione Diesel stesse diventando il sistema di trazione prevalente sulla rete ferroviaria degli Stati Uniti d'America, la C&O fu una delle aziende ferroviarie restie ad adottarlo, e considerò la tecnologia della turbina a vapore quale possibile alternativa alla dieselizzazione. Al tempo della loro costruzione le locomotive del gruppo M-1 erano le più lunghe unità di trazione del mondo.
Le poche locomotive con turbina a vapore sperimentate, tra cui queste, si rivelarono tutte clamorosamente insoddisfacenti. Questa realizzazione, che s'inscrive nel clima della lotta fra la trazione a vapore e quella Diesel, suscitò un gran clamore (fu anche esposta alla Chicago Railroad Fair del 1948–1949), documentato dall'attenzione dedicatale anche dalla grande stampa divulgativa e d'informazione statunitense ed europea.
Le locomotive del gruppo M-1 avrebbero dovuto prestare servizio trainando treni viaggiatori pesanti, veloci e che non effettuassero fermate intermedie ed erano state destinate alla relazione Washington-Charlottesville-Charleston-Cincinnati, servita dal treno Chessie. I progettisti avevano previsto che esse potessero effettuare un viaggio da Washington a Cincinnati, e ritorno, senza bisogno di rifornimento e di manutenzione. Si prevedeva che il viaggio dall'uno all'altro capolinea (666 miglia, ossia 1 071,8 km) dovesse durare solo 11 h 45 min.
Il progetto delle M-1, che riprese sostanzialmente quello sviluppato nel 1945 dall'ingegner H. W. Jones della Pennsylvania Railroad per la propria azienda (che negli anni trenta e quaranta s'era distinta introducendo locomotive molto innovative e di elevatissime prestazioni, come le S1, Q1, T1 e T2 a vapore tradizionali, S2 con turbina a vapore e GG1 elettriche), e poi accantonato, fu sviluppato in collaborazione tra la C&O, la Baldwin Locomotive Works per la parte meccanica e la Westinghouse per la parte elettrica.
La C&O, che operando nella regione carbonifera di Pocahontas ricavava notevoli entrate dal trasporto del carbone, era restia ad abbandonarlo quale combustibile. Inoltre, i dirigenti tecnici della C&O facevano propria la preoccupazione che le riserve di petrolio statunitensi e mondiali si dovessero esaurire entro 25-30 anni. Per queste ragioni, in un'epoca in cui si stava combattendo l'ultima battaglia fra la trazione a vapore e quella Diesel e più in generale tra il modo ferroviario e quelli aeronautico e stradale, le M-1 furono presentate come le locomotive del futuro, eventualmente idonee anche alla trazione dei treni merci.
Le locomotive del gruppo M-1 erano costituite da due veicoli inscindibili: la macchina e il tender. La macchina poggiava su 14 sale, ripartite fra due telai comprendenti carrelli con assi motori e portanti, con rodiggio UIC 2'(Co1) 2'(Co1) Bo'. Aveva a bordo, nell'ordine, una cassa per il carbone, la cabina di guida, la caldaia, la turbina, la dinamo e l'apparecchiatura ausiliaria. Il tender, che poggiava su 6 sale raggruppate in due carrelli, con rodiggio 3'3'T95, conteneva solo la cassa dell'acqua, avente una capacità di 94,5 m³.
Il generatore di vapore era una caldaia a tubi di fumo e lo scarico del vapore e dei fumi avveniva direttamente nell'atmosfera, senza un condensatore. Pertanto il sistema non presentava innovazioni rispetto a quello in uso sulle locomotive a vapore tradizionali.
La caldaia produceva vapore surriscaldato, alla temperatura di 400°. Il carbone veniva introdotto nel forno tramite un caricatore meccanico ("stoker"), che attraversava la cabina di guida. Il forno aveva una superficie di griglia di 10,40 m², ed era dotato di una camera di combustione e di tre sifoni. Nella caldaia potevano essere contenute 5 t d'acqua da vaporizzare. La superficie di riscaldamento era di 409,32 m² e quella di surriscaldamento era di 164,43 m².
La turbina a vapore, del tipo assiale, costruita dalla Westinghouse, aveva una velocità massima di 6 000 giri/min, cui corrispondeva una potenza all'albero di 4 470 kW. Per garantire un rendimento sufficientemente elevato fu stabilito che, nel servizio normale, la velocità non scendesse al di sotto dei 2 400 giri/min. Tra la turbina e i generatori elettrici fu interposto un riduttore avente rapporto di 6:1.
La turbina azionava quattro generatori di corrente continua, montati in coppia. Le quattro dinamo generavano complessivamente 3 700 kW, e i quattro generatori alimentavano otto motori di trazione, accoppiati in parallelo, i quali azionavano le ruote motrici tramite gruppi riduttori a ingranaggi piani.
Il controllo del funzionamento era simile a quello delle locomotive Diesel-elettriche dell'epoca, e interveniva sulle dinamo e sui motori.
Il sistema turbogeneratore implicava che le M-1 non avessero un motore alternativo con cilindri e pistoni. Il ridotto numero di parti in movimento, in teoria, avrebbe dovuto rendere la manutenzione meno onerosa di quella di una locomotiva a vapore convenzionale.
L'acceleratore aveva undici impostazioni, che andavano da uno (minimo) a undici (velocità massima). La velocità di regime della locomotiva era di 70 miglia orarie (110 km/h), e a quel punto la valvola a farfalla era sulla posizione "sette". Durante una corsa di prova con un giornalista di Popular Mechanics a bordo un macchinista della C&O espresse la sua insoddisfazione per il limite di velocità locale di 75 miglia all'ora (121 km/h), sottolineando d'essere "sicuro di potere tirare di nuovo a undici".
Lo sforzo di trazione a regime continuativo era di 21,8 t. Quello allo spunto era di 44 t. La velocità massima era di 160 km/h.
Lo schema di verniciatura era quello consueto delle locomotive della C&O, con strisce orizzontali grigie chiare e scure intercalate da una striscia gialla (che in alcune fotografie, probabilmente per errori del fotografo, vira verso l'arancione). Sul cofano anteriore v'erano i number boards col numero di matricola dell'unità.
Le tre M-1 (numeri di costruzione 73079–73081, inserite negli elenchi del costruttore come "4-8-0-4-8-4 TE C&O") iniziarono il servizio nel 1947 (secondo Douglas Self la 500 fu consegnata nel 1947, seguita dalle 501 e 502 nei primi mesi del 1948).
Senza comprendere la ricerca e lo sviluppo, le tre locomotive costarono 1,6 milioni di dollari.
Tutte e tre le locomotive trascorsero la loro breve storia circolando tra Clifton Forge e Charlottesville, Virginia. Anche a causa della concorrenza sullo stesso itinerario di un treno rapido della Baltimore and Ohio Railroad, la C&O sospese definitivamente il Chessie nell'ottobre 1948, prima che i ricavi compensassero le spese sostenute e privando così le M-1 della loro ragion d'essere.
Fin dalle corse di prova, cominciate nella seconda metà del 1947 nel deposito locomotive e poi continuate sulle linee irradiantesi dalla stazione di Clifton Forge, le M-1 si dimostrarono dispendiose e meccanicamente inaffidabili, confermando le perplessità espresse dalla stampa tecnica internazionale.
In particolare, secondo il libro di Thomas Dixon, Jr., Chesapeake & Ohio Railway. A concise history and fact book le turbine, derivate da quelle per impianti fissi e per la propulsione navale, generavano una quantità eccessiva di vibrazioni che arrivavano a propagarsi dalla locomotiva al resto del treno. Inoltre si ebbero trafilamenti d'acqua dalla caldaia e dal circuito idraulico, che più volte misero in corto circuito i motori elettrici di trazione e altri ausiliari. Infine la polvere di carbone e i prodotti della combustione, insufficientemente convogliati all'esterno, danneggiarono varie parti della macchina. I guasti furono tanto frequenti che in nessuna delle corse il Chessie riuscì ad arrivare a destinazione senza arresti in linea con conseguente richiesta di riserva.
Soprannominate durante la loro breve carriera "Sacred Cows" ("Vacche sacre"), tutte le M-1 furono accantonate nel 1949 e demolite nel 1950.
Macchine che, concettualmente, riproducevano l'intero schema funzionale delle centrali termoelettriche in tutta la sua complessità, le M-1 erano costituzionalmente impossibilitate a competere con le locomotive Diesel con trasmissione elettrica, la cui affidabilità era già evidente alla fine degli anni quaranta.
Arthur R. Railton, Chessie has that new look, in Popular Mechanics, 89 (1948), n. 3, pp. 107-111, 252.ISSN 0032-4558.
Uberto Bajocchi, Locomotiva n. 500 della Chesapeake and Ohio Ry, in Locomotive moderne. Raccolta di elementi su locomotive costruite dopo il 1930 e degne di particolare rilievo. XII. Locomotive con turbine a vapore e trasmissione elettrica oggi in servizio, in Ingegneria ferroviaria, 4 (1949), n. 11, supplemento n. 20, pp. [1]-[2],ISSN 0020-0956.
Uberto Bajocchi, Progetto di locomotiva turbo-elettrica di grande potenza per il Pennsylvania Railroad, in Locomotive moderne. Raccolta di elementi su locomotive costruite dopo il 1930 e degne di particolare rilievo. XII. Locomotive con turbine a vapore e trasmissione elettrica oggi in servizio, in Ingegneria ferroviaria, 4 (1949), n. 11, supplemento n. 21, pp. [2]-[3],ISSN 0020-0956.
Uberto Bajocchi, Locomotiva, in Enciclopedia italiana di scienze, lettere ed arti, Appendice II. 1938-1948, vol. I-Z, Roma, Istituto dell'Enciclopedia Italiana, 1949, pp. 217-225.
Geoffrey H. George, This was the train that was (but never was), in Trains, 28 (1968), n. 9, p. 45.ISSN 0041-0934
Luciano Greggio, Le locomotive a vapore. Modelli di tutto il Mondo dalle origini ad oggi con dati tecnici, Milano, Mondadori, 1977.
Brian Solomon, American Steam Locomotive, Osceola (WI), Motorbooks International, 1998, ISBN 0-760-30336-3.
J. Parker Lamb, Perfecting the American steam locomotive, Bloomington, Indiana University Press, 2003, ISBN 0-253-34219-8.
H. Roger Grant, The railroad: the life story of a technology, Westport, Greenwood Press, 2005, ISBN 0-313-33079-4.
James E. Casto, The Chesapeake and Ohio Railway, Charleston (SC), Arcadia Publishing, 2006, ISBN 978-0-738-54334-5.
Thomas W. Dixon jr., The Chesapeake & Ohio Railway in Clifton Forge, Virginia, Clifton Forge, The Chesapeake & Ohio historical society, 2006, ISBN 0-939487-79-9.
Jeffrey W. Schramm, Out of steam: dieselization and American railroads. 1920-1960, Bethlehem, Lehigh University Press, 2010, ISBN 978-0-982-13137-4.
Pietro Ferrari, Locomotive con turbina a vapore, in I treni 38 (2017), n. 400, pp. 32-33.ISSN 0392-4602
(EN) Douglas Self, The Chesapeake & Ohio Turbine-Electric Locomotives, su The Self site, 31 ottobre 2004. URL consultato il 21 settembre 2015.
(EN) Gunther, USA:Chesapeake & Ohio M-1, su Uncommon Steam Locomotives, 20 maggio 2009. URL consultato il 21 settembre 2015.
(EN) Chesapeake & Ohio M-1 Steam Turbine Locomotives, su Steam Locomotives, 20 maggio 2009. URL consultato il 21 settembre 2015 (archiviato dall'url originale il 7 giugno 2015).
 Locomotive carenate. Parte 7. Le altre compagnie del North-East., su ScalaENNeWordpress, 23 maggio 2015. URL consultato il 21 settembre 2015.
(EN) New locomotives for war and peace, in Pennsylvania Railroad, Train talks, april 1945 (PDF), su prr.railfan.net, 21 settembre 2015. URL consultato il 21 settembre 2015.
(EN) The Class M-1 Steam Turbines, su www.american-rails.com, 21 settembre 2015. URL consultato il 21 settembre 2015.
Le locomotive del gruppo 184 della Ferrovia Federale Tedesca (DB) sono state le prime locomotive elettriche quadricorrente previste per i servizi internazionali dalla Germania verso la Francia, il Belgio, il Lussemburgo e i Paesi Bassi.
Giacché quelle reti ferroviarie usavano sistemi di elettrificazione diversi da quello adottato dalle ferrovie tedesche, allo scopo di eliminare i tempi morti generati dalla necessità del cambio del mezzo di trazione alle frontiere gli uffici centrali della DB di Monaco di Baviera, in collaborazione con l'industria ferroviaria tedesca, realizzarono cinque prototipi di locomotive quadricorrente tutti dotati di parte meccanica Krupp.
Di essi, tre furono costruiti con un circuito di trazione ad azionamento elettronico realizzato dalla Allgemeine Elektricitäts-Gesellschaft (AEG) e due con un circuito ad azionamento tradizionale realizzato dalla Brown Boveri & Cie (BBC).
Le unità studiate e costruite dall'AEG, per la prima volta nella storia della macchine destinate a superare le “frontiere elettriche”, furono dotate di un equipaggiamento elettrico con convertitore elettronico a tiristori.
Le locomotive furono consegnate tra il 1966 e il 1967 andando a costituire il gruppo E 410, rinominato 184 con la nuova classificazione unificata adottata dalla DB nel 1968. Soprannominate "Europa-Lok", furono sottoposte a lunghe sperimentazioni, in Germania e sulle reti di altri Paesi europei compresa l'Italia, e vennero poi impiegate su diverse relazioni interne e internazionali (tra cui quelle di alcuni treni Trans Europ Express) fino alla fine del Novecento.
All'inizio degli anni sessanta lo sviluppo dell'elettronica di potenza, e in particolare dei tiristori, detti anche "diodi controllati al silicio" o SCR, dimostrò la possibilità di superare i problemi di ingombro e di massa che fino ad allora avevano rallentato l'introduzione di mezzi di trazione polisistema.
Tra i mezzi polisistema della generazione precedente all'introduzione dell'elettronica di potenza erano notevoli i casi delle ferrovie francesi (SNCF) che disponevano di locomotive alimentate con due, tre o quattro tipi di corrente, e dell'elettrotreno TEE quadricorrente delle ferrovie federali svizzere (FFS) RAe 1050 che raggiungeva regolarmente Parigi e Milano.
Le locomotive elettriche E 410 (in seguito gruppo 184) della Ferrovia Federale Tedesca (DB) nacquero allo scopo di eliminare i tempi morti per il cambio del mezzo di trazione alle frontiere con Paesi Bassi, Belgio, Lussemburgo e Francia, le cui reti ferroviarie usavano sistemi di elettrificazione diversi da quello adottato dalle ferrovie tedesche.
Sulla base dell'esperienza acquisita con i tre prototipi di locomotiva bifrequenza equipaggiati con raddrizzatori al silicio costituenti i gruppi E 320 01, 11 e 21 che svolsero servizio a partire dal 1960 sulla relazione Homburg–Saarbrücken–Forbach–Metz, elettrificata in Germania a 15 kV 16⅔ Hz e in Francia a 25 kV 50 Hz, gli uffici centrali della DB di Monaco di Baviera svilupparono con l'industria tedesca il progetto di una nuova famiglia di locomotive elettriche polialimentazione che comprendeva:
le locomotive bifrequenza E 310 (in seguito gruppo 181), previste per circolare sotto le reti elettrificate in corrente alternata a 15 kV 16⅔ Hz delle ferrovie tedesche (DB) e a 25 kV 50 Hz delle ferrovie francesi (SNCF) e lussemburghesi (CFL);
le locomotive quadricorrente E 410, previste per circolare anche sotto le reti elettrificate in corrente continua a 1,5 kV delle ferrovie olandesi (NS) e a 3 kV delle ferrovie belghe (SNCB).Le suddette locomotive erano inoltre in grado di funzionare sotto le catenarie di altri Stati in cui non era prevista espressamente la loro circolazione, cioè le reti elettrificate in corrente alternata a 15 kV 16⅔ Hz delle ferrovie svizzere (FFS) e austriache (ŐBB) e, limitatamente alle E 410, le reti elettrificate in corrente continua a 1,5 kV delle ferrovie francesi (SNCF) e a 3 kV delle ferrovie italiane (FS).
current version of the DB's successful E10 (later BR 110) class", note con il nome di "Europa-Lok", vennero ordinate nel 1963 e costruite tra il 1966 e il 1967 in cinque esemplari con la parte meccanica realizzata dalla Krupp e gli equipaggiamenti elettrici forniti dalla Allgemeine Elektrizitäts-Gesellschaft (AEG) e dalla Brown, Boveri & Cie (BBC). Queste locomotive, accettate dalla DB tra il 1967 e il 1968, furono riclassificate nel 1968 nel gruppo 184.
Tra gli altri obiettivi del progetto vi era quello di avere macchine capaci di fornire le stesse prestazioni delle locomotive del gruppo 110 DB.
Oltre alle locomotive quadricorrente E 410 001-003, Krupp e AEG realizzarono nel 1966 i quattro prototipi di locomotive bifrequenza E 310 001-004, accettate nel 1967 dalla DB e riclassificate nel 1968 nei sottogruppi 181.0 e 181.1.
La progettazione della parte meccanica fu particolarmente complessa a causa degli obiettivi e dei vincoli imposti in sede di definizione delle specifiche:
montare indifferentemente gli equipaggiamenti elettrici dell'AEG e dalla BBC.Per il contenimento della massa si fece ricorso a una struttura del telaio estremamente leggera e a una progettazione particolarmente curata della parte elettrica, raggiungendo l'obiettivo con uno scarto minore del 3% (86 000 kg per le locomotive con parte elettrica AEG e 85 400 kg per quelle con apparecchiature BBC).
I vincoli generati dalla sagoma limite internazionale, inferiore di 300 mm in altezza rispetto alla sagoma limite tedesca, e dall'intercambiabilità della parte elettrica vennero rispettati studiando un sistema di accoppiamento tra cassa e carrelli che permettesse di abbassare quanto più possibile il piano di calpestio delle cabine di guida e incassando profondamente nel pavimento il trasformatore principale.
Inoltre, per facilitare gli interventi di manutenzione, la zona centrale della cassa, destinata a contenere le apparecchiature elettriche, fu suddivisa in tre elementi amovibili individualmente in officina.
Tutte le "Europa-Lok" furono consegnate con la coloritura «blu acciaio», allora standard per le locomotive elettriche per treni viaggiatori veloci della DB, estesa per la prima volta all'imperiale, mentre il telaio e i carrelli furono verniciati con una nuova tonalità di grigio.
In occasione della prima revisione generale alcune locomotive furono ridipinte nel nuovo schema di coloritura «blu oceano-beige», in particolare la 184 002 nel giugno 1986 e la 184 003 nel luglio dello stesso anno.
La parte elettrica delle locomotive E 410 001-003 (in seguito 184 001-003) fu realizzata dalla AEG facendo ricorso per la prima volta all'elettronica di potenza, mentre le E 410 011-012 (in seguito 184 111-112) furono approntate dalla BBC con la tradizionale tecnologia elettromeccanica.
I componenti elettrici comuni alle due serie erano alloggiati principalmente sull'imperiale della locomotiva, dove trovavano posto i pantografi e la loro linea di collegamento, il sezionatore generale e l'interruttore principale per la corrente alternata; l'interruttore extrarapido per la corrente continua, che doveva operare con correnti fino a 2 000 A, fu invece sistemato nella sala macchine perché le sue dimensioni rilevanti ne impedivano l'alloggiamento sul tetto.
Nella torretta sull'imperiale trovavano infine spazio le resistenze per la frenatura elettrica.
Dovendo circolare sulle reti elettrificate di diverse amministrazioni ferroviarie su cui erano presenti linee aeree di contatto con caratteristiche geometriche e meccaniche assai diverse (per esempio altezza di posa, poligonazione e materiale della catenaria, posizione delle mensole di sostegno rispetto al filo di contatto, massima forza imprimibile al filo di contatto da parte del pantografo), che richiedevano l'uso di diversi tipi di pantografo, fu adottata una soluzione di compromesso che prevedeva l'impiego di quattro pantografi monobraccio, due dei quali identici fra loro.
La specializzazione dei pantografi, numerati da 1 a 4 partendo dalla cabina 1 della locomotiva, è riassunta nella seguente tabella:.
I pantografi erano collegati in parallelo fra loro con una linea progettata con isolamento per la tensione di 25 kV.
Per la scelta del tipo di alimentazione il macchinista azionava il pulsante corrispondente alla rete ferroviaria sotto cui si trovava la locomotiva e il sistema di controllo, una volta verificato che la tensione sul pantografo corrispondesse alla selezione effettuata, configurava automaticamente il circuito di trazione in modo opportuno.
Sul banco di manovra, oltre ai pulsanti di selezione per i Paesi in cui operava quotidianamente la locomotiva, erano presenti quelli per le reti delle ferrovie federali svizzere (FFS) ed austriache (ŐBB), sulle quali non era prevista la circolazione in servizio commerciale.
Dovendo viaggiare su reti con diversi sistemi di segnalamento ferroviario le locomotive furono equipaggiate con i sistemi di ripetizione dei segnali in macchina usati dalle amministrazioni interessate; in particolare il sistema di ripetizione discontinuo INDUSI adottato dalle ferrovie federali tedesche (DB), fu affiancato dal sistema francese BRS adottato dalle ferrovie francesi (SNCF), lussemburghesi (CFL) e belghe (SNCB).
Il sistema INDUSI fu installato inizialmente nella versione I 60, aggiornata successivamente alla versione I 60R e quindi, limitatamente alla 184 003 che era l'unica locomotiva ancora in servizio negli anni novanta, alla versione PZB 90.
Il sistema francese BRS richiese l'installazione di una spazzola metallica di contatto sul carrello anteriore della locomotiva, destinata a strisciare su un pattino posto al centro del binario, detto "coccodrillo" per la sua forma, che ha il compito di trasmettere a bordo del rotabile l'informazione sull'aspetto del segnale che si sta per incontrare. Oltre alla spazzola e all'apparecchiatura di bordo a essa collegata, il sistema BRS richiedeva l'installazione in cabina di guida di un tachigrafo (tipo Hasler) su cui venivano registrati l'aspetto del segnale incontrato e la velocità del treno al passaggio sul relativo "coccodrillo".
Le locomotive erano equipaggiate per la doppia trazione a comando multiplo; il collegamento avveniva tramite una condotta elettrica a bassa tensione, i cui accoppiatori elettrici a 36 poli erano posizionati sulle pareti frontali.
La parte elettrica delle locomotive E 410 001-003 (in seguito 184 001-003) fu realizzata dalla AEG facendo ricorso per la prima volta all'uso dell'elettronica di potenza per l'azionamento dei motori.
I tecnici dell'AEG introdussero con queste locomotive una duplice innovazione che consisteva nella regolazione continua della velocità dei motori di trazione ottenuta con un ponte raddrizzatore semicontrollato a tiristori e nell'adozione di un inverter a tiristori che alimentava il trasformatore principale della locomotiva convertendo la corrente continua prelevata dalla catenaria a 1,5 o 3 kV in corrente alternata a 112 Hz.
Quando la locomotiva lavorava sotto una catenaria a corrente continua il trasformatore principale veniva alimentato per mezzo di una coppia di inverter modulari a tiristori, allora unica applicazione al mondo per la trazione ferroviaria, che convertivano la corrente continua in corrente alternata.
I due moduli inverter, della potenza unitaria di 1 600 kVA, venivano collegati rispettivamente in parallelo o in serie a seconda che la tensione continua presente sul pantografo fosse 1,5 kV o 3 kV.
La frequenza di commutazione dell'inverter, e quindi la frequenza di alimentazione del trasformatore principale, era inizialmente fissata a 100 Hz, ma dovette essere aumentata a 112 Hz per evitare le interferenze elettromagnetiche che disturbavano il sistema di segnalamento delle ferrovie belghe (SNCB).
Già in sede di progetto fu previsto di pilotare i due moduli inverter con uno sfasamento di 90° per limitare i disturbi introdotti dalla commutazione sulle linee di alimentazione a corrente continua, ma questo accorgimento ebbe praticamente un'efficacia molto inferiore alle attese.
Quando la locomotiva lavorava sotto una catenaria a corrente alternata il trasformatore principale veniva alimentato direttamente dal pantografo mediante uno specifico avvolgimento primario a 25 kV con presa intermedia a 15 kV, opportunamente collegato in funzione della tensione presente sulla linea di contatto.
Il trasformatore principale, del tipo BLT 121e, sviluppato espressamente in quegli anni, era in grado di operare con le frequenze di 16⅔ Hz, 50 Hz e 112 Hz.
Era il componente più ingombrante dell'equipaggiamento di trazione, ma fu possibile contenerne la massa complessiva in 9 300 kg, compresi tutti gli accessori e il rifornimento di 2 150 kg di olio, grazie all'impiego di una nuova lega di alluminio per il serbatoio dell'olio di raffreddamento e all'eliminazione delle prese intermedie e dei selettori elettromeccanici del graduatore che veniva normalmente usato per la regolazione della velocità dei motori monofase a collettore sulle locomotive corrente alternata.
Il trasformatore principale era inoltre dotato di due ulteriori avvolgimenti secondari per l'alimentazione dei servizi ausiliari della locomotiva (per esempio i ventilatori dei motori di trazione, il gruppo motocompressore per l'aria compressa, ecc.) e per il circuito di riscaldamento elettrico delle carrozze, che nel funzionamento in corrente continua veniva invece alimentato direttamente dalla catenaria.
L'azionamento dei motori di trazione avveniva in modo continuo per mezzo di una coppia di moduli raddrizzatori a tiristori in configurazione a "ponte semicontrollato", che sostituivano gli ingombranti dispositivi di regolazione elettromeccanica basati su una serie di prese intermedie del trasformatore e sui relativi dispositivi di commutazione presenti nelle locomotive a corrente alternata di tipo tradizionale.
Ogni modulo raddrizzatore era collegato a uno specifico avvolgimento secondario del trasformatore principale e alimentava i due motori di trazione di ciascun carrello collegati permanentemente in parallelo fra loro.
I moduli raddrizzatori erano sistemati in due telai nella sala macchine, ciascuno dei quali conteneva 80 tiristori e 40 diodi al silicio raffreddati ad aria. La massa totale di 1 500 kg delle due incastellature, confrontata con quella della precedente locomotiva E 320 01 (in seguito 182 001) che adottava diodi al silicio di precedente tipo prodotti dalla stessa AEG, permetteva di ottenere un risparmio di massa di circa 300 kg con prestazioni migliorate del 30%.
Una volta raggiunta la massima tensione sui motori era possibile un'ulteriore incremento della velocità per mezzo di quattro gradi di indebolimento di campo, ottenuti per mezzo di un sistema di controllo aggiuntivo.
I motori di trazione tipo UZ 116 64H furono derivati da quelli a corrente ondulata utilizzati dalla stessa AEG sulla locomotiva bifrequenza E 320 01 (successivamente 182.001), ulteriormente sviluppati con un sistema di ancoraggio a tre punti ed equipaggiati con la trasmissione cardanica ad anello di gomma "Gummiring-Kardan-Antrieb".
I quattro motori, caratterizzati da una tensione di alimentazione massima di 1 050 V e una potenza oraria di 800 kW ciascuno, azionavano singolarmente le sale dei carrelli della locomotiva (schema di rodiggio Bo'Bo'), fornendole complessivamente una potenza massica di 38,2 kW/t.
Le E 410 001-003 (in seguito 184 001-003) erano dotate della frenatura elettrica a resistenza, ottenuta mediante la regolazione del circuito di eccitazione separata dei motori, che poteva essere usata da sola come freno per limitare la velocità durante i percorsi in discesa, o a integrazione della frenatura continua ad aria compressa.
Diversamente da quella dell'AEG, la parte elettrica delle locomotive E 410 011-012 (in seguito 184 111-112) non aveva alcuna caratteristica innovativa: la BBC ricorse infatti alla soluzione, comunemente adottata al tempo per i mezzi di trazione quadricorrente, che prevedeva l'uso di motori alimentati in corrente continua con regolazione reostatica direttamente dalle catenarie a 1,5 kV e 3 kV e tramite trasformatore e ponte raddrizzatore dalle catenarie a 15 kV 16⅔ Hz e 25 kV 50 Hz.
La regolazione di velocità dei motori era ottenuta escludendo progressivamente per mezzo di contattori le resistenze del reostato di avviamento, con un totale di 72 passi di accelerazione.
Una volta raggiunta la massima tensione di alimentazione dei motori era possibile un'ulteriore incremento della loro velocità per mezzo di un circuito aggiuntivo per il controllo dell'indebolimento di campo.
La scelta dell'azionamento elettromeccanico fece sì che le locomotive 184 111 e 112, con parte elettrica ABB, non creassero i problemi di interferenza elettromagnetica causati dall'azionamento elettronico AEG delle 184 001-003 sul sistema di segnalamento delle ferrovie belghe.
I motori di trazione a corrente ondulata tipo MBg 810 furono sviluppati dalla BBC facendo ricorso all'esperienza maturata nell'isolamento a 3 kV con altri tipi di motori per locomotive monotensione e richiamandosi al progetto dei motori utilizzati sulla locomotiva bifrequenza E 320 11 (in seguito 182 011). 
Erano adatti sia al funzionamento in corrente alternata raddrizzata, con potenza oraria di 810 kW, che a quello in corrente continua, con potenza oraria di 850 kW, ed erano progettati per una tensione di esercizio di 1,5 kV che rendeva necessario collegare in serie i motori di ciascun carrello nel funzionamento sotto la linea aerea a 3 kV.
Le differenti dimensioni del motore BBC MBg 810, di diametro maggiore ma di minor lunghezza rispetto all'AEG ZU 116 64H, imposero ai progettisti della Krupp lo sviluppo di un carrello congegnato in modo che potessero esservi installati entrambi i tipi di motore, allo scopo di garantire una sostituzione flessibile e veloce in officina.
Per l'azionamento dei servizi ausiliari (per esempio i ventilatori dei motori di trazione, il compressore per l'aria compressa, ecc.), la BBC fece ricorso a dei motori in corrente continua alimentati con una tensione di 220 V ricavata mediante abbassamento e raddrizzamento della tensione di linea quando la locomotiva operava sotto una catenaria a corrente alternata, o da un convertitore statico a 400 Hz quando la locomotiva operava sotto una catenaria a corrente continua.
Fatte salve le differenze citate, le locomotive BBC avevano caratteristiche analoghe a quelle AEG.
La E410 001 iniziò le corse di prova nel dicembre 1966 nella zona di Monaco di Baviera, manifestando inizialmente un inconveniente che provocava la ripetuta bruciatura di un fusibile nell'armadio del raddrizzatore a seguito di una particolare manovra; dopo qualche tentativo venne individuata la causa del guasto e il problema fu definitivamente risolto.
Un altro inconveniente si manifestò sui trasformatori delle locomotive AEG che, a causa di un'ottimizzazione troppo spinta, mostrarono una tendenza al surriscaldamento nelle corse di prova con un treno di 650 tonnellate sulla "Geislinger Steige", rampa in forte salita sulla linea Stoccarda-Ulm. Fu quindi necessario provvedere al loro riavvolgimento con isolamento in Nomex, materiale di nuova concezione resistente alle alte temperature, allungando sensibilmente la fase di messa a punto delle locomotive.
Alla fine degli estesi collaudi la E 410 001 fu consegnata in prova alla DB il 25 ottobre 1966 e fu seguita dalle rimanenti locomotive fino al marzo 1967.
La messa a punto fu delicata e le cinque locomotive E 410 ottennero l'omologazione sulla rete DB tra la fine di settembre 1967 e la fine di agosto 1968, quando la loro denominazione definitiva era già mutata in gruppo 184.
Le locomotive 184 svolsero una serie di corse di prova sulle reti ferroviarie europee su cui era prevista la loro circolazione, ottenendo l'omologazione sulla rete belga a 3 kV della SNCB nel settembre 1968, sulla rete francese a 25 kV 50 Hz della SNCF nel febbraio 1969 e sulla rete olandese a 1,5 kV delle NS nel luglio 1969; tuttavia su quest'ultima rete non prestarono mai servizio.
Nel mese di ottobre 1968 si svolsero tra Aquisgrana (in tedesco Aachen) e Liegi le corse di prova per l'accettazione sulla rete a 3 kV della SNCB e in questa occasione le 184 001-003 AEG ebbero modo di manifestare la loro superiorità rispetto alle locomotive a corrente continua a tecnologia tradizionale della SNCB, riuscendo a trainare sul tratto in forte pendenza Aachen Hauptbahnhof-Aachen Süd treni viaggiatori di 600 tonnellate alla velocità di circa 60 km/h senza aver bisogno della locomotiva di spinta.
L'omologazione sulla rete della SNCB fu però complicata dal fatto che le locomotive della serie AEG (184 001–003) inizialmente erano equipaggiate con un inverter con frequenza di commutazione di 100 Hz, le cui armoniche disturbavano il sistema di segnalamento belga. Per risolvere l'inconveniente la frequenza dell'inverter fu portata a 112 Hz, dopodiché le prove vennero ripetute con la 184 002 sulla tratta Aachen Hauptbahnhof–Welkenraedt della linea Aquisgrana–Liegi senza più causare interferenze col segnalamento SNCB.
Le corse di accettazione sulla rete SNCF a 25 kV 50 Hz si svolsero tra Saarbrücken a Metz il 5 febbraio 1969.
Fin dagli anni cinquanta, sulla spinta delle esperienze straniere, gli ambienti tecnici italiani avevano preso in considerazione la possibilità di costruire mezzi di trazione polisistema per i servizi internazionali.
Il dibattito tecnologico trovò ampio riscontro nelle riviste tecniche, tra cui Ingegneria ferroviaria, La tecnica professionale e L'elettrotecnica.
Le FS, che avevano già una vasta esperienza con i rimorchi per elettromotrici Le 840.200 e che avevano considerato la possibilità di modificare quattro elettrotreni ETR.200 per impiegarli anche con l'alimentazione a corrente alternata trifase, verso il 1965 avevano studiato la possibilità di espletare servizi internazionali equipaggiando con convertitori alcuni rimorchi Le 601 tramite i quali alimentare delle ALe 601 o costruendo delle locomotive quadricorrente basate sul progetto meccanico delle D.443.
Nell'aprile del 1972 la 184 003 venne inviata in Italia a seguito di un accordo tra FS e DB per eseguire una serie di prove inquadrate in un programma coordinato dall'Office de Recherches et d'Essais (ORE), l'ufficio per le ricerche e le sperimentazioni dell'Union Internationale des Chemins de fer (UIC).
Le prove, oltre a valutare le prestazioni della locomotiva, erano finalizzate a verificare l'effetto delle armoniche della corrente di trazione generate dalla commutazione dei circuiti elettronici di potenza della locomotiva sui circuiti di segnalamento e sugli impianti di telecomunicazioni delle FS.
La sperimentazione si svolse dal 13 al 20 di aprile sulle tratte Camerlata–Seregno della linea Milano–Chiasso e Brescia–Chiari della Milano–Venezia, su cui vennero posizionate le apparecchiature per la misurazione a terra sui circuiti di binario, sui cavi telefonici e sulle sottostazioni elettriche di alimentazione della linea di trazione.
Il treno di prova era composto dalla locomotiva DB 184 003, dalla carrozza dinamometrica Vdlz 801.001, dalla carrozza oscillografica 60 83 99-89 000-3 Vosz, dalla carrozza UIC-X di 2ª classe 51 83 22-86 134-2 e dalla E.444.003 in funzione di locomotiva di riserva.
Nei giorni successivi il suddetto convoglio, a cui vennero aggiunte sedici carrozze portandone la massa a 862 tonnellate, eseguì delle prove di trazione sul tronco Bologna-Prato della Direttissima Bologna–Firenze, dove la 184 dimostrò le sue ottime doti di forza e di accelerazione portando il treno, che fu anche fatto spuntare da fermo, a più di 95 km/h sulle rampe più acclivi con una forza di trazione misurata al gancio di 220 kN.
Durante le prove l'insufficiente filtraggio in uscita provocò reiteratamente disturbi agli impianti di telecomunicazione e di segnalamento (tra l'altro venivano disinserite le telescriventi di stazione).
Riferisce Giovanni Cornolò che in precedenza le FS avevano declinato la proposta della DB di acquistare un "limitato lotto" di 184 con cui espletare servizi internazionali (probabilmente TEE). Tale disinteresse, che faceva seguito a un analogo rifiuto opposto alle FFS riguardo alla proposta d'acquisizione di un "limitato numero" di elettrotreni del gruppo RAe 1050, fu forse dovuto al ritardo con cui, rispetto alle previsioni, fu trasformata nel sistema nazionale a corrente continua a 3 kV la residua parte della rete ligure-piemontese ancora elettrificata col sistema a corrente alternata trifase, parte della quale avrebbe dovuto essere percorsa da tali mezzi per l'espletamento dei servizi a essi assegnati.
Le locomotive E 410 furono assegnate a partire dall'estate del 1967 al deposito di Colonia Deutzerfeld, dove prestarono servizio inizialmente con l'esclusione dei treni pendolari e dei treni espressi, limitazione che decadde dal 1º febbraio 1968.
Nel 1968 le E 410 vennero riclassificate nel gruppo 184, mantenendo la numerazione progressiva 001-003 e 011-012, che per queste ultime venne cambiata in 111-112 l'anno successivo.
Dopo numerose prove in linea le 184 del deposito di Colonia Deutzerfeld furono messe in servizio sul TEE Paris-Ruhr nel 1969 e sul TEE Parsifal nel 1970, istituendo in questa occasione un turno giornaliero sul percorso Dortmund–Liegi–Aquisgrana–Liegi–Dortmund, in cui le 184 coprivano i tratti Dortmund–Liegi in testa al TEE Paris Ruhr, Liegi–Aquisgrana–Liegi con la coppia di TEE Parsifal, e Liegi–Dortmund in testa al TEE Paris Ruhr. Il turno rimase pressoché invariato anche dopo la limitazione a Düsseldorf, nel settembre 1971, del TEE Paris Ruhr e l'ulteriore limitazione a Colonia, nel giugno 1975, del TEE Molière che l'aveva sostituito quasi sulla stessa traccia oraria dal giugno 1973.
Nel 1974 una manovra errata sulla locomotiva 184 002 provocò un gravissimo guasto nella sezione a corrente continua, che risultò praticamente distrutta. L'entità dei danni fu tale da determinare la decisione di rimuovere completamente le apparecchiature per il funzionamento a 1,5 e a 3 kV in corrente continua, compresi i pantografi 1 e 4, declassando così la 184 002 a locomotiva bifrequenza e rendendola analoga alle macchine del gruppo 181. Dopo l'intervento di ripristino la 184 002 fu trasferita al deposito locomotive di Saarbrücken, dove fu affiancata alle 181 nei turni del servizio interfrontaliero con la Francia.
Anche le 184 001 e 003 si dimostrarono poco affidabili nel funzionamento in corrente continua, essendo soggette a una serie di avarie provocate dai picchi di tensione che si verificavano sulla linea di contatto alimentata a 3 kV della rete ferroviaria belga. Le sovratensioni erano causate dall'immissione di energia in linea da parte delle locomotive SNCB durante la frenatura elettrica a recupero, che provocava, in particolari condizioni, un aumento della tensione media fino a 4 kV con picchi di 7 kV. Questi valori non comportavano conseguenze sulle locomotive ad azionamento elettromeccanico della SNCB, ma, non esistendo ancora una componentistica di protezione adeguata, erano deleteri per l'inverter che equipaggiava le 184 AEG, costringendo alla fine la DB a ritirarle dal servizio internazionale con il Belgio.
Le 184 111 e 112 BBC, ad azionamento elettromeccanico come le locomotive della SNCB, erano immuni dalle suddette sovratensioni, ma dopo il ritiro delle 184 001 e 003 risultarono in numero insufficiente per garantire l'esercizio dei TEE Molière e Parsifal e vennero distolte anch'esse dal servizio internazionale.
Le 184 001, 003, 111 e 112 furono quindi declassate a locomotive bifrequenza, rimuovendone i circuiti di trazione a corrente continua e i pantografi 1 e 4, e trasferite al deposito locomotive di Saarbrücken, dove vennero messe in servizio sul ramo Treviri-Ehrang a partire dall'orario estivo del 1979.
La 184 001, dopo aver subito un incidente il 6 ottobre 1993 a Apach, sulla rete SNCF a 25 kV, fu accantonata il 12 ottobre successivo, quindi smantellata e demolita.
La 184 002 fu accantonata il 1º ottobre 1994 e alienata il 30 novembre successivo, quindi restò nelle officine di riparazione DB di Opladen fino al 6 giugno 2000 e fu demolita nel corso dello stesso mese da una società esterna della medesima città.
La 184 003, ultima locomotiva del gruppo 184 rimasta in servizio attivo, subì nei primi giorni del gennaio 2002 danni al caricabatterie; dopo un inutile tentativo di riparazione effettuato nel deposito locomotive di Saarbrücken, fu accantonata il 24 gennaio successivo e alienata il 27 febbraio con una percorrenza di 3 297 346 km. Il 1º marzo 2002 fu trasferita al museo DB di Coblenza-Lützel.
Le locomotive 184 111-112 non ebbero una vita particolarmente lunga: essendo le uniche macchine della DB equipaggiate con la tecnologia svizzera della BBC, non furono mai viste di buon occhio, sia per le difficoltà di reperimento dei pezzi di ricambio che per i costi di manutenzione conseguentemente elevati.
La 184 111, accantonata il 3 ottobre 1980, fu ricoverata il 24 settembre 1981 nel capannone delle officine di riparazione DB di Opladen, dove rimase a disposizione per due anni per fornire pezzi di ricambio; nel 1984 venne smantellata e demolita nelle officine stesse.
La 184 112 fu ricoverata il 17 dicembre 1982 nelle officine di riparazione DB di Opladen a causa di un limitatore di sovratensione difettoso; in mancanza del pezzo di ricambio fu quindi accantonata il 30 giugno 1983 e destinata al Museo della Scienza e della Tecnica di Berlino. Nel luglio 1984 fu trasferita nelle officine di riparazione DB di Kassel dove furono rimontati i pantografi 1 e 4 e inviata a Berlino, dove fu esposta a partire dal 19 maggio 1987 nel giardino del museo.
La popolarità delle locomotive DB 184 è dimostrata anche dalle numerose riproduzioni fermodellistiche nelle scale H0 ed N predisposte da parte di diverse ditte specializzate, fra cui Jouef, Märklin, Trix e, con grande tempestività e nelle scale HO ed N, Lima.
Il modello Märklin fu presentato alla 49ª edizione della Fiera internazionale del giocattolo di Norimberga, svoltasi dal 5 all'11 febbraio 1998.
Ultima arrivata è la riproduzione in scala H0 del prototipo E 410 001 eseguita da LS Models.
Yves Machefert-Tassin, I diversi tipi di locomotive e di treni automotori policorrente, in Ingegneria ferroviaria, 18 (1963), nn. 2, 3, 4, 1963,  pp. n. 2, pp. 175-185; n. 3, pp. 291-299; n. 4, pp. 397-409, ISSN 0020-0956. (traduzione di Manlio Perilli di un articolo pubblicato in Le Génie Civil, 15 giugno, 1º luglio e 15 luglio 1962)
(DE) Die neuen Viersystem Lokomotiven der Deutschen Bundesbahn Baureihe E 410, in Glasers Annalen, vol. 91, n. 1, 1967,  pp. 23–27, ISSN 0017-0844.
 Giuseppe Vicuna, Organizzazione e tecnica ferroviaria, Roma, Collegio Ingegneri Ferroviari Italiani, 1968,  pp. 430-431, ISBN non esistente.
 Giulio Giovanardi, Ferrovia, in Enciclopedia italiana, Appendice IV. 1961-1978, vol. I. A-Ga, Roma, Istituto della Enciclopedia italiana, 1978,  p. 779, ISBN non esistente.
 Lucio Mayer, La scelta del sistema di trazione elettrica al lume di recenti soluzioni, in Ingegneria ferroviaria, 33 (1978), n. 3, marzo 1978,  pp. 251-261, ISSN 0020-0956.
 Gli elettrotreni svizzeri TEE, in I treni oggi, 7 (1986), n. 63, settembre 1986,  pp. 16-20, ISSN 0392-4602.
 Locomotive policorrenti in Italia, in I treni oggi, 11 (1990), n. 109, novembre 1990,  pp. 30-33, ISSN 0392-4602.
 Erminio Mascherpa, Un progetto di trent'anni fa, in I treni, 18 (1997), n. 182, maggio 1997,  pp. 16-17, ISSN 0392-4602.
 TEE. La leggenda dei Trans-Europ-Express, Salò, Editrice Trasporti su Rotaie, 2008, ISBN 978-88-85068-31-5.
 Giovanni Cornolò e Alberto Furregoni, La storia delle locomotive polisistema. Nascita ed evoluzione in Germania, Belgio, Regno Unito e Cecoslovacchia, in La tecnica professionale, n. s. 16 (2009), n. 5, maggio 2009,  pp. 41-49.
 Giovanni Cornolò, Dall'E.626 all'Eurostar. 1928-2008: ottant'anni di locomotive elettriche FS, Parma, Ermanno Albertelli, 2008, ISBN 88-87372-63-2.
(DE) Michael Ruge, Die Elektrolokomotiven der Baureihe 181 der DB und ihre aus dem Dienst ausgeschiedenen Schwestern (PDF), su 181er.de, 2012. URL consultato il 12 giugno 2012 (archiviato dall'url originale il 17 marzo 2012).
(EN) Blaine Bachman, The BR 184: An early multi-current locomotive (PDF), su blainestrains.org, 2002. URL consultato il 12 giugno 2012.
(EN) Joost Wilbrink, E 310/E 410, su dbtrains.com. URL consultato il 12 giugno 2012.
(DE) Joachim Schmitz, Die Europalok 184, su Schmitzens Bahn-Nostalgie, 2002. URL consultato il 12 giugno 2012.
(DE) E 410 003/184 003-2 (Mehrsystem-Elektrolokomotive) , in DB Museum Koblenz.
(DE) Mehrsystem - Lokomotiven, in Die Bundesbahnzeit (archiviato dall'url originale il 18 settembre 2010).
Le locomotive FS 290 sono state delle locomotive a vapore con tender, dapprima della Rete Adriatica (dove costituirono il gruppo 350 bis) e poi delle Ferrovie dello Stato (FS).
Ultimo gruppo di locomotive italiane del tipo "Bourbonnais", furono progettate sulla base del tipo costruttivo delle RA 350, poi FS 270, per il servizio di spinta ai treni su linee di valico. Diventarono poi macchine di uso universale, diffondendosi su quasi tutta la rete ferroviaria italiana.
Furono autorevolmente considerate uno dei «tipi più rappresentativi di locomotive a vapore tra quelli progettati dagli Uffici studi di Torino e di Firenze» delle ex Reti Adriatica (RA) e Mediterranea (RM) tra il 1873 e il 1904.
Nel 1982 l'unica unità superstite, FS 290.319, fu la prima macchina introdotta nel Museo nazionale ferroviario di Pietrarsa (Napoli).
Le locomotive a vapore poi conosciute come Bourbonnais, caratterizzate cioè dal rodiggio (UIC) C e dal tender separato, vennero progettate e costruite nel 1854-1855 (secondo un'altra fonte nel 1856) dalla Köchlin di Mulhouse per conto della società ferroviaria francese De Paris à Lyon par le Bourbonnais (poi confluita nella Compagnie Paris-Lyon-Méditerranée). Erano locomotive con tender per servizi di linea, sviluppavano una potenza di 350 CV e potevano raggiungere una velocità massima di 50 km/h.
Poiché nell'esercizio delle linee dei Giovi e della Porrettana le locomotive allora in uso stavano dimostrando i loro limiti, la Società per le Ferrovie dell'Alta Italia (SFAI) decise di integrare il proprio parco con locomotive più potenti. Dato che le fabbriche italiane non erano ancora in grado di far fronte a tali commesse l'azienda risolse di rivolgersi all'industria estera. Sicché, tra il 1864 e il 1873, vennero importate 166 locomotive del tipo Bourbonnais costruite dall'industria francese (Köchlin, Schneider e Parent & Schaken) e belga (Cockerill).
Successivamente, su progetto dell'Ufficio d'Arte della SFAI, tali macchine vennero potenziate allungando la caldaia (mettendole così in grado di sviluppare dapprima 400 e poi 450 CV), dotandole di un tender più capiente e sostituendo il tettuccio di riparo del posto del macchinista e del fuochista con una cabina chiusa su tre lati.
Sulla base delle macchine così potenziate tra il 1877 e il 1884 la SFAI introdusse nel proprio parco altre 104 locomotive del tipo Bourbonnais, costruite da stabilimenti austriaci (Sigl), tedeschi (Hannoversche Maschinenfabrik, Henschel e Vulkan) e italiani (Ansaldo e Pietrarsa). Numerate SFAI 800-1180, nel 1885 vennero divise tra la Rete Mediterranea (diventando RM 3201-3900) e la Rete Adriatica (dove costituirono il gruppo RA 3900).
Nel 1905 79 unità ex RA e 315 unità ex RM costituirono il gruppo 215 FS, di cui nel 1922 esistevano ancora 129 unità.
Il tipo costruttivo delle Bourbonnais, avente le caratteristiche di massima dei vari gruppi SFAI, fu diffuso oltre che presso le RA e le RM anche presso altre aziende ferroviarie italiane (Strade Ferrate Meridionali, Strade Ferrate Romane e Rete Sicula) e costruito anche da industrie italiane. Le unità pervenute alle FS vi costituirono i gruppi 185, 190, 200, 206, 215, 216, 255, 260, 265, 268, 270 e 290.
Il buon risultato nella pratica dell'esercizio delle locomotive Bourbonnais, e in particolare delle RA 350, poi FS 270, indusse gli ingegneri della Rete Adriatica a riproporne il progetto aggiornandolo: nel 1898 nacque così il gruppo RA 350 bis, che costituì l'ultima versione italiana del tipo costruttivo delle Bourbonnais.
Nel 1905 il programma di ammodernamento del parco trazione delle neoistituite Ferrovie dello Stato, che all'epoca comprendeva 2 664 locomotive a vapore, impostato da Riccardo Bianchi e collaboratori (tra i quali Guglielmo Cappa e Giuseppe Zara), che si sarebbe dovuto completare entro il 1915, prevedeva la radiazione dei gruppi più antiquati e meno potenti e veloci, il mantenimento di quelli idonei a un traffico in rapido aumento e l'introduzione di gruppi del tutto nuovi (alcuni dei quali riprendevano gli ultimi progetti delle ex Reti). Sicché venne continuata senza modifiche di rilievo ai progetti la costruzione delle locomotive dei gruppi FS 290, 320, 600, 630, 670, 750, 830, 851, 870, 904 e 910, e si vollero saggiare le tecniche costruttive statunitensi ordinando le 20 macchine dei gruppi 666 e 720.
Ciò in attesa della definizione dei progetti dei nuovi gruppi FS 470, 625, 640, 680, 685, 690, 730, 740, 745, 835, 875, 895, 905, e 980 che, insieme a pochi altri, avrebbero caratterizzato la trazione a vapore italiana fino alla sua scomparsa.
La locomotive del gruppo RA 350 bis, poi FS 290, avevano un carro simile a quello delle RA 350. Esse mantennero il diametro delle ruote motrici del gruppo progenitore, ma i praticabili furono rialzati, eliminando la necessità delle custodie della parte superiore delle ruote e di conseguenza agevolando il personale nel caso dovesse spostarsi lungo la macchina per ispezioni e manutenzioni degli organi. La cabina, a differenza di quella delle RA 350, non aveva i finestrini laterali.
Furono aumentate le dimensioni della caldaia e ciò, mantenendo inalterata la velocità di 60 km/h delle RA 350, permise di aumentare la produzione di vapore (diventata di 6 150 kg/h) e conseguentemente la potenza effettiva (passata a 500 CV, cioè 370 kW; con una potenza specifica di 8,4 W/kg), rendendo le 350 bis idonee ai servizi di spinta sulle linee più acclivi e, in prospettiva, al traino dei treni merci.
Per il resto il progetto tradiva la sua origine ottocentesca: la caldaia produceva vapore saturo. La sua lunghezza fu portata a 7 100 mm. I tubi bollitori, sempre del diametro di 50 mm, vennero aumentati di numero, da 183 a 223 e infine a 220, ma la loro lunghezza tra le piastre terminali fu ridotta da 4 150 a 3 600 mm. Ciò incrementò la superficie di riscaldamento, portandola a 120,98 m². Pertanto la caldaia poté generare vapore alla pressione di 12 bar e lo sforzo di trazione (alle ruote motrici) passò a 8 740 kg{. Lo scappamento era dotato di luce variabile tramite palette mobili azionate dal macchinista.
Il motore aveva due cilindri gemelli esterni al telaio, con distributori a cassetto piano, interni al telaio. Il meccanismo della distribuzione era del tipo Stephenson.
Vennero dotate fin dall'origine del freno pneumatico Westinghouse, che interveniva automaticamente nel caso della rottura dei ganci e, di conseguenza, della condotta dell'aria compressa, introdotto in Italia fin dal 1887 e il cui impiego fu reso obbligatorio da un provvedimento legislativo per tutte le locomotive di nuova costruzione.
Potevano erogare il vapore per il riscaldamento delle carrozze viaggiatori. Questa caratteristica, comune a tutte le unità del gruppo a partire dal 1914, fu introdotta come modifica sulle unità di prima costruzione.
L'esperienza dell'esercizio indusse a introdurre varie modifiche nei sottogruppi successivi al primo (comprendente le FS 290.001-030). Se la macchina rimase sostanzialmente invariata, con le varianti della modifica della testa a croce e della sostituzione della valvola di sicurezza a bilancia del tipo Ramsbottom-Webb con una del tipo Coale e dello scappamento a palette mobili con uno anch'esso variabile "a pera", più vistosa fu la sostituzione del tender a due sale con uno a tre sale, che fu comune al gruppo RA 380, poi 600 FS.
Le prime unità, RA 3631-3660 (poi FS 290.001-030), avevano un tender a due sale simile a quello delle RA 350, poi 270 FS (sottogruppo 270.121-130), con una capacità di 8 m³ d'acqua e 3,4 t di carbone, sufficiente per i servizi di spinta a cui il gruppo era destinato in origine .
Le successive, RA 3661-3672 (poi FS 290.031-042), ricevettero un tender a tre sale, con una capacità di 12 m³ d'acqua e 4 t di carbone, e in grado di contenere scorte sufficienti per i servizi di linea, comune a quello dalle locomotive RA 180 bis poi FS 552 (sottogruppo 552.025-036) (le 552 ricevettero poi il nuovo tender "standard" della RA con una capacità di 12 m³ d'acqua e 6 t di carbone).
Infine, le unità RA 3673-3742 (poi FS 290.043-112) e FS 29113-29338 ricevettero anch'esse il tender "standard" a tre sale della RA con una capacità di 12 m³ d'acqua e 6 t di carbone, comune a quello delle locomotive RA 380 poi FS 600. Esso, ulteriormente modificato, sarebbe diventato uno dei due tender "standard" delle FS.
Le locomotive RA 3654 (poi FS 290.024) nel 1904 e FS 2936 (poi 290.036) nel 1910 vennero utilizzate per la sperimentazione della distribuzione studiata dall'ingegner Eugenio Scòpoli, ispettore capo delle Officine di Grande Riparazione di Verona Porta Vescovo. La sperimentazione fu interrotta a causa della morte improvvisa dello Scòpoli e del mancato ritrovamento delle sue carte d'ufficio e le due locomotive vennero riportate allo stato d'origine.
La continua introduzione di migliorie, anche di dettaglio, suggerite dalla pratica dell'esercizio è testimoniata dalle molte ricompilazioni dei disegni d'insieme in sezione della macchina ("almeno cinque" fino alla 290.220, riferiscono Ferro e Villa:), e in particolare di quelli complessivi in vista esterna e in sezione, pubblicati dalla letteratura tecnica (per quelli riferiti al secondo e al terzo sottogruppo cf).
La tabella riassume la cronologia della costruzione e delle consegne all'esercizio (fonti:
La ripartizione delle unità fra i costruttori fu di 160 per l'Ansaldo, 6 per la Borsig, 7 per la Breda, 30 per le Costruzioni Meccaniche di Saronno, 8 per la Henschel, 39 per Maffei, 5 per Maschinenfabrik Esslingen, 6 per Miani e Silvestri, 20 per la Regia Fabbrica di Locomotive e Macchine.
Le unità 3673-3742, poi FS 290.053-112, a causa delle vicissitudini connesse al ritardato riscatto da parte dello Stato della ex Rete Adriatica entrarono in servizio con la marcatura provvisoria delle Strade Ferrate Meridionali.
Alla data della circolare del Servizio Trazione del 10 settembre 1905, che introdusse la nuova classificazione e numerazione delle FS, risultavano immatricolate le 52 unità numerate FS 2901-2952. Poiché nel 1905-1906 erano state ordinate diverse decine di unità che con la numerazione a quattro cifre avevano assunto gli identificativi 3000-3099 (secondo Ferro e Villa la numerazione 3000-3099 fu mantenuta "fino al 1910 circa":) invadendo il previsto gruppo 3000 e seguenti, il Servizio Trazione con la circolare n. 40.T del 28 giugno 1914 decise di introdurre una nuova numerazione a cinque cifre. Nel 1919 il passaggio alla numerazione a sei cifre permise di risolvere definitivamente il problema.
La storiografia, prescindendo dalle riclassificazioni avvenute sotto le FS, distingue tre sottogruppi tecnicamente omogenei: 290.001-030, 031-042 e 043-338.
Gli schemi di verniciatura adottati furono quelli utilizzati normalmente prima della RA e poi delle FS. Ad alcune fu applicato lo schema, in grigio, utilizzato provvisoriamente per le riprese fotografiche a fini di documentazione dell'attività delle industrie costruttrici.
Il loro primo impiego, a partire dal 1899, fu quello della spinta dei treni sulla linea dei Giovi e sulla Porrettana. A esso fece seguito quello del valico di Fossato sulla linea Roma-Ancona. Vennero utilizzate anche sulla Roma-Pescara e su altre linee dal profilo difficile. Le brevi distanze che tale tipo di servizio implicavano avevano infatti permesso ai progettisti di considerare sufficienti le scorte garantite dal tender a due sale.
Semplici, robuste, per la loro massa tutta aderente e per il loro carico per sala di sole 14 t che permetteva loro di viaggiare su quasi tutta la rete italiana, le 290 si diffusero rapidamente. La loro prestazione, in piano e alla velocità di 30 km/h che era la velocità del regime di funzionamento normale, era di ben 740 t e ciò spiega la decisione delle FS di proseguire la loro costruzione affiancandola a quella dei tipi più moderni e potenti inseriti nel programma di rinnovo del parco del 1905-1906. Sicché finirono coll'essere presenti su tutte le linee della rete, anche di pianura, specialmente alla trazione dei treni merci.
Particolarmente gravosi furono i servizi espletati durante la prima guerra mondiale, tanto nel servizio delle tradotte viaggiatori e del trasporto di materiale bellico, quanto in quello dei treni armati della Regia Marina per la difesa delle coste dell'Adriatico.
Nel dopoguerra gli aumenti delle masse e delle velocità dei treni le relegarono a compiti minori. La prima locomotiva venne demolita nel 1926, ma fu solo dal 1930 in poi che il loro impiego cominciò a ridursi sensibilmente, mentre aumentavano gli accantonamenti e le radiazioni. Nel 1948 il gruppo aveva ormai solo 35 unità. Le ultime due (tra cui la 290.318) nel 1956 figuravano ancora nell'inventario del parco trazione, ma erano già state ritirate dal servizio nel 1954.
Nel 1942 le 290.228 e 309 furono cedute alla Marina per il servizio sui raccordi degli arsenali.
A seguito della seconda guerra mondiale la 290.329 restò in Jugoslavia e vi completò la sua carriera dopo essere stata reimmatricolata dapprima come JŽ 127-021 e poi come JŽ 121-006.
Nel 1950 la 290.336 fu ceduta al cantiere navale di Portovenere per il servizio sul locale raccordo.
I tender delle locomotive 290.031, 034, 058, 060, 064, 068 e 070, già radiate, vennero poi utilizzati come carri serbatoi per acqua. Assunsero quindi le immatricolazioni Mty 9.290.000-003, 013, 018 e 023. Vennero radiati fra il 1960 e il 1972.
I tender di 83 locomotive vennero utilizzati, in sostituzione di quelli originari, per la trasformazione di altrettante locomotive del gruppo 470 in locomotive del gruppo 471.
Nel 1905 le prime 81 unità del gruppo erano assegnate ai depositi di Brescia (11 unità), Firenze (36), Foligno (23) e Roma Termini (13). Quattro unità erano in officina.
Nel 1906 le 137 unità esistenti e disponibili per la trazione erano assegnate ad Ancona (15), Bologna (6), Firenze (24), Foggia (16), Foligno (22), Milano Centrale (1), Napoli (4), Pescara (3), Pisa (1), Pistoia (11), Rimini (16), Roma Tuscolana (4). Altre 14 unità erano in officina.
Nel 1922 il gruppo era assegnato ai depositi di Castelvetrano (18), Catanzaro (45), Cosenza (12), Cotrone (22), Fabriano (13), Foligno (8), Grosseto (4), Livorno (16), Modica (17), Pisa (13), Pistoia (23), Reggio di Calabria (30), Rimini (28), Salerno (16), Taranto (27).
Nel 1927 i depositi di assegnazione erano Castelvetrano (7), Catanzaro (54), Cosenza (11), Crotone (21), Fabriano (11), Grosseto (9), Livorno (10), Palermo (12), Pisa (27), Pistoia (12), Reggio di Calabria (40), Rimini (28), Salerno (18), Taranto (30).
Nel 1930 il gruppo era diviso fra i depositi di Catanzaro (36), Fabriano (16), Pisa (48), Palermo (14), Reggio di Calabria (17), Rimini (9), Salerno (26), Terni (23).
Nel 1934 erano assegnate ai depositi di Catanzaro, Grosseto, Mantova, Napoli Sperone, Salerno e Reggio di Calabria.
Nel 1951 erano assegnate ai depositi di Bari (1), Grosseto (1), Pisa (2). Insieme ad altre 23 unità ancora inventariate ma non più assegnate a depositi, tutte erano in attesa della demolizione.
La locomotiva 290.319, costruita nel 1912 dalle Officine Meccaniche di Milano, numero di fabbrica 489, ultimo deposito di assegnazione Grosseto, che grazie all'interessamento dell'ingegner Bruno Bonazzelli era stata dapprima destinata al Museo ferroviario di Roma, dopo essere rimasta accantonata prima presso il deposito locomotive di Roma Smistamento e poi nella rimessa locomotive di Merano, nel 1979 fu trasferita a Roma e restaurata dal personale dell'officina del deposito locomotive di Roma Trastevere sotto la guida del capotecnico Giorgio Ulisse. Dal 19 giugno 1982 è esposta nel Museo Nazionale Ferroviario di Pietrarsa.
Secondo una fonte le 290 ricevettero dai ferrovieri lo scurrile soprannome di "Cagabasso", forse a causa del loro baricentro piuttosto basso. Più diffuso, tra i macchinisti, il soprannome di "oche", forse causato dalla marcia oscillante lungo l'asse longitudinale.
Ferrovie dello Stato. Direzione generale. Servizio Trazione, Album dei tipi delle locomotive ed automotrici, Firenze, Ferrovie dello Stato, 1915, vol. I, tavv. 44, 45, 46. Rist. anast.: Colleferro, Editrice di storia dei trasporti, 1979; Ponte San Nicolò, Duegi, 2005
Pietro Accomazzi, Nozioni elementari sulla locomotiva delle strade ferrate, 7a ed. riveduta ed ampliata sulle precedenti dall'ing. Ercole Garneri delle Ferrovie dello Stato, Torino-Genova, Lattes, 1923. Rist. anast.: Parma, Albertelli, 1986.
Ministero delle Comunicazioni. Ferrovie dello Stato. Scuole Aiuto macchinisti, Nozioni di cultura professionale, vol. 2, parte 1, La locomotiva a vapore, Firenze, Soc. an. stab. tipografico già G. Civelli, 1940.
Guido Corbellini, Il cinquantenario delle Ferrovie dello Stato, in 1905-1955. Il Cinquantenario delle Ferrovie dello Stato, in Ingegneria ferroviaria, 10 (1955), n. 5-6, pp. 333-528, ISSN 0020-0956. Ristampe in volume: Roma, Collegio Ingegneri Ferroviari Italiani, 1955; Roma, Collegio Ingegneri Ferroviari Italiani-Ponte San Nicolò, Duegi, 2005, ISBN 88-900979-0-6.
Manlio Diegoli, La trazione a vapore, in Ingegneria ferroviaria, 16 (1961), n. 7-8, pp. 671-680. ISSN 0020-0956.
Giuseppe Vicuna, Organizzazione e tecnica ferroviaria, Roma, Collegio Ingegneri Ferroviari Italiani, 1968.
Ferrovie dello Stato. Divisione autonoma Relazioni Aziendali, Museo Nazionale Ferroviario di Napoli Pietrarsa. Riuso musealistico delle antiche officine borboniche, Roma, Ferrovie dello Stato, 1982
Zeta-Zeta [Bruno Bonazzelli] , L'album delle locomotive, in HO Rivarossi, (1959), n. 30, pp. 18-19 [3]
Alcide Damen, Valerio Naglieri, Plinio Pirani Treni di tutto il mondo. Italia. Locomotive a vapore, Parma, Ermanno Albertelli, 1971
Italo Briano, Storia delle ferrovie in Italia, Milano, Cavallotti, 1977, volume 1. Le vicende
Italo Briano, Storia delle ferrovie in Italia, Milano, Cavallotti, 1977, volume 2.: La tecnica 1
Gian Guido Turchi, Dall'«Adriatica» al museo di Pietrarsa: breve storia del Gruppo 290 FS, in I treni oggi, 1 (1980), n. 1, pp. 26-28
Alberto Scattone, Pietrarsa. Le locomotive esposte, in Voci della rotaia, 25 (1982), n. 6, pp. 20, 33-37
Gian Guido Turchi, Pietrarsa: nasce il Museo Ferroviario Nazionale, in I treni oggi, 3 (1982), n. 21, pp. 29-34
Peter Michael Kalla-Bishop, Italian State Railways steam locomotives, Abingdom, R. Tourret, 1986. ISBN 0-905878-03-5
Gianfranco Ferro, Domenico Villa, Il disegno della locomotiva italiana. Gr. 290 FS - 350 bis RA, in Tutto treno, 3 (1990), n. 20, pp. 33-36
Angelo Nascimbene, Aldo Riccardi, FS anni '50. Prima parte: Trazione a vapore e Diesel, in Tutto treno tema, (1995), n. 7, pp. 28-49, 97. ISSN 1124-4232.
Giovanni Cornolò, Locomotive a vapore FS, 2a ed., Parma, Ermanno Albertelli, 1998, ISBN 88-85909-91-4
Angelo Nascimbene, Aldo Riccardi, con la collaborazione di Federico Rigobello e Pierluigi Scoizzato, 1905-2005. Cento anni di locomotive a vapore delle Ferrovie dello Stato, in Tutto treno tema, (2005), n. 20, pp. 53-56, 59. ISSN 1124-4232.
Fabio Cherubini, I carri serbatoio ex tender, in I treni, 27 (2006), n. 278, pp. 16-23
Neri Baldi, Pietrarsa ricomincia da tre, in I treni, 29 (2008), n. 301, pp. 24-28
Augusto Carpignano, La locomotiva a vapore. Viaggio tra tecnica e condotta di un mezzo di ieri, Savigliano, L'artistica editrice, 2008, ISBN 978-88-7320-191-5.
Valter Guadagno, Il Museo di Pietrarsa e i musei viventi, in La tecnica professionale, n.s. 16 (2009), n. 9, pp. 53-63
Paolo Marini, Locomotive a vapore oggi, in I treni, 34 (2013), n. 365, inserto centrale, pp. 1-8
Aldo Riccardi, Marco Sartori, Marcello Grillo, Locomotive a vapore in Italia. Dalle tre Reti alle FS. 1885-1905, Firenze, Pegaso, 2011, ISBN 978-88-95248-38-7.
Aldo Riccardi, Marco Sartori, Marcello Grillo, Locomotive a vapore in Italia. Ferrovie dello Stato. 1905-1906, Firenze, Pegaso, 2013, ISBN 978-88-95248-40-0.
 Sandro Papa, Impianti ferroviari fabrianesi. Tradizione a vapore, su fabrianostorica.it.
 Mario Borio, Parco locomotive F.S. al 1º gennaio 1956, su feralpteam.com. URL consultato il 18 gennaio 2013 (archiviato dall'url originale l'11 novembre 2013).
Le locomotive gruppo 421 erano locomotive a vapore delle Ferrovie dello Stato, proveniente dalle ferrovie tedesche e acquisite in conto riparazioni di guerra nel 1919. Il gruppo incorporava eterogeneamente locomotive a 2 cilindri esterni a vapore saturo e a semplice espansione e locomotive a doppia espansione, rispettivamente ex KPEV G 71 e KPEV G 72.
Il gruppo FS 421 era stato costituito con macchine, progettate dalla Vulcan di Stettino e costruite da varie industrie dell'epoca per conto delle KPEV (Koniglich Preussische Eisenbahn-Verwaltung), del gruppo G 7.1 a semplice espansione e macchine del gruppo G 7.2 a doppia espansione. Di tali locomotive, in seguito all'ottimo risultato nell'esercizio non disgiunto dalla semplicità costruttiva, ne erano state costruite oltre 1000 unità a semplice espansione e oltre 1600 a doppia espansione. In seguito alla sconfitta della Prussia 48 unità dei due tipi erano pervenute nel 1919 alle FS in conto riparazioni di guerra. Le locomotive G 7.1 erano in parte di costruzione anteguerra (1900-1908) e in parte (le unità 421.001, 004, 005, 006, 009, 011, 013, 040 e 048) costruite nel 1916. Contemporaneamente si erano aggiunte ulteriori 32 locomotive simili ma a doppia espansione ex KPEV G 7.2 immatricolate (sempre come 421) con i numeri 014-039 e 041-046. Queste erano tutte anteguerra, di costruzione tra 1896 e 1911. Una ulteriore unità la FS 421.049 si era aggiunta nel 1925 in seguito ad una operazione di scambio con la Francia.
Le macchine in ragione delle loro buone qualità vennero poste in esercizio negli impianti di tutto il nord Italia e in alcuni del centro ma ebbero il serio problema della mancanza di ricambi e della manutenzione per cui molte di esse furono inviate, per i relativi lavori, in varie officine tedesche. Quasi tutte ebbero presto disattivato il preriscaldatore di acqua Knorr. Nel 1928 le FS studiarono anche una caldaia adatta per il ricambio di quella vecchiaLa loro carriera in Italia tutto sommato fu breve. Terminarono il loro servizio verso la fine degli anni trenta quando vennero accantonate e in seguito demolite. Solo una locomotiva, la 421.047, che durante la guerra era stata noleggiata alle ferrovie tedesche per il trasporto di carbone dalla Slesia e si trovava fuori dai confini nazionali sopravvisse fino al 1952. Le tre unità 421.018, 037 e 041 rimaste dopo la fine della guerra oltre il confine jugoslavo, in seguito agli accordi di Belgrado del 18 dicembre 1954, furono cedute alle ferrovie dello stato jugoslave (JŽ) e immatricolate nel gruppo JŽ 23 con numeri da 35 a 37.
La locomotiva fu costruita con il rodiggio "D" (0-4-0); era una macchina a vapore saturo a 2 cilindri esterni a semplice (ex-G 7.1) o doppia espansione (ex-G 7.2) con distribuzione del tipo Allan interna al telaio.
La locomotiva era costituita da un carro su cui erano disposte le quattro ruote motrici accoppiate del diametro di 1.250 mm; allo scopo di facilitarel'inscrizione in curva della locomotiva il secondo e il quarto asse potevano traslare trasversalmente mentre il terzo aveva il bordino di sezione ridotta.
Sul carro poggiava la caldaia per la produzione di vapore. Alla locomotiva era accoppiato un tender a tre assi della lunghezza di 6,25 m con ruote del diametro di 1.000 mm.
La potenza continuativa di 610 CV sviluppata a 40 km/orari permetteva il traino di treni di 1400 t in piano e ben 400 t su pendenze del 10 per mille. La versione a doppia espansione sviluppava una potenza maggiore, 670 CV.
 Erminio Mascherpa, Le locomotive tedesche in Italia (1919-1925), in Italmodel Ferrovie, nº 198, novembre 1976,  pp. 593-600.
 Erminio Mascherpa, Le locomotive tedesche in Italia (1919-1925), in Italmodel Ferrovie, nº 200, gennaio 1977,  p. 16.
 Giovanni Cornolò, Locomotive di preda bellica. In relazione alla Prima Guerra Mondiale, pp.128-129, Ermanno Albertelli Editore, Parma, 2009, ISBN 978-88-87372-74-8.

Le locomotive del gruppo FS 737 erano locomotive a vapore di costruzione britannica originariamente introdotte in Italia per impiego in ambito bellico da parte degli Alleati, nel secondo dopoguerra acquistate dalle Ferrovie dello Stato (FS) e immatricolate nel loro gruppo 737. Prestarono servizio sulla rete italiana fino alla prima metà degli anni cinquanta.
Le locomotive furono progettate da William Stanier e prodotte in 960 unità negli anni tra il 1935 e il 1946. Sono considerate tra le migliori macchine per treni merci mai costruite in tutto il mondo.
Per il passaggio del fronte il sistema ferroviario italiano fu gravemente danneggiato dalle armate tedesche. In particolare il parco delle locomotive a vapore delle FS, che nell'esercizio finanziario 1943-1944 comprendeva 4 032 macchine a scartamento ordinario e 101 a scartamento ridotto, fu soggetto a condizioni di lavoro particolarmente gravose e, poi, a distruzioni deliberate da parte dell'esercito tedesco durante la ritirata. Nel giugno 1946, pertanto, le locomotive a scartamento ordinario atte al servizio erano solo 1915, mentre le altre erano in attesa della Grande Riparazione o della radiazione perché irreparabili.
Conseguentemente i servizi ferroviari degli eserciti alleati sbarcarono in Italia diverse centinaia delle loro locomotive, con cui trainare i treni adibiti ai propri servizi di logistica. Delle macchine lasciate dal Military Railway Service britannico le FS acquisirono, nel gennaio 1948, 51 unità, successivamente immatricolate nei gruppi FS 293 (6 unità), 737 (15 unità) e 747 (30 unità).
Queste macchine, insieme alle locomotive a vapore e Diesel-elettriche lasciate dall'US Army Transportation Corps dell'esercito degli Stati Uniti d’America (in particolare le locomotive poi dei gruppi FS 736 e 1200, poi Ne 120) e alle poche locomotive delle FS e delle altre aziende ferroviarie italiane ancora in grado di funzionare, furono le protagoniste oltre che della fase finale del conflitto degli anni della ricostruzione del sistema ferroviario italiano.
Le locomotive immatricolate nel gruppo FS 737 facevano parte della classe 8F della compagnia ferroviaria britannica London, Midland and Scottish Railway (LMS) ed erano destinate al servizio merci veloce. Progettate da sir William Stanier, vennero prodotte in 960 unità negli anni tra il 1935 e il 1946 e nel dopoguerra confluirono nel parco delle British Railways coi numeri da 48 000 a 48 775. Sono considerate tra le migliori macchine per treni merci mai costruite in tutto il mondo.
Nel 1939 erano già state consegnate 126 unità e, a seguito dei buoni risultati d'esercizio, il Ministero della Guerra britannico (War Department), in previsione delle necessità logistiche generate dall'inizio della seconda guerra mondiale, ne commissionò 240 e tra il 1940 e il 1942 ne ricevette 208. Ne prelevò poi altre 51 direttamente dal parco della London Midland and Scottish Railways. Tutte furono costruite dalla North British Locomotive Company di Glasgow, dalla Beyer Peacock & Company di Manchester e dalla Vulcan Foundry di Newton-le-Willows.
Le prime otto locomotive, poi FS 737.001-008, vennero costruite su ordinazione del War Department negli anni tra il 1940 e il 1941. Le altre sette, poi FS 737.009-015, vennero costruite nel 1936 per la London Midland and Scottish Railways e assegnate al War Department nel 1940. Tutte le locomotive erano poi giunte via mare nel Medio Oriente e furono dapprima utilizzate in Persia. Nel 1944 50 di esse vennero trasferite in Egitto e in Palestina.
In seguito allo sbarco alleato nell'Italia centro-meridionale, nel 1944-1945 quindici delle unità utilizzate dapprima in Iran e poi in Egitto vennero imbarcate su navi militari inglesi a Porto Said, sbarcate a Bari e rimasero a far servizio per conto del comando alleato fino alla fine della guerraCon decreto ministeriale del 18 gennaio 1948 esse, come altre locomotive del War Department poi dei gruppi FS 293 e 747, per il tramite dell'Azienda Rilievo Alienazione Residuati furono acquistate dalle Ferrovie dello Stato, che dovevano fronteggiare la penuria di mezzi di trazione dovuta alle distruzioni belliche.
Assegnate al deposito locomotive di Bari, esse furono utilizzate prevalentemente sulla linea adriatica. Con una potenza indicata di 772 kW a 45 km/h, le FS, considerate le dimensioni della caldaia, attribuirono loro le stesse prestazioni delle locomotive dei gruppi 735 e 740. Tuttavia, secondo le testimonianze dei macchinisti che le condussero, esse dimostrarono di poter agevolmente sostituire anche le più potenti 746, viaggiando fino a 100 km/h. Trasferite successivamente ai depositi di Foggia e poi di Ancona, continuarono a essere bene apprezzate dal personale di macchina FS.
Sebbene entro il 1953 il Servizio Materiale e Trazione FS avesse provveduto alla "compilazione di tutti i disegni occorrenti per l'approvvigionamento delle parti di ricambio per le locomotive gr. 736, 737 e 747 (ex USA)", la penuria di tali ricambi spinse a un precoce accantonamento delle locomotive di tutti e tre i gruppi, che per la maggior parte delle unità del gruppo 737 avvenne entro il 1953. Vennero demolite tutte nel 1956 (11 nel deposito di Foggia, 3 nell'Officina Grandi Riparazioni di Rimini e 1 nel deposito di Napoli).
Le caldaie delle tre unità demolite a Rimini vennero poi utilizzate quali generatori di vapore per le locali Officine Grandi Riparazioni delle FS.
La seguente tabella riepiloga le variazioni di numerazione delle macchine del gruppo.
Le locomotive del gruppo 737 FS erano macchine di rodiggio (UIC) 1'D (secondo la notazione FS dell'epoca 1-4-0) progettate originariamente per il traino dei treni merci. Con un carico massimo per sala di 16 t e un'inscrivibilità in curve con raggio minimo di 90 m, erano in grado di viaggiare senza difficoltà su linee secondarie dal tracciato tortuoso quali erano quelle di molti Paesi europei (compresa l'Italia), africani e mediorientali.
La caldaia aveva il forno del tipo Belpaire e il surriscaldatore del tipo Schmidt. Erano dotate di un motore a due cilindri esterni gemelli a semplice espansione e cassetto della distribuzione cilindrico con azionamento Walschaerts. L'alimentazione era a carbone, ma molte delle unità del War Department furono modificate per l'alimentazione a nafta.
Secondo una fonte orale le FS 737.001 e 003, in origine alimentate a nafta, verso il 1945 sarebbero state ritrasformate per l'alimentazione a carbone, ma tale notizia è in contrasto con i documenti d'archivio delle FS.
Le macchine costruite per la London Midland and Scottish Railways, suddivise in vari sottogruppi, differivano in alcune caratteristiche da quelle commissionate direttamente dal War Department, che avrebbero dovuto essere affidabili anche nel clima desertico del Medio Oriente e con una manutenzione sommaria. Secondo alcune fonti le unità poi FS 737.001-008 avrebbero avuta una caldaia leggermente più piccola, una minore superficie di surriscaldamento (22,4 m² anziché 27,7 m²) e una minor lunghezza delle bielle motrici. Il dato è in contrasto con quello di altre fonti, secondo cui tutte le unità pervenute alle FS avrebbero avuto la stessa caldaia.
Il tender, con tre sale montate (rodiggio C), trasportava 9 tonnellate di carbone e 18.000 litri di acqua.
Dopo l'acquisizione, le Ferrovie dello Stato assegnarono le locomotive al deposito locomotive di Bari. Tra il 1948 e il 1950 vennero trasferite al deposito locomotive di Foggia, e nel maggio 1951 furono assegnate a quello di Ancona, dove rimasero fino alla radiazione con l'eccezione della 737.014 che, dall'estate 1948 fino alla propria fine, fu accantonata nel deposito di Napoli Smistamento.
(EN) J. W. P. Rowledge, Engines of the LMS built 1923–51, Oxford, Oxford Publishing Co., 1975, ISBN 0-902888-59-5.
 Gian Guido Turchi, Locomotive a vapore FS 737, in I treni oggi, vol. 3, nº 24, 1982,  pp. 10-14.
(EN) Peter Michael Kalla-Bishop, Italian State Railways steam locomotives, Abingdon, R. Tourret, 1986,  pp. 68-69, ISBN 0-905878-03-5.
(EN) R. Tourret, Allied military locomotives of the Second World War, Abingdon, R. Tourret, 1995,  pp. 56-69, ISBN 0-905878-06-X.
 Angelo Nascimbene, Aldo Riccardi, Locomotive di guerra. Prede belliche ed alleate, in FS anni '50, in Tutto treno tema, 7, prima parte, 1995,  pp. 54, 58-59.
 Jimmy James, L'Italia di Kalla-Bishop, in I treni, vol. 17, nº 175, 1996,  pp. 31-33.
 Giovanni Cornolò, Locomotive a vapore FS, 2ª ed., Parma, Ermanno Albertelli, 1998,  pp. 373-375, ISBN 88-85909-91-4.
 Angelo Nascimbene, Aldo Riccardi, 1905-2005. Cento anni di locomotive a vapore delle Ferrovie dello Stato, in Tutto treno tema, nº 20, 2005,  pp. 53-56, 59.
Immagini e dettagli delle Gr.737, e Gr.737 nel modellismo, su scalaenne.wordpress.com.

La locomotiva gruppo 744 era una locomotiva a vapore con tender delle Ferrovie dello Stato costruita nel 1927, con rodiggio 1-4-0, a vapore surriscaldato e a semplice espansione, a 2 cilindri esterni.
Le 50 locomotive del gruppo 744 vennero progettate essenzialmente per risolvere il problema del trasporto ortofrutticolo attraverso le linee della Sicilia e dell'itinerario verso il nord costituito dalla Ferrovia Tirrenica Meridionale ancora non elettrificata. Le linee ferrate della Sicilia presentavano infatti forti acclività fino al grado di prestazione 27 e fino al 19 quelle della linea tirrenica. Ciò imponeva l'uso della doppia trazione o del servizio di spinta con un forte aumento dei costi di trasporto.
La locomotiva fu costruita con il classico rodiggio 1-4-0 come quello delle, similari, 745 ma ebbe i cilindri motori maggiori di questa permettendo un migliore sfruttamento in potenza della caldaia.
Il diametro delle ruote motrici non troppo piccolo ricalcò quello di tante già esistenti locomotive per treni viaggiatori permettendone un uso polivalente; ne risultò una macchina in grado di raggiungere i 75/80 km/h con una potenza continuativa di oltre 1.200 hp alla velocità di 55 chilometri orari.
25 locomotive del gruppo 744 furono costruite con la distribuzione a valvole Caprotti, le altre 25 con la classica distribuzione a cassetto cilindrico Walschaert. Nel 1956 la 744.024 del deposito locomotive di Salerno fu oggetto dell'esperimento di applicazione dell'eiettore Giesl, un particolare tipo di camino, ma l'esito delle prove nel complesso non ne dimostrò l'utilità sufficiente a deciderne l'ulteriore estensione ad altre macchine. La locomotiva mantenne il camino modificato fino all'accantonamento.
Vennero assegnate ai depositi di Catania, Palermo e Salerno. Dopo l'elettrificazione della Tirrenica le locomotive di Salerno emigrarono a Cagliari e in Puglia
La loro carriera tutto sommato fu breve; incalzate dalle elettrificazioni, vennero suddivise in vari depositi anche del nord-est. Terminarono la loro carriera verso la metà degli anni sessanta.
La locomotiva era fornita di una caldaia della lunghezza totale di 9.775 mm con una pressione massima di 14 bar che fornita vapore surriscaldato.
Era una macchina a semplice espansione con cilindri esterni. La distribuzione era del tipo Walschaert con distributori cilindrici per un lotto di 25 locomotive e Caprotti per le altre 25 unità.
La locomotiva era costituita da un carro su cui erano disposte le quattro ruote motrici del diametro (a cerchioni nuovi) di 1.630 mm e una sala anteriore che costituiva un carrello di tipo italiano con la prima ruota accoppiata.
La locomotiva era dotata di apparecchiature e condotte per il riscaldamento a vapore delle carrozze.
Il sistema frenante prevedeva, oltre al freno a mano di stazionamento, il freno moderabile e il freno continuo automatico ad aria compressa.
Deposito locomotive di Salerno, 16 unitàNegli anni successivi fecero la loro comparsa anche a Napoli, Cagliari, Taranto, Bari Mestre Padova.
Locomotiva 744.118 conservata presso il Deposito Rotabili Storici di Pistoia che ne ha recentemente curato il restauro estetico.
Giuseppe Bianchi, V. Levi Gattinara, Le nuove locomotive Gr. 743 e 744, in "Rivista tecnica delle ferrovie italiane", annata XVII, vol. XXXIII, n. 2 (15 febbraio 1928), pp. 45-50.
Giovanni Cornolò, Locomotive a vapore FS, 2a ed., Parma, Ermanno Albertelli, 1998, ISBN 88-85909-91-4
Erminio Mascherpa, La storia del camino, seconda parte, in I treni, ...  (1999), n. 208, pp. ...-...

Le locomotive FS 835 sono state un gruppo di locomotive-tender a vapore delle Ferrovie dello Stato italiane (FS) adibite al servizio di manovra.
Progettate dagli ingegneri della Rete Mediterranea (RM) alla vigilia della nazionalizzazione sulla base del progetto delle locomotive RM 6807-6900 (poi FS 830), vennero costruite in 370 unità consegnate tra il 1906 e il 1922 e hanno prestato servizio fino al 1984 negli scali e sui raccordi di tutta la rete italiana.
All'inizio degli anni sessanta il carro (telaio, rodiggio e bielle) di alcune di esse, ormai destinate alla demolizione, fu utilizzato per la costruzione delle locomotive elettriche E.321, dei rimorchi motori E.322 e delle locomotive Diesel 234.
Le locomotive del gruppo 835 FS sono state le prime locomotive a vapore italiane progettate espressamente per il servizio di manovra. Escludendo il precedente del gruppo poi FS 898, costituito da cinque unità ancora in servizio all'inizio del Novecento ma già da tempo relegate a servizi di manovra nelle officine, in precedenza a tale compito erano adibite, in tutte le aziende italiane, macchine da treni ormai inidonee al servizio di linea perché lente e poco potenti. Per esempio, nel 1902 la Rete Mediterranea aveva inserite nella propria categoria VI ("Locomotive-tender per servizio di manovra") le locomotive dei gruppi 5001-5002, 5101-5105 (poi FS 800), 5201-5204 (poi FS 823, infine FS 815) e 5301-5304 (poi FS 881, infine FS 899), alcune delle quali erano state in servizio sulla linea dei Giovi. Tale scelta, pur evitando i costi di progetto e di costruzione di veicoli appositi, era tuttavia un ripiego che incideva sulle spese d'esercizio giacché il regime e le condizioni di funzionamento tipici delle manovre sono differenti da quelli del servizio di linea.
Quando, nel 1905, Riccardo Bianchi e i suoi collaboratori dovettero unificare nelle FS gli uffici studi preesistenti stabilirono che il Servizio Materiale e Trazione si concentrasse nella sede di Firenze già dello stesso servizio della Rete Adriatica, e a esso vennero aggregati i progettisti già dell'Ufficio d'Arte della Rete Mediterranea.
Dovendosi impostare i piani e programmi per il rinnovo del parco trazione prevalse la linea progettuale dell'ufficio studi locomotive della ex Rete Adriatica perché esso aveva privilegiato l'economicità complessiva dell'esercizio. I progettisti della Rete Mediterranea, invece, s'erano concentrati sull'ottimizzazione del ciclo termodinamico. Tra i loro studi vi fu quello delle locomotive poi del gruppo 830 FS, che al momento della statalizzazione prestavano servizio in prevalenza sulle linee irradiantesi da Avellino.
Il programma di ammodernamento del parco locomotive impostato da Riccardo Bianchi e collaboratori (tra i quali Guglielmo Cappa e Giuseppe Zara), che si sarebbe dovuto completare entro il 1915, prevedeva la radiazione dei gruppi più antiquati e meno potenti e veloci, il mantenimento di quelli idonei a un traffico in rapido aumento e l'introduzione di gruppi del tutto nuovi (anche se alcuni di questi riprendevano gli ultimi progetti delle ex Reti): i gruppi 470, 625, 640, 680, 685, 690, 730, 740, 745, 835, 875, 895, 905, e 980. Essi, insieme a pochi altri, avrebbero caratterizzato la trazione a vapore italiana fino alla sua scomparsa.
Si deve sottolineare che tutti gli altri gruppi di locomotive-tender introdotti dopo il 1905 (828, 874, 875, 894, 905, 906, 980 e R.301) erano destinati al servizio di linea.
Macchine per servizi di linea, le 830 avevano un semplice motore a vapore saturo e a cilindri gemelli. Le ruote di piccolo diametro, il rodiggio con tre sale tutte motrici e la loro lunghezza più contenuta di quelle a tender separato, insieme ad altre caratteristiche, le fecero scegliere quali basi del progetto delle locomotive RM poi 835.
In aggiunta i progettisti della Rete Mediterranea introdussero alcune caratteristiche che resero le future 835 particolarmente idonee al compito da assolvere: la frenatura, della sola macchina e non del treno, fu affidata ai freni a ceppi, attivi su tutte e sei le ruote e azionati dal vapore spillato dalla caldaia. In tal modo fu evitata l'installazione del freno Westinghouse, col connesso impianto pneumatico, che essendo coperto da brevetti implicava il pagamento delle licenze. Inoltre fu installato il dispositivo Le Chatelier che, iniettando vapore fresco nei cilindri, permetteva la frenatura a controvapore e, caratteristica utilissima per le manovre, l'inversione del senso di marcia quando la macchina era ancora in moto.
La caldaia fu dotata di un fascio tubiero costituito da tubi lisci, e ciò causò una diminuzione della superficie di riscaldamento. Per disporre di una maggiore forza di trazione alle velocità più basse, tipiche delle manovre, fu aumentato il diametro dei cilindri del motore e ciò, insieme alla mancanza del compressore alimentante il freno pneumatico che avrebbe dovuto alimentare anche i freni dei veicoli, escluse l'utilizzazione delle 835 dai servizi di linea.
La validità del progetto è dimostrata dal fatto che nel gennaio 1906, quando le prime venti unità non erano ancora state consegnate, le FS ne ordinarono altre dieci (FS 835.021-030), limitandosi ad apportarvi alcune modifiche di scarso rilievo, come quella delle fodere esterne del duomo (reso così del tutto liscio).
Su tutte le unità costruite venne adottato lo schema di verniciatura normale delle FS.
A partire dalle ordinazioni della terza serie (835.031-286) le modifiche, suggerite dalle esperienze dell'esercizio, divennero più vistose. Tra esse vanno citate quelle alla caldaia, che fu potenziata e dotata di accessori di tipo comune a quello di altri gruppi FS. La nuova caldaia fu scelta quale ricambio anche per le 835.001-030 e per tutte le macchine dei gruppi 829 e 830.
Inoltre fu aggiunta la valvola di rientrata dell'aria e fu eliminato il dispositivo Le Chatelier (il macchinista poteva comunque utilizzare la frenatura a controvapore, possibile in quasi tutti i tipi di locomotive a vapore, ma solo in casi d'emergenza).
Tutte le 835 furono consegnate dopo l'inizio dell'esercizio di Stato. Quindi tutte, con l'eccezione dell'835.001 (e forse anche della 002), che fu consegnata con la marcatura RM 5401 sostituita dopo poche settimane con quella definitiva, prestarono servizio come macchine immatricolate FS.
La tabella riassume la cronologia della costruzione e delle consegne all'esercizio (fonti:):
La numerazione usata nella tabella e nella voce è quella definitiva, adottata dalle FS a partire dal 1919. In precedenza il gruppo fu numerato secondo i criteri via via in uso. Si ebbero quindi diverse serie:
prima serie: FS 835.001-020; ordinate dalle RM e da inserire nel suo previsto gruppo 5401-5500; furono costruite le RM 5401-5420, consegnate con le immatricolazioni FS 8351-8370;
quarta serie: FS 835.287-370, in origine FS 83787-83816.La distinzione segue quella proposta dal Mascherpa, mentre il Cornolò distingue la terza serie in due sottoserie considerando alcune varianti incidenti anche sull'aspetto esteriore.
I numeri di costruzione sono quelli delle macchine. Per tutte le unità la fonte riporta anche il numero della caldaia, che qui non si trascrive dato che, nel corso delle grandi riparazioni, molte macchine hanno subito sostituzioni di caldaie perché ormai non più riparabili o perché inadatte rispetto alle mutate esigenze dell'esercizio (cf anche).
Le locomotive del gruppo 835 FS erano macchine a vapore saturo con una caldaia dotata in origine di un fascio tubiero costituito da 164 tubi e con una superficie di riscaldamento di 74,18 m², sostituito poi da uno di 168 tubi con superficie di 78,22 m².
Sviluppavano una forza di trazione massima (con scorte al minimo) di 56 kN, elevata a 62 kN per le macchine a cui, dal 1927, era stata aggiunta una zavorra di piombo applicata alle testate. Il carico per sala in origine era di 15,1 t.
Disponevano di una scorta di 5 m³ d'acqua e di 1,5 m³ di carbone, dal 1929 aumentati a 2,4 m³ grazie all'ampliamento della carboniera.
Le caratteristiche generali di costruzione erano quelle tipiche del tempo: telaio di lamiera d'acciaio unita tramite chiodature e sospensioni a balestra con bilancieri tra le prime due sale.
Lo schema di verniciatura adottato era quello normale delle locomotive delle FS.
Le prestazioni assegnate dal Servizio Materiale e Trazione FS e pubblicate nelle Prefazioni generali all'orario di servizio (PGOS) erano le stesse per i gruppi 816, 817, 829, 830, 835 e 902 (fonte:):
Dal 1929 le sponde della carboniera furono elevate di 550 mm portando il volume utile da 1,5 t a 2,4 t, sia per aumentare l'autonomia della macchina, sia perché la situazione politica internazionale dell'epoca spinse ad approvvigionarsi di carbone proveniente dalla Slesia, dotato di minor potere calorifico.
Dal 1930 circa i fanali a petrolio furono sostituiti con fanali elettrici, alimentati da batterie di accumulatori ubicate sotto la cabina.
L'aumento del numero dei carri e delle carrozze dotati di freno pneumatico spinse le FS a equipaggiare anche le 835 col freno pneumatico Westinghouse, la cui pompa venne utilizzata anche per alimentare la condotta dei veicoli trainati. Esso fu applicato a tutte le unità a partire dalla 83598, poi 835.098, consegnata nel 1908:. Tale modifica al principio degli anni quaranta era stata già applicata a più della metà del gruppo, ma secondo il Kalla-Bishop alcune macchine sarebbero arrivate alla demolizione senza essere state equipaggiate col freno pneumatico.
Poiché le frequenti frenature implicavano un rapido scarico del serbatoio, per accelerare la ricarica si provvide dapprima ad aggiungere un secondo compressore (riferisce il Mascherpa che tale modifica fu effettuata nel 1952 sulle 835.048, 069, 075, 253 e 345 in servizio a Milano Centrale) e quindi a sostituire i due compressori a semplice stadio con uno a due stadi di compressione (compressore "tandem-compound" Westinghouse), presumibilmente recuperati da altre locomotive demolite.
Tra le altre modifiche si cita l'applicazione di vedette con vetri alle aperture della cabina e l'adozione di corrimani antinfortunistici.
Verso il 1930 il Servizio Materiale e Trazione FS progettò di applicare alle 835 le caldaie utilizzate per il gruppo 805, destinato alla radiazione, forse prelevandole dalle unità demolende. Tale modifica fu sperimentata sull'835.058, ancora in servizio nel 1945, ma non ebbe seguito.
Le unità dalla 098 in poi furono dotate dall'origine dell'impianto di alimentazione del riscaldamento a vapore delle carrozze viaggiatori, necessario per garantire il servizio nelle stazioni di partenza in attesa della locomotiva titolare del treno. Esso fu eliminato a partire dagli anni cinquanta a causa dell'estensione del riscaldamento elettrico.
Dal 1935 a diverse unità (le prime furono le 835.006, 017, 055, 147 e 268) furono applicati dei depuratori dell'acqua di alimentazione della caldaia, che spostando l'equilibrio chimico facevano precipitare in forma solida le componenti incrostanti, che periodicamente venivano espulse. Tali dispositivi, entro il 1965 circa, furono sostituiti dall'immissione a mano nelle casse dell'acqua di sostanze disincrostanti.
In vari periodi diverse unità furono modificate per utilizzare, in luogo del carbone, ligniti di produzione italiana.
Prima della seconda guerra mondiale, per esigenze autarchiche, 25 macchine (tra cui l'835.252) assegnate ai depositi di Bologna e di Firenze furono modificate nella griglia e nella carboniera per bruciare lignite xiloide del Valdarno, confezionata in mattonelle. I mediocri risultati tecnici ed economici fecero sospendere il tentativo verso il 1943.
Tra il 1953 e il 1954 il tentativo fu ripetuto con le ligniti del Sulcis, modificando le unità 835.015, 257, 260, 350, 358 e altre. Tali combustibili, oltre al basso potere calorifico, avevano la caratteristica di generare scorie con forte tenore di composti solforosi, corrosivi per il forno e per altre parti del generatore. Anche in questo caso gli svantaggi condussero a una rapida fine dell'esperimento.
Nel secondo dopoguerra, sull'esempio delle locomotive a vapore lasciate dall'USATC poi gruppo 736 FS, e anche per ovviare a difficoltà di approvvigionamento del carbone, le FS modificarono macchine di vari gruppi per alimentare la combustione con la nafta e il carbone: il secondo veniva usato per l'accensione e lo stazionamento in deposito, mentre la nafta veniva impiegata nel servizio normale. Le 835 così equipaggiate, riconoscibili per la presenza di due serbatoi cilindrici per la nafta montati fra il duomo e la cabina, furono almeno 28.
Nel 1957 il carro e il rodiggio di un'835 furono utilizzati per costruire la locomotiva Diesel FS DI.240.001, poi FS 234.3099, prototipo del gruppo FS 234.
Tra il 1959 e il 1964 il carro e il rodiggio di 90 unità del gruppo 835, insieme a quelli di 6 unità del gruppo 830, tutte ormai destinate alla demolizione, vennero utilizzati per costruire altre 33 locomotive del gruppo 234 (FS 234.2001-2018 e 3001-3018) e 57 unità dei gruppi E.321 (FS E.321.001-020 e 101-120) ed E.322 (FS E.322.101-120).
Infine, verso il 1975, l'835.222 ormai assegnata alle manovre interne al deposito di Mestre fu dotata dell'aggancio automatico Scharfenberg per potere spostare le elettromotrici.
Come previsto dal progetto, le 835 trascorsero tutta la loro esistenza nel servizio di manovra. Per la loro ubiquità (al di là del servizio negli scali e nelle stazioni che ricadevano nella giurisdizione territoriale dei depositi locomotive a cui erano assegnate, la documentazione e le fonti riferiscono che non vi è stato impianto ferroviario o raccordo industriale, anche modesto per traffico, da cui non siano passate) esse contribuirono a costituire l'immagine del sistema ferroviario italiano del Novecento.
L'introduzione degli automotori endotermici, avvenuta a partire dal 1930, avviò la sostituzione anche nel servizio di manovra della trazione a vapore con quella Diesel. Essa sarebbe stata completata nel dopoguerra grazie a macchine di nuova concezione, che permisero alle FS di auspicare (grazie al Piano decennale) la scomparsa della trazione a vapore entro il 1972, mantenendo in servizio durante il periodo transitorio solamente le locomotive da treno dei gruppi 625, 640, 740 e 940, insieme alle 981, a cui affidare gli ultimi servizi previsti in orario, i servizi di riserva dei treni soccorso e i treni cantiere per lavori alle linee.
Tuttavia, secondo la Situazione generale delle locomotive in servizio al 1º gennaio 1956 redatta dal Servizio Materiale e Trazione delle FS, a quella data quasi tutte le unità del gruppo erano ancora in servizio, "e questo prova quanto fossero utili e funzionali" alla vigilia della seconda e decisiva fase della dieselizzazione dei servizi di manovra, propugnata con lungimiranza da Paolino Camposano e collaboratori.
Le difficoltà di bilancio con cui le FS furono costrette a convivere e l'espansione del traffico comportarono tuttavia un allungamento dei tempi previsti per il cambiamento di sistema di trazione. Riferisce Giuseppe Vicuna che alla data del 1º gennaio 1968 il parco locomotive a vapore delle FS comprendeva 1 098 unità dei gruppi 471, 480, 623, 625, 640, 685, 735, 736, 740, 741, 741, 743, 744, 835, 851, 875, 880, 895, 896, 905, 940 e 981. Le 207 unità del gruppo 835 atte al servizio in quella data costituivano, con le residue 44 unità del gruppo 851, 30 unità del gruppo 895 e 27 unità del gruppo 896, la parte del parco utilizzata esclusivamente per le manovre. Alla stessa data le locomotive da manovra Diesel-elettriche e Diesel-idrauliche erano 372 e quelle elettriche (compresi i rimorchi motori E.322 ed E.324) erano 80.
Fin dagli anni venti le FS utilizzarono le 835, in casi speciali, in servizi di linea come quelli tra le stazioni di Villa San Giovanni e Reggio Calabria.
Dopo la seconda guerra mondiale il grande numero di locomotive danneggiate spinse le FS a impiegare le 835 in servizi viaggiatori sulle linee Vercelli-Casale Monferrato, Foggia-Lucera e, negli anni successivi, anche Altare-San Giuseppe di Cairo.
Tra i treni viaggiatori regolarmente inseriti negli orari vanno citati i casi dell'inoltro alle stazioni marittime di Brindisi e di Napoli dei treni rapidi R 52 e R 55 Roma-Brindisi e direttissimi 90 e 903 Roma-Napoli.
Infine si devono citare i treni merci (specialmente sulla linea FS Margherita di Savoia Ofantino-Margherita di Savoia) e i treni materiali al servizio dei cantieri di rinnovo dell'infrastruttura ferroviaria.
Specialmente a partire dagli anni venti alcune unità furono noleggiate o cedute a industrie private per il servizio sui loro raccordi e a società incaricate delle manovre all'interno dei porti marittimi.
Fin dal 1926 la ditta Emilio Astengo (EA), che effettuava i servizi di manovra nel porto di Savona, noleggiò dapprima l'835.128 e poi la 127.
Analogamente, a partire dal 1926 l'Impresa Lagorara (IL), che gestiva le manovre nel porto di Genova, noleggiò l'835.126 e, tre anni dopo, le unità 121 e 123.
Altre unità furono impegnate dalla FIAT, dall'ILVA (che nel 1941 acquistò le 835.144 e 170) e dalla Montecatini.
L'applicazione del freno pneumatico permise alle 835 di espletare anche servizi di linea, tanto merci quanto viaggiatori.
Più complesso fu il caso del noleggio alle Ferrovie Nord Milano, che fra il 1969 e il 1971 utilizzarono due macchine per il servizio di manovra negli scali di piazzale Cadorna e di Bovisa e anche per il traino di treni carichi di legname sulla linea della Valmorea (fra le stazioni di Castellanza e Cairate-Lonate Ceppino, raccordata a un'importante cartiera).
Otto macchine furono noleggiate dalla Società Nazionale Ferrovie e Tranvie (SNFT) tra il 1961 e il 1963. Esse venivano impiegate per il traino di treni merci fra Brescia e Breno e fra Brescia e Rovato, a servizio dell'industria siderurgica locale.
Sulla linea Brescia-Iseo della SNFT furono impiegate anche per il traino di treni viaggiatori.
Il passaggio del fronte sul territorio italiano e la rilevanza strategica dei trasporti ferroviari ebbero conseguenze marcate anche sul parco trazione e sul gruppo 835. Inoltre si deve tenere presente che, fino alla stipula del trattato di pace del 1947 e alla definizione dei rapporti postbellici, la rete FS si estendeva oltre i confini di Stato attuali.
Le fonti inventariali e storiografiche, per la caoticità della situazione contingente, forniscono dati discordanti quanto al numero di unità deportate o rimaste oltre confine e solo in parte restituite alle FS nel dopoguerra.
Dopo l'8 settembre 1943 e lo smembramento delle FS che vennero suddivise fra la direzione generale di Salerno, sotto il controllo degli Alleati, e la direzione generale di Verona, sotto il controllo dei tedeschi, questi ultimi, dopo essersi serviti del sistema ferroviario per la continuazione della guerra iniziarono anche a depredarlo trasferendo in Germania e sulle reti delle nazioni occupate dall'Asse i veicoli che ritenevano utili per i loro scopi.
Tra il 1944 e il 1945 circa trenta macchine furono trasferite in Germania. Tra il 1945 e il 1948 le undici unità rimaste nella Germania Occidentale vennero restituite all'Italia.
Invece quelle rimaste nella Zona di occupazione sovietica, poi diventata Repubblica Democratica Tedesca, ebbero destini diversificati: sei passarono alle ŐStB, poi alle ŐBB e infine furono restituite all'Italia; otto (o nove) rimasero nella Germania Orientale, e nel 1958 furono depennate dall'inventario del parco locomotive FS; due (o tre) finirono nell'URSS; e sei passarono, senza altre intermediazioni, nella Germania Orientale.
Otto unità rimaste nella zona di occupazione sovietica della Germania vennero cedute dall'amministrazione militare alla Deutsche Reichsbahn e inserite nel parco di quell'azienda. Alcune (due o tre) vennero poi vendute a industrie dotate di raccordi.
Tre (o quattro) unità (non la 835.040) furono catturate dalle truppe jugoslave tra il 1944 e il 1945, non vennero restituite alle FS dopo la fine della guerra e vennero inventariate nel parco trazione jugoslavo (JZ).
Infine, dopo gli sbarchi in Sicilia e nel continente settanta unità vennero requisite dagli Alleati e rimesse in servizio dal Military Railway Service (MRS) che le inserì nel proprio gruppo B4 con numerazione non consecutiva da 58 a 169. Tali macchine furono usate "quasi esclusivamente" nelle aree di Livorno e di Napoli a servizio delle locali basi militari alleate. Terminata la guerra furono restituite tutte alle FS.
Alessandria (4 unità), Genova Pontedecimo (2), Genova Rivarolo (7), La Spezia (2), Milano Centrale (2), Milano Smistamento (2), Novi San Bovo (1).
Alessandria (13), Arona (2), Bari (4), Barletta (2), Bologna Centrale (17), Brescia (5), Brindisi (2), Catania (6), Catanzaro (1), Civitavecchia (3), Cosenza (1), Firenze Campo di Marte (6), Firenze Santa Maria Novella (12), Foggia (9), Genova Brignole (10), Genova Rivarolo (10), La Spezia (11), Lecco (3), Livorno (9), Messina (7), Mestre (8), Milano Centrale (19), Milano Smistamento (24), Napoli Centrale (22), Novi San Bovo (8), Palermo (4), Parma (14), Pisa (7), Reggio di Calabria (5), Roma San Lorenzo (16), Savona (8), Taranto (8), Treviso (3), Udine (6), Venezia (6), Verona (12), Vicenza (2), Voghera (6).
Nelle officine: Officina Grandi Riparazioni di Torino (1), officina del deposito di Taranto (1), officina del deposito di Messina (2), officina del deposito di Siena (1).
Alessandria (15), Bologna (26), Brescia (4), Catanzaro (2), Catania (16), Cervignano (1), Civitavecchia (8), Cosenza (2), Firenze Campo di Marte (6), Firenze Santa Maria Novella (11), Genova Brignole (6), Genova Rivarolo (16), Grosseto (2), La Spezia (11), Lecco (6), Livorno (11), Messina (9), Mestre (8), Milano Centrale (Vecchia) (14), Milano Sempione (24), Milano Lambrate (poi Smistamento) (8), Napoli (28), Novi San Bovo (10), Paola (4), Parma (17), Pisa (12), Reggio di Calabria (15), Roma San Lorenzo (18), Roma Trastevere (12), Savona (4), Siena (1), Sulmona (2), Ventimiglia (3), Verona (16), Voghera (4).
Nelle officine: Officina Grandi Riparazioni di Torino (5), Officina Grandi Riparazioni di Verona (3), Officina Grandi Riparazioni di Firenze (2), officina del deposito di Siena (1), Officina Grandi Riparazioni di Rimini (2), Officina Grandi Riparazioni di Pietrarsa (3), Officina Meccanica della Stanga (4). In attesa dell'ingresso in officina (4).
Alessandria (5), Bologna (26), Cancello (18), Civitavecchia (3), Cremona (20), Firenze (16), Fiume (2), Genova Brignole (6), Genova Rivarolo (5), La Spezia (8), Livorno (17), Mestre (1), Milano Centrale (20), Milano Smistamento (35), Napoli (18), Napoli Campi Flegrei (6), Novara (7), Novi San Bovo (2), Padova (3), Pavia (2), Pisa (10), Roma San Lorenzo (34), Roma Smistamento (7), Salerno (10), Savona (2), Taranto (20), Torino (13), Trento (2), Trieste Campo Marzio (6), Trieste Centrale (12), Venezia (3), Verona (11), Voghera (4).
Alessandria (9), Benevento (2), Bologna Centrale (15), Bologna San Donato (11), Bolzano (2), Brescia (4), Cervignano (1), Civitavecchia (5), Cremona (4), Firenze (16), Foggia (1), Fortezza (2), Genova Brignole (8), Genova Rivarolo (10), Grosseto (1), La Spezia (6), Lecco (6), Livorno (15), Milano Centrale (Greco) (23), Milano Smistamento (18), Napoli (24), Novi San Bovo (3), Pisa (8), Rimini (2), Roma Smistamento (4), Roma Trastevere (23), Salerno (6), Savona (7), Siena (1), Sulmona (3), Taranto (11), Torino (10), Trento (3), Trieste Campo Marzio (9), Trieste Centrale (5), Velletri (1), Venezia (4), Verona (19), Vicenza (4), Voghera (3).
Alessandria (8), Bari (14), Benevento (1), Bologna Centrale (31), Cagliari(4), Civitavecchia (5), Cremona (6), Firenze (21), Foggia (9), Genova Brignole (3), Genova Rivarolo (11), La Spezia (8), Lecco (8), Livorno (8), Mestre (2), Milano Centrale (Greco) (7), Milano Smistamento (26), Novara (5), Napoli (23), Novi San Bovo (6), Pisa (4), Roma Trastevere (20), Salerno (2), Sassari (1), Savona (10), Taranto (5), Torino (15), Trieste Centrale (10), Udine (4), Venezia (6), Verona (9).
Alessandria (4), Ancona (4) di cui 1 accantonata, Bari (3), Bologna Centrale (8) di cui 2 accantonate, Cagliari (1), Catanzaro (2), Cremona (3), Fabriano (4), Firenze (6) di cui 2 accantonate, Foggia (3), Genova Rivarolo (1), La Spezia (4), Lecco (6) di cui 3 accantonate, Livorno (5) di cui 2 accantonate, Mestre (2) di cui 1 accantonata, Milano Smistamento (11) di cui 4 accantonate, Napoli (12) di cui 2 accantonate, Novara (2) di cui 1 accantonata, Novi San Bovo (5), Padova (2) di cui 2 accantonate, Pisa (2), Reggio di Calabria (1), Roma Trastevere (2), Salerno (1), Savona (2), Sulmona (2), Taranto (1), Torino (2), Trieste Centrale (4) di cui 1 accantonata, Venezia (1), Verona (3).
Alla stessa data (31 dicembre 1971) 14 unità in carico a Genova Rivarolo erano noleggiate alla ditta Bucalossi di Genova.
Sempre nel 1971 14 unità erano nelle Officine Grandi Riparazioni per la manutenzione ciclica.
Al 31 dicembre 1970 il gruppo comprendeva 152 unità, di cui 65 atte al servizio (12 di esse erano noleggiate a ditte e aziende esterne).
Alla data del 1º gennaio 1972 risultavano in servizio 165 unità, tra cui le 835.001, 040 e 222Riferisce Gian Guido Turchi che alla data del 1º gennaio 1980 esistevano ancora 35 locomotive in ordine di marcia (sul totale di 251 macchine di vari gruppi che costituiva il residuo parco delle locomotive a vapore delle FS ancora efficienti e disponibili per l'esercizio). Il dato è in contrasto con quello fornito da Claudio Pedrazzini, che citando le assegnazioni scrive che nel 1979 le unità "ancora esistenti" sarebbero state solo 26.
Secondo Fabio Cherubini nel 1983 esistevano ancora 16 locomotive: le 835.009, 015, 034, 040, 062, 073, 166, 178, 203, 231, 323.
L'835.166 di Fabriano, costruita dall'OM nel 1910, numero di fabbricazione 302, fu l'ultima locomotiva del gruppo a rimanere attiva, sino al 6 gennaio 1984. È conservata al coperto presso l'ex squadra di rialzo di Falconara Marittima.
Nel 1992 erano ancora inventariate nel parco FS, accantonate, le 835.062, 078, 106, 166, 244 e 254.
Nel 2012 risultano conservate in musei le seguenti unità (nel 1998 alcune avevano un'altra sede di conservazione:):
835.001 (Museo nazionale ferroviario di Pietrarsa), 053 (Museo Nazionale dei Trasporti), 062 (Museo della civiltà del lavoro, Venturina), 156 (Bussoleno), 159 (Museo dei Tramways, Altavilla Monferrato), 161 (Milano), 186 (Museo nazionale della scienza e della tecnologia "Leonardo da Vinci"), 213 (Museo Nazionale dei Trasporti), 222 (Museo Europeo dei Trasporti), 226 (Milano), 231 (Museo ferroviario di Trieste Campo Marzio), 240 (Museo ferroviario piemontese), 244 (Museo Ferroviario della Puglia), 327 (taranto).
Nel 2011 le seguenti unità sono in attesa del restauro (statico o funzionale), al fine della conservazione in musei o in parchi di materiale per treni storici, o della demolizione:
068 (Falconara Marittima), in attesa di restauro; 088 (Deposito rotabili storici di Pistoia), in attesa di rimessa in efficienza; 127 (Arquata Scrivia), presso una ditta di demolizioni; 156 (Bussoleno), in attesa della demolizione; 226 (Deposito locomotive di Milano Smistamento), in attesa di rimessa in efficienza; 323 (Deposito rotabili storici); 327 (Deposito locomotive di Taranto).
Per le loro modeste dimensioni e masse fin dagli anni sessanta le 835 furono acquisite da privati e associazioni quali "monumenti alla locomotiva". Nel 2012 risultano esistenti le seguenti unità:
835.009 (Botticino Mattina, già nel Deposito locomotive di Verona), 012 (Marradi), 015 (Ospedaletto, già a Domegliara), 029 (Cecina), 034 (Gemona del Friuli) forse demolita, 040 (Pola), ceduta alle ferrovie jugoslave nel 1984, 043 (Viadana), 046 (San Zenone al Lambro), 047 (Monza), 051 (Piana delle Orme), 067 (Falconara Marittima), 069 (Gemona del Friuli), 073 (Castelletto Ticino), 084 (Livorno), 092 (Sulmona), 106 (Brescello), 114 (Salerno), 127 (Barbisano TV), 136 (Treia), 149 (Savona), 157 (Vallecrosia), 160 (Castel Maggiore), 163 (Vanzaghello), 166 (Falconara Marittima, 168 (San Lazzaro di Savena), 203 (Genova), 205 (Polla), 219 (già alla Mostra d'Oltremare; demolita nel 2005), 234 (Camposampiero), 235 (Pieve di Certaldo, forse demolita), 241 (Carpignano Sesia), 255 (Bologna), 257 (Landriano), 260 (Ancona), 262 (Viadana), 271 (Affi), 274 (San Donà di Piave), 275 (Taino), 276 (San Zeno Naviglio), 291 (Campo San Martino), 295 (Ozzano Emilia), 322 (Caldaro), 323 (Livorno, acquistata da Italvapore nel 2007, in attesa di trasferimento al Deposito rotabili storici di Pistoia), 348 (Spilimbergo).
I ferrovieri soprannominarono le 835 "Cirilla" con riferimento a diffusi soprannomi delle domestiche. Tra gli altri soprannomi si citano quelli di "caffettiera", comune anche ad altri gruppi non solo delle FS, e "permanente" perché sempre presenti sui piazzali (giacché assegnate in permanenza alle manovre). Secondo una fonte furono soprannominate anche "Pierina", ma tale soprannome è attestato con sicurezza solo per le due macchine del gruppo 897 FS.
Il modello in scala H0 dell'835 fu realizzato nel 1954 dalla Rivarossi e costituì la prima riproduzione realistica di una locomotiva a vapore italiana.
Rimase in catalogo fino al 1964. Nel 1967 fu sostituito da una versione semplificata ed "economica", rimasta in produzione fino al 1986 con diverse migliorie. Nel 1995 il modello riapparve completamente riprogettato e allineato ai livelli di qualità correnti.
Tra i modelli delle ditte artigianali di "fascia alta" si cita quello della Fulgurex del 2009.
Il primo modello in scala N fu prodotto dal 1965 al 1967 a cura della ditta Tibidabo. In previsione del riavvio dell'attività di produzione di modelli ferroviari, verso il 2000, l'azienda considerò una sua ripresa con adeguamenti, poi non concretatasi.
Ferrovie dello Stato. Direzione generale. Servizio Trazione, Album dei tipi delle locomotive ed automotrici, Firenze, Ferrovie dello Stato, 1915, vol. II, tav. 153. Rist. anast.: Colleferro, Editrice di storia dei trasporti, 1979; Ponte San Nicolò, Duegi, 2005.
Ferrovie dello Stato. Direzione generale. Servizio Trazione, Album dei tipi delle locomotive ed automotrici, Firenze, Ferrovie dello Stato, 1923, Appendice II, prospetti. Rist. anast.: Colleferro, Editrice di storia dei trasporti, 1979; Ponte San Nicolò, Duegi, 2005.
Pietro Accomazzi, Nozioni elementari sulla locomotiva delle strade ferrate, 7ª ed. riveduta ed ampliata sulle precedenti dall'ing. Ercole Garneri delle Ferrovie dello Stato, Torino-Genova, Lattes Editori, 1923. Rist. anast.: Parma, Albertelli, 1986.
Ministero delle Comunicazioni. Ferrovie dello Stato. Scuole Aiuto macchinisti, Nozioni di cultura professionale, vol. 2, parte 1, La locomotiva a vapore, Firenze, Soc. an. stab. tipografico già G. Civelli, 1940.
Guido Corbellini, Il cinquantenario delle Ferrovie dello Stato, in 1905-1955. Il Cinquantenario delle Ferrovie dello Stato, in Ingegneria ferroviaria, 10 (1955), n. 5-6, pp. 333-528, ISSN 0020-0956. Ristampe in volume: Roma, Collegio Ingegneri Ferroviari Italiani, 1955; Roma, Collegio Ingegneri Ferroviari Italiani-Ponte San Nicolò, Duegi, 2005, ISBN 88-900979-0-6.
Manlio Diegoli, La trazione a vapore, Ingegneria ferroviaria, 16 (1961), n. 7-8, pp. 671-680.ISSN: 0020-0956 
Giuseppe Vicuna, Organizzazione e tecnica ferroviaria, Roma, Collegio Ingegneri Ferroviari Italiani, 1968.
Alcide Damen, Valerio Naglieri, Plinio Pirani Treni di tutto il mondo. Italia. Locomotive a vapore, Parma, Ermanno Albertelli, 1971.
Italo Briano, Storia delle ferrovie in Italia, Milano, Cavallotti, 1977, vol. 1 Le vicende.
Italo Briano, Storia delle ferrovie in Italia, Milano, Cavallotti, 1977, vol. 2 La tecnica 1.
Gian Guido Turchi, Vapore oggi, in I treni oggi, 1 (1980), n. 3, pp. 24-26.ISSN: 0392-4602 
Peter Michael Kalla-Bishop, Italian State Railways steam locomotives, Abingdom, R. Tourret, 1986, ISBN 0-905878-03-5
Aldo Riccardi, Vapore: le ultime fumate, in Ferrovie italiane dal 1970 al 1980, Albignasego, Duegi, 1993.ISSN: 1124-4232 
Erminio Mascherpa, Mille facce dell'835, in I treni, 17 (1995), n. 168, pp. 14-26.ISSN: 0392-4602 
R. Tourret, Allied military locomotives of the Second World War, Abingdom, R. Tourret, 1995. ISBN 0-905878-06-X.
Angelo Nascimbene, Aldo Riccardi, FS anni '50, prima parte Trazione a vapore e Diesel, Albignasego, Duegi, 1995.ISSN: 1124-4232 
Aldo Riccardi, 835, i rimorchiatori della rotaia, in Tutto treno, 8 (1995), n. 82, pp. 24-36.ISSN: 1124-4232 
Giovanni Cornolò, Locomotive a vapore FS, 2ª ed., Parma, Ermanno Albertelli, 1998. ISBN 88-85909-91-4.
Angelo Nascimbene, Luca Vanni, FS Trenitalia. Locomotive Diesel, Albignasego, Duegi, 2002.ISSN: 1124-4232 
Aldo Riccardi, Locomotive FS a combustione mista, in Tutto treno, 15 (2004), n. 176, pp. 16-21.ISSN: 1124-4232 
Angelo Nascimbene, Aldo Riccardi, con la collaborazione di Federico Rigobello e Pierluigi Scoizzato, 1905-2005. Cento anni di locomotive a vapore delle Ferrovie dello Stato, in Tutto treno tema, (2005), n. 20, pp. 53-56, 59.ISSN: 1124-4232 
Claudio Pedrazzini, Ricordo delle locomotive-tender Gruppo 835 (prima parte), in Mondo ferroviario & viaggi, 26 (2011), n. 293, pp. 46-61.ISSN: 0394-8854 
Claudio Pedrazzini, Ricordo delle locomotive-tender Gruppo 835 (seconda parte), in Mondo ferroviario & viaggi, 26 (2011), n. 294, pp. 20-33.ISSN: 0394-8854 
Paolo Marini, Locomotive a vapore oggi, in I treni, 34 (2013), n. 365, inserto centrale, pp. 1-8ISSN: 0392-4602 
Claudio Pedrazzini, Le locomotive-tender Gr. 835. Le piccole, grandi locomotive da manovra delle Ferrovie dello Stato, con contributi di Franco Dell'Amico, Silverio Nuti, Umberto Graffitti, Loris Toneguzzo, Paolo Marini, Trento, Aldebaran, 2013.
Aldo Riccardi, Marco Sartori, Marcello Grillo, Locomotive a vapore in Italia. Ferrovie dello Stato. 1905-1906, Firenze, Pegaso, 2013, ISBN 978-88-95248-40-0.
 Raccolta di foto del gruppo 835, su photorail.com. URL consultato l'8 maggio 2009 (archiviato dall'url originale il 12 febbraio 2009).