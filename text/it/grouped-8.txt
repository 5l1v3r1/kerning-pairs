
All Star Superman è una serie a fumetti di dodici numeri dedicata all'omonimo personaggio, scritta da Grant Morrison, disegnata da Frank Quitely, colorata digitalmente da Jamie Grant e pubblicata dalla DC Comics tra il novembre 2005 e l'ottobre 2008; in Italia è stata edita da Planeta DeAgostini dal 2009.La trama verte sull'ultimo anno di vita di Superman, colpito da una massiccia dose di radiazioni solari, dopo aver compiuto un salvataggio sul Sole, che hanno "sovraccaricato" le cellule del suo corpo, innescando un processo degenerativo che condurrà Superman alla morte in un arco di tempo di dodici mesi. La notizia del suo imminente trapasso lo porta a sciogliere tutte le questioni irrisolte e lasciate in sospeso nella sua vita: dall'eterno problema di Kandor, ultima città del suo pianeta ridotta a vivere in forma miniaturizzata, al suo rapporto con Lois Lane, fino al confronto con il suo acerrimo nemico, Lex Luthor.
Elogiata dal pubblico e dalla critica, in particolare da autori come Mark Waid, la serie ottenne diversi riconoscimenti, tra cui tre Eisner Award, tre Eagle Award e due Harvey Awards ed è la seconda collana ad essere lanciata sotto l'etichetta All Star DC Comics, dopo All Star Batman e Robin nel settembre 2005. Questa linea è la risposta all'etichetta Ultimate della Marvel Comics in cui gli autori possono rinarrare le storie dei personaggi al di fuori della continuity vigente sulle altre pubblicazioni con gli stessi protagonisti. Secondo gli editori l'intento della serie era quello di «Riportare l'Uomo d'Acciaio ai suoi elementi essenziali e senza tempo».
Dopo aver salvato il dottor Leo Quintum e il suo team del P.R.O.J.E.C.T. da una fallita missione d'esplorazione sul sole, in realtà sabotata da Lex Luthor, Superman scopre di aver acquisito un nuovo potere: l'abilità di proiettare la sua aura bioelettrica. Luthor aveva orchestrato l'intera operazione per fare in modo che le cellule del corpo di Superman venissero esposte ad una massiccia dose di radiazioni solari. Quintum, infatti, scopre che l'eccessiva esposizione alle radiazioni ha "sovraccaricato" le cellule, innescando un processo degenerativo che condurrà Superman alla morte nell'arco di tempo di dodici mesi. Lex Luthor viene arrestato grazie ad un articolo scritto da Clark Kent, mentre Superman decide di tenere segreta la notizia della sua morte.Ciononostante, rivela la sua identità segreta a Lois Lane per poter spendere il tempo rimasto con lei. Lois rifiuta di credere che Clark e Superman siano la stessa persona e sospetta che quest'ultimo le stia facendo uno scherzo in occasione del suo compleanno. Come regalo, invece, Superman la porta alla fortezza della solitudine. Ma gli strani comportamenti di Superman e una sostanza chimica presente nell'aria fanno diventare Lois sospettosa a livelli paranoici. Impaurita, attacca Superman con un laser alla kryptonite, senza però provocargli alcun danno. Il supereroe scopre che tra i suoi nuovi poteri c'è quello di essere immune alla kryptonite verde. Dopo averla calmata, le spiega il motivo dei suoi atteggiamenti, stava perfezionando il suo vero regalo di compleanno: una dose dei suoi superpoteri per ventiquattrore. Lois, ora diventata Superwoman, viene corteggiata da Atlas e Sansone. Quest'ultimo rivela di aver rubato dei preziosi gioielli all'Ultra-Sfinge, che rapisce Lois e pretende la risposta alla domanda senza risposta, altrimenti ucciderà la donna: «Cosa succede quando la forza inarrestabile incontra l'oggetto inamovibile?». Lois è salva grazie alla risposta di Superman, «Si arrendono». Superman sconfigge poi Sansone e Atlas in un doppio incontro di braccio di ferro per ottenere la compagnia di Lois.Superman viene esposto alla kryptonite nera, diventando scontroso e spregevole. Viene salvato grazie all'aiuto di Jimmy Olsen, trasformatosi in Doomsday grazie alle risorse del dottor Quintum e grazie al fatto che l'effetto del minerale si affievolisce ogni qualvolta Superman commette un atto malvagio. Nel frattempo, Lex Luthor viene processato per crimini contro l'umanità e condannato a morte. Clark Kent si è recato a Stryker's Island per intervistare Luthor per il Daily Planet ma la loro conversazione viene interrotta da Parasite, un prigioniero del carcere che in prossimità di ogni fonte di energia, in questo caso Superman, cresce a dismisura, mandando nel caos il complesso penitenziario. Clark riesce a fermarlo riuscendo a mantenere nascosta la sua identità. Luthor salva poi il giornalista facendolo scappare da un tunnel sotterraneo, affermando di non aver nessun desiderio di scappare, nonostante sia in grado di farlo, perché ha ormai realizzato il suo sogno, quello di uccidere Superman.Nel passato, Clark, nei panni di un giovane Superman si scontra con un mostro chiamato Chronovore. Tre misteriosi individui giungono in suo aiuto: Kal Kent, il Superman dall'anno 853500, il Superman sconosciuto dall'anno 4500 e Klyzyzk Klzntplkz, il Superman della quinta dimensione. Mentre il mostro viene combattuto, il Superman Sconosciuto parla con il padre adottivo di Clark, Jonathan Kent, detto Pa Kent, dicendogli che suo figlio starà bene e che egli ha fatto un buon lavoro come padre. Superman viene avvisato di una minaccia incombente ma questi non presta attenzione all'avvertimento e continua a combattere il mostro. Nel frattempo, Pa Kent viene colto da un attacco cardiaco e muore. Era questo il monito che Superman aveva ignorato. Straziato dal dolore, il giovane Clark viene consolato dal Superman sconosciuto, che si rivela essere il Superman del presente. Il ragazzo avrà quindi l'opportunità di parlare al padre per l'ultima volta solo in futuro.Sui cieli della Terra è apparsa una gigante forma di vita, Htrae, ossia il pianeta natale di Bizarro. Nel tentativo di allontanare la minaccia dal pianeta, Superman resta intrappolato nell'Htrae, a causa delle fluttuazioni gravitazionali che lo circondano. Lì, incontra Zibarro, una copia imperfetta dei Bizarro dotata di intelligenza ed empatia, che lo aiuta a tornare a casa costruendo un razzo sperimentale. Lois, credendo l'eroe disperso per sempre, accetta che Clark sia davvero Superman. Due mesi dopo, Superman ritorna sulla Terra e fa la conoscenza di Bar-El e Lilo, due astronauti kryptoniani sopravvissuti alla morte del loro pianeta e parenti di Kal-El. Tuttavia, la coppia ha obbiettivi molto meno altruistici dell'eroe: conquistare la Terra. Bar-El e Lilo scoprono però che, nel tragitto per il pianeta, sono passati attraverso una nube radioattiva di kryptonite che li sta lentamente indebolendo. Nonostante l'iniziale rifiuto di Bar-El, Superman offre loro di trasferire le loro menti nella zona fantasma fino a quando non sarà in grado di trovare una cura.Mentre il giorno della sua morte si avvicina, Superman porta a termine diverse imprese: un tour mondiale per bambini malati terminali di cancro, la creazione di un pianeta in grado di vivere senza Superman, denominato Terra Q (e rivelatosi in seguito il nostro pianeta), la ricollocazione di Kandor su Marte con l'aiuto di Leo Quintum e l'ideazione di un metodo per mescolare il DNA umano con quello kryptoniano. Intanto, Luthor, grazie alla scoperta di una formula simile a quella che ha donato a Lois i poteri di Superman per un giorno intero, sta mettendo a ferro e fuoco Metropolis, con l'aiuto di Solaris, una stella computer che sta corrompendo il sole facendolo diventare blu. Messo alle strette e in fin di vita, Superman sviene e si risveglia su Krypton, dove incontra Jor-El, che gli rivela di essere morto e di essere nel pieno di un processo che lo condurrà a diventare un flusso di radio-coscienza solare. Gli offre un'ultima scelta: rimanere tra i morti o tornare in vita il tempo necessario per sconfiggere Luthor. Superman si risveglia tra le macerie della città e mette fuori gioco Luthor, non prima di avergli mostrato la sua visione del pianeta Terra. Si rivolge poi a Lois, dichiarando il suo eterno amore per lei e, diventato radio-coscienza solare, vola nel sole, rigenerandolo.
Un anno dopo, Lois ammira il monumento dedicato al suo amato, sorridendo. Sa che Superman tornerà una volta che avrà finito di creare un cuore artificiale per il sole. Kal-El, ormai un essere solare, vive all'interno del sole, azionandolo come un macchinario. Leo Quintum, nel frattempo, rassicura la sua assistente dicendo che, se dovesse mai succedere qualcosa, saranno pronti e le mostra una porta con il logo di Superman, con la S rimpiazzata dal numero 2.
Clark Kent/Superman, in questa avventura il personaggio è costretto a confrontarsi con la sua mortalità e decide di sciogliere tutte le questioni irrisolte nella sua vita. Morrison caratterizzò l'eroe in maniera differente dalla sua normale rappresentazione sulla omonima testata principale, rendendolo più consapevole della sua potenza e, di conseguenza, più calmo e riflessivo. Scrivendo per il personaggio di Superman, Morrison distinse i diversi aspetti della sua personalità, arrivando a dire che «Superman è un atto. Clark Kent a Metropolis è anch'egli un atto. In realtà, ci sono due Kent - uno è la timida e balbettante maschera per Superman. L'altro è il forte, sicuro di sé e buono di cuore Clark Kent cresciuto dai genitori adottivi in Kansas che sa come si guida un trattore. Penso che quest'ultimo sia il più vero di tutti.» Alcune critiche negative sulla scrittura del personaggio provennero dal sito PopMatters.com, in cui si afferma che l'eroe, pur essendo la tradizione figura onorabile, sembra irrealisticamente senza emozioni mentre riceve la notizia della sua morte.
Lois Lane, supporto e interesse amoroso dell'eroe. In All Star Superman Lois non conosce la vera identità di Clark e la situazione tra i due è quella tipicamente rappresentata negli adattamenti cinematografici o nella Silver Age. L'autore scozzese volle però aggiungere a questo classico schema narrativo un gusto moderno, mettendo Lois in condizione di sospettare che Superman la stia in qualche modo ingannando e, una volta che quest'ultimo le rivela la verità, di non credergli, rifiutandosi di accettare la realtà. Secondo Morrison, la loro storia d'amore rappresentò: «Un brillante paradosso, l'uomo perfetto che non mente mai è costretto a mentire alla donna che ama per proteggerla.».
Leo Quintum, lo studioso al capo del P.R.O.J.E.C.T. che affianca Superman nel suo ultimo anno di vita, rappresentando lo spirito dello scienziato buono, razionale, illuminato, progressivo e utopico. Egli costituisce il tentativo di creare una versione aggiornata del personaggio di scienziato amichevole e positivo. Alcuni commentatori tracciarono dei paralleli tra Quintum e il personaggio di Willy Wonka per i suoi atteggiamenti e per gli abiti sgargianti, tuttavia Morrison ammise di essersi ispirato al protagonista de L'uomo che cadde sulla Terra. Inizialmente il ruolo di Quintum era ricoperto dall'avatar di Raggio di Luce, dei Nuovi Dei, ma l'idea venne scartata in quanto ritenuta «eccessiva» e si preferì creare un personaggio ex novo, puntando alla semplicità. Lo sceneggiatore affermò che molti lettori si erano aspettati di veder diventare Quintum l'antagonista alla fine della storia: «Questo mostra come siamo diventati una società miserabile, sospettosa che si aspetta sempre il peggio dal prossimo, piuttosto che speranze per il meglio. O magari è solo quello che ci aspettiamo dalle storie».
Lex Luthor, il supercriminale senza scrupoli, nemico giurato di Superman, che nella serie ha escogitato il piano definitivo per sconfiggere il rivale, sovraccaricando le sue cellule con l'energia solare. Luthor viene presentato come un astuto calcolatore sociopatico, tanto che «Il suo odio per Superman emerge palpabile in ogni pagina». Secondo l'autore, Luthor lotta continuamente contro il suo senso di fallimento e inadeguatezza, contro sé stesso, nel tentativo di superarsi e nessun elogio, nessun successo, nessuno obbiettivo raggiunto è mai abbastanza, il suo bisogno di riconoscimenti e validazioni è superumano tanto quanto Superman, il quale, al contrario, non ha bisogno di nessun ringraziamento, «Fa quello che fa perché è fatto così».
Zibarro, la copia imperfetta di Bizarro che aiuterà Superman a fare ritorno sulla Terra, dopo che quest'ultimo era stato attratto dalla forza di gravità del pianeta di Bizarro. L'idea di Zibarro, cioè la versione difettosa di un essere già di per sé imperfetto, venne a Morrison nel tentativo di collezionare quante più figure possibili le cui vite cambiano radicalmente dopo l'incontro con Superman (lo stesso Luthor verrà compreso in questo gruppo alla fine della serie). Lo scrittore identificò Zibarro come «il teenager sensibile dentro ognuno di noi. Umorale, terribilmente a disagio e consapevole di sé. È il centro del suo piccolo e disorganizzato universo» e lo caratterizzò come un poeta per accentuare questa differenziazione di carattere, modo di parlare e pensare dal resto degli individui della sua specie, in quanto il normale linguaggio Bizarro è malamente articolato e gutturale.
Jimmy Olsen, fotografo e collaboratore del Daily Planet, nella serie cura una rubrica in cui si cala nei panni di una persona, di un modo di vita o di un lavoro per un intero giorno. Durante la visita al laboratorio di Quintum, affidato alle cure di Olsen per ventiquattro ore, viene scoperta la kryptonite nera, che ha l'effetto di far diventare malvagio Superman, e Jimmy si vede costretto a trasformarsi in Doomsday per fermare l'eroe. La versione di Morrison del personaggio si basa sulla caratterizzazione preferita dell'autore, quella risalente alla Silver Age. Olsen venne immaginato come qualcuno con cui Superman avesse piacere di parlare e questo lo rese più complesso, «innocente ma scafato. Entusiasta ma non stupido». Il rimaneggiamento passò anche a livello grafico: Morrison citò, tra gli stili che lo influenzarono nella creazione dell'abbigliamento, Abercrombie & Fitch e Tintin.Il cast di supporto, formato da Perry White, Steve Lombard, Cat Grant ed altri antagonisti dell'eroe, venne introdotto per creare un senso di familiarità con il lettore che non conosce l'intero retroterra del fumetto.
All Star Superman nacque dalle ceneri di Superman Now, un progetto che aveva la scopo di riadattare Superman per le moderne generazioni senza cancellare lo status quo del personaggio, incluso il matrimonio con Lois Lane. Nel 1999, all'apice di un decennio in cui l'intera industria del fumetto aveva subito diversi contraccolpi a causa dello scarso interesse del pubblico, la DC vedeva le principali testate raccogliere tiepidi consensi sia di pubblico sia di critica. La spinta dell'evento La morte di Superman e della gestione di Dan Jurgens si stava ormai esaurendo e i vertici della DC idearono un rilancio del personaggio che fosse in grado di rivitalizzarlo e presentarlo a nuovi lettori.
Le idee contenute in quella proposta, preparata da Grant Morrison insieme a Mark Millar, Tom Peyer e Mark Waid, prendevano le mosse da One Million, saga scritta dallo stesso Morrison, da cui All Star riprende diversi elementi (i Superman del futuro, il personaggio di Solaris) - come, allo stesso modo, altri aspetti del progetto sarebbero stati riproposti in Superman: Red Son e Superman: Rinasciata, scritti rispettivamente da Millar e Waid. La storia vedeva Brainiac, in combutta con Lex Luthor, intento a scoprire l'identità segreta di Superman e rivelarla al mondo, per poi convertire le proteine del cervello di Lois Lane, nelle quali era registrata la conoscenza di Superman, in un veleno che l'avrebbe uccisa. Per salvarla, Superman avrebbe accettato di cancellare il ricordo di sé stesso dalle menti di tutto il pianeta. La trama sarebbe poi stata ripresa dalla casa editrice storicamente rivale della DC, la Marvel Comics, nell'evento Soltanto un altro giorno.L'intento di Superman Now non era quello di resettare tutte le precedenti nozioni sul personaggio, come aveva fatto John Byrne con il suo Man of Steel, quanto piuttosto sintetizzare le diverse interpretazioni succedutesi nel corso degli anni in un'unica versione, che incarnasse tutti gli aspetti dell'Uomo d'acciaio e che, allo stesso tempo, li superasse in quello che avrebbe dovuto essere il «Superman del XXI secolo». Tuttavia, Man of Steel venne presa come riferimento dall'autore in quanto molte delle decisione prese da Byrne nell'aggiornare il personaggio vennero ritenute ideali per la concezione che Morrison aveva della serie. Questa influenza costituì soltanto uno dei tanti riferimenti dello sceneggiatore alle diverse epoche di Superman. Nella serie compaiono infatti citazioni della Golden e Silver Age, come l'ente P.R.O.J.E.C.T. e Nasthalthia, la nipote di Lex Luthor, così come omaggi agli anni più recenti (Doomsday, Kal Kent, Solaris, l'universo di Qwewq). L'approccio al personaggio derivava anche da un fortuito incontro con un fan vestito da Superman alla San Diego Comic-Con nel 1999. Morrison, accompagnato dal caporedattore Dan Raspler, fu ispirato dall'atteggiamento dell'uomo, completamente rilassato, sicuro di sé, come se niente potesse ferirlo, in completa opposizione alla posa ipertesa e aggressiva di Superman. Lo scrittore parlò a lungo con il fan e rimase affascinato dal mondo in cui questi gli rispondeva restando sempre nel personaggio, tanto da definire l'incontro sciamanico. La copertina del primo numero della serie, ritraente Superman seduto tra le nuvole di Metropolis con sguardo rilassato, è un omaggio all'episodio che generò la visione del progetto da parte di Morrison.
Superman Now venne in seguito bocciato per cause sconosciute (secondi alcuni fu la trama troppo controversa e le liti che attorno ad essa si generarono tra gli editori a bloccare il progetto) e Morrison firmò un contratto in esclusiva con la Marvel Comics. Nel 2002, mentre stava lavorando alla serie New X-Men, Morrison ricevette la chiamata di Dan DiDio, vicepresidente della DC, che lo invitava a lavorare su un progetto dedicato a Superman, affiancato da Jim Lee, che all'epoca desiderava disegnare un ciclo di storie per il personaggio, come complemento al suo lavoro sulla saga Batman: Hush. Lo scrittore, tuttavia, era contrattualmente obbligato a terminare New X-Men per la Marvel e il progetto venne posticipato al 2004, anno in cui Morrison fu libero di abbandonare la serie. Lee, nel frattempo, aveva scelto di disegnare l'arco For Tomorrow di Brian Azzarello e il posto vacante di disegnatore venne preso da Frank Quitely, collaboratore fidato di Morrison, con il quale aveva lavorato su Flex Mentallo, We3 e New X-Men.Bob Shreck, curatore di diverse testate DC, concepì l'idea della linea All Star, un'etichetta fuori continuity che permettesse agli scrittori di spaziare all'interno dei personaggi senza paletti di sorta. Ricevuto il via libera dalla casa editrice, Morrison iniziò a lavorare sui dettagli della storia. Il suo intento fu quello di rendere la lettura della serie più universale possibile. Egli dichiarò di non essere interessato a raccontare una versione alternativa delle origine di Superman o di altre storie classiche nel tentativo di rinnovare il personaggio, quanto piuttosto rivitalizzarlo e rinvigorirlo con delle storie che centrassero l'essenza di Superman e che fossero quindi delle «Storie senza tempo» aderenti alla psicologia e alle caratteristiche fondamentali del supereroe. Il fatto che la serie si svolgesse al di fuori della continuity del personaggio rese il progetto ancora più interessante agli occhi di Morrison, che non si vedeva costretto da nessun vincolo narrativo. Egli affermò che, tutto sommato, fu un bene che la serie non si fosse concretizzata all'epoca della sua originale ideazione perché non era uno scrittore abbastanza maturo e non le avrebbe reso giustizia.Mentre la serie si stava avviando verso la conclusione, in un cambio di rotta che la fece diventare, da serie aperta a interpretazioni fuori continuity di svariati autori, mini-serie autoconclusiva e chiusa in sé, Grant Morrison ideò degli speciali one shot, ognuno dedicato ad un aspetto della Golden Age di Superman, dai team World's Finest Comics, composto da Superman Secundus, il "figlio" lasciato in eredità a Leo Quintum, e dal figlio di Batman (una citazione al ciclo di storie degli anni settanta dedicato alla prole dei due supereroi), all'arrivo di Kal a Metropolis, fino al Superman del DCCCLIII secolo. Questi speciali fuori serie non videro mai la luce, in quanto l'autore preferì mantenere l'unità dell'opera senza ulteriori strascichi o seguiti.
Riprendendo le tematiche proposte in One Million, Morrison propone un Superman simile a un dio, consapevole di ciò e compassionevole verso il genere umano. Proprio come il fan incontrato nel 1999, il Superman di Morrison mostra una forte fiducia in sé stesso e non ha bisogno di dare dimostrazione della sua forza, distaccandosi dalle precedenti interpretazioni del mito che vedevano in Clark la parte preponderante dell'eroe e in Superman la maschera (come il Superman di Man of Steel). Nonostante la sconfinata forza fisica di Kal-El, l'autore scozzese riuscì a mantenere l'immagine divina ancorata ai valori umani, non distanziando il personaggio dai i lettori, ma creando con loro un rapporto di empatia. Tra i modelli ispiratori, Morrison citò le immagini propagandistiche del Costruttivismo, la mitologia di William Blake, quella cristiana, la svastica buddista e Leonardo da Vinci, tanto che l'ultima tavola ritraente Superman al lavoro nel sole, che condensa tutti questi aspetti, venne definita dall'autore «La versione pop dell'uomo vitruviano». L'autore fuse inoltre nella storia echi alle teorie dell'Illuminismo e dell'Umanesimo con l'idea del supereroe lavoratore, dell'eterna, amorevole e instancabile divinità.Morrison inserì anche giudizi sulla condizione umana, esprimendosi a favore di una chiara ammissione della propria natura: «Possiamo continuare a raccontare a noi stessi e ai nostri figli che la specie a cui apparteniamo è un cancro virale adatto solo all'estinzione e vedere dove ci porta. Oppure possiamo arrenderci all'evidenza scientifica di essere tutti fisicamente connessi ad un singolo organismo gigante e immaginare modi migliori di vivere e crescere».Collegato al ruolo di divinità c'è, inoltre, l'uso della forza. Se nell'unica altra opera che vede Superman come un dio, Il ritorno del Cavaliere Oscuro, la supremazia sta nella forza fisica inarrestabile, in All Star Superman il concetto si sviluppa a livello spirituale. L'eroe, infatti, combatte raramente (nemmeno per intraprendere le dodici fatiche ricorre all'uso della forza) e quando lo fa non è mai fine a sé stesso, ma prende delle pieghe interpretative diverse, come quella comica del braccio di ferro con Sansone e Atlas o quella più critica, nell'episodio dedicato all'adolescenza di Clark.
Al concetto di essere immortale e divino, Morrison lega il tema della morte e dell'eredità del supereroe. Rispetto alle precedenti storie sul decesso del personaggio, All Star Superman inizia con la notizia della morte imminente dell'eroe, che ha dunque il tempo di riflettere e prendere delle decisioni in merito.La mortalità ebbe un aspetto fondamentale nella costruzione della trama in quanto, oltre ad umanizzare il protagonista, lo porta a sciogliere tutte le questioni irrisolte e lasciate in sospeso nella sua vita: dalle dodici fatiche a Kandor, dal suo rapporto con Lois Lane fino ai salvataggi quotidiani di aspiranti suicidi e visite ai bambini in ospedale. La morte, infatti, lo porta ad essere all'altezza dei suoi ideali. Importante nell'ideazione di questo aspetto fu l'opera Oratio de hominis dignitate (Discorso sulla dignità dell'uomo) di Giovanni Pico della Mirandola, che costituisce il manifesto dell'Umanesimo e afferma che l'uomo ha la distintiva abilità - quasi una responsabilità - di vivere secondo i propri ideali e le aspettative da essi create. Se per un cane è inusuale aspirare ad essere un uccello, l'uomo può creare una macchina che gli permetta il volo, ha cioè il dono di tendere all'imitazione e alla modificazione di sé. Come ebbe modo di dire Morrison: «È la terribile simmetria, l'immagine del genio e del nostro bisogno di creare, come forma di imitazione divina».Aspetti simbolici nella morte sono disseminati in tutta l'opera: la tavola finale del quinto numero, in cui Clark è traghettato fuori dalla prigione dalla nipote di Lex, attraverso dei sotterranei sulfurei, dando vita ad un'immagine dantesca, il funerale di Pa Kent, l'haiku di Luthor nell'ultimo albo e l'intero decimo numero, Senza fine, che più rappresenta la tematica della morte, insieme ad una riflessione sul tempo e sul concetto di infinito. Definito dallo stesso Morrison «Una delle migliori cose io abbia scritto, se non la migliore», l'albo descrive la giornata tipica di Superman, fatta di azioni più o meno eclatanti. Egli arriva addirittura a creare una terra senza Superman per vedere se i suoi abitanti siano in grado di cavarsela anche senza di lui.Il pianeta costruito da Superman si rivelerà poi essere il nostro e l'albo mostra l'evoluzione dell'uomo proteso a raggiungere il Super-uomo, dagli aborigeni a Nietzsche, fino all'ultima vignetta, ritraente Joe Shuster intento a disegnare proprio Kal-El, dando vita ad un ciclo senza fine (il titolo dell'albo è appunto Neverending, Senza fine) in cui Superman crea l'uomo, che crea Superman, sottolineando la potenza del personaggio, che arriva a superare la morte non solo attraverso l'ascesa al sole, ma anche perpetrando la sua memoria attraverso l'uomo, il suo erede. Il ruolo del tempo è evidente anche nel sesto numero, in cui un giovane Superman si perde gli ultimi istanti di vita del padre perché impegnato a combattere con il Chronovore, il divoratore di tempo. Riuscirà a parlargli soltanto anni dopo, una volta diventato il capitano dello squadrone dei Superman del futuro, giunto in aiuto del Clark ragazzo per combattere il mostro.Morrison parlò anche del finale ritenendolo «Hollywoodiano» nella misura in cui lascia aperte le porte per un eventuale seguito, ma aggiungendo che, in realtà, rinforza il tema dell'eternità e riprende, chiudendo un ciclo continuo, la prima pagina dell'opera in cui è esposta la "formula" delle origini dell'eroe.
Una delle sotto-trame di All Star Superman vede Superman compiere una serie di imprese prima di morire, create per collegarsi al mito delle dodici fatiche di Eracle. Sansone, nel secondo numero, ne indica soltanto quattro. Nel resto della storia non vi sono più apparenti riferimenti a queste sfide. L'espediente venne usato dall'autore per non rendere ogni numero della collana come un livello di un videogioco e per non focalizzare l'attenzione del lettore su un aspetto marginale dell'opera. Per questo motivo, Morrison non ricalcò fedelmente le dodici fatiche di Eracle, ma piuttosto le differenziò per rappresentare il viaggio archetipo dell'eroe. Egli intendeva mostrare come fosse soltanto la rilettura degli eventi attraverso la patina del passato a conferire loro narrativa, struttura, significato e rilevanza:
Le dodici imprese furono in seguito elencate da Morrison in un'intervista con il sito Newsarama.
La serie All Star Superman consiste in dodici numeri, pubblicati tra il gennaio 2006 e l'ottobre 2008. Il primo numero venne pubblicato nel gennaio 2006, ma le pre-ordinazioni vennero effettuate già dal novembre dell'anno precedente e il fumetto fu il secondo più ordinato del mese, in tutto il mercato americano, dietro soltanto a Crisi infinita n. 2, mentre il secondo ottenne un numero di pre-ordinazioni di 124.328 copie.La serie, terminata con il dodicesimo numero nell'ottobre 2008, subì frequenti ritardi, causati principalmente dalla lentezza di Quietly nel consegnare le tavole. Il disegnatore, oltre, a comporre delle immagini ricche di dettagli e ambienti cittadini, quindi più laboriose, è sempre stato noto per la scarsa rapidità di lavoro. Molti critici notarono infatti come, negli ultimi numeri della serie, l'artista presentasse un tratto «Tirato via» e povero di dettagli, per fare fronte alle scadenze imposte della casa editrice. All Star Superman uscì regolarmente per i primi due numeri, da quel momento in poi, la serie venne pubblicata a singhiozzo, lasciando passare fino a sei mesi tra la distribuzione di un numero e il successivo.
La serie fu raccolta in due volumi, ognuno contenente sei episodi, distribuiti nel 2007 e nel 2009. Nel 2010 venne messa in vendita l'edizione Absolute, con copertina rigida, in grande formato e con una serie di apparati supplementari contenenti schizzi, disegni preparatori e interviste. In Italia, la Planeta DeAgostini distribuì, a partire dal luglio del 2009, la serie in un unico volume, simile alla versione Absolute americana, senza però alcun apparato extra. L'edizione italiana della versione Absolute venne pubblicata nel giugno 2013 per i tipi di RW Edizioni.
All Star Superman ricevette il plauso unanime della critica, che applaudì la visione di Morrison del personaggio, libero da ogni limite imposto dalla continuity e dal coordinamento editoriale delle varie testate, arrivando ad ottenere tre Eisner Award, uno come miglior serie nuova nel 2006, e due per la miglior serie regolare nel 2007 e nel 2009, due Harvey Awards per miglior artista e miglior albo singolo nel 2008 e tre Eagle Award: miglior nuova serie e miglior copertina nel 2006 e miglior fumetto a colori statunitense nel 2007.
Fantascienza.com pubblicò una recensione entusiasta dell'opera di Morrison, apprezzando i richiami alla fantascienza degli anni quaranta, uniti alle più difficili aspettative di un pubblico moderno e affermando che: «Grant Morrison ci mette di fronte a cosa è Superman, cosa è stato e cosa potrebbe essere, contemporaneamente aprendoci gli occhi sul perché, nonostante siano passati più di sette decenni, non può lasciarci indifferenti. Ci troviamo di fronte ad uno splendido fumetto, a un'alchimia di storia e disegni nello stesso tempo toccante, commovente e divertente». Francesco Vanagolli, su FumettidiCarta.it, elogiò l'opera per la capacità di coniugare le diverse versione del personaggio, con una certa predominanza per le tematiche della Silver Age, rielaborate con un gusto moderno, lamentandosi tuttavia del finale, giudicato troppo «Santino», e dei ritardi della pubblicazione, concludendo che «All Star ha tutto quello che serve per ricordarmi come mai mi piacciono i fumetti di Superman.».Nicholas Labarre scrisse che All-Star Superman era riuscito nell'intento di sfruttare a pieno l'onnipotenza del personaggio come mai nessun'altra storia di Superman, mentre PopImage.com valutò positivamente l'operato di Morrison, in grado di «Rimodellare quel tanto che basta parti e passaggi della storia del personaggio per far diventare fresche e nuove anche le idee più vecchie». Jeremy Estes, su PopMatters.com, approvò l'idea di una serie fuori continuity, in grado di permettere allo scrittore più libertà creativa. La recensione, tuttavia, accennò al fatto che l'etichetta All Star avrebbe corso il rischio di diventare una copia dell'universo Ultimate, con gli stessi problemi di continuity e difficoltà creative, auspicando che i titoli sotto questa collana sarebbero dovuti rimanere delle piccoli storie indipendenti in grado di catturare l'immaginazione di vecchi e nuovi lettori. Danny Graydon, sul settimanale di attualità The First Post, affermò che la storia di Morrison «È la più vigorosa e divertente versione dell'Uomo d'Acciaio da decenni». Allo stesso modo Chris Roberson, nel saggio The Man from Krypton: A Closer Look at Superman, scrisse che Morrison era riuscito a superare anche Jerry Siegel e Joe Shuster condensando le origini dell'eroe in quattro brevi didascalie.Nonostante gli iniziali dubbi sulla sua scelta, i disegni di Quietly vennero unanimemente celebrati per il loro taglio pacato, in grado di coniugare atmosfere e atteggiamenti del passato con un gusto e uno stile moderno, ipertrofico e monolitico, arrivando ad essere definito «Il lavoro più elegante che abbia mai visto finora». Alcuni recensori, notando delle somiglianze grafiche tra il personaggio di Lex Luthor e Cassandra Nova, scrissero che Quietly si era dimostrato abile nel maneggiare sia le scene d'azione più intense, sia i momenti più comici e leggeri della storia.Lev Grossman, su TIME, inserì la serie al terzo posto nella lista delle migliori dieci graphic novel del 2007, ascrivendo come motivazione il fatto che l'autore sia riuscito a infondere nuova linfa ad un personaggio dalla forza morale così imponente, per il quale è difficile scrivere. Anni dopo la sua pubblicazione, Andrea Fiamma su Fumettologica scrisse che «All Star rimane un paragone con cui confrontarsi nonché un generatore di momenti iconici, citazioni e riferimenti più o meno dichiarati».
La Ray Bradbury, la navicella che nel primo episodio viene soccorsa da Superman, è un omaggio all'omonimo scrittore di fantascienza.
Il personaggio di Solaris e lo squadrone dei Superman delle diverse dimensioni sono una citazione alla maxi-saga One Million, scritta dallo stesso Morrison sul finire degli anni novanta.
L'illuminazione di Luthor nel finale era un elemento originariamente incluso nella proposta per Superman Now.
Agatha, esaminando il DNA di Superman esclama «Sembra Bach», un riferimento alle fughe del compositore e alle dodici stringhe che compongono il codice genetico dell'eroe.
Il cane salvato da Superman nel primo numero è identico al personaggio di Bandit, protagonista di We3, serie scritta e disegnata da Morrison e Quietly.
La frase pronunciata da Lex Luthor durante il suo arresto («Prima che faccia qualcosa di terribile a Superman») è un riferimento al personaggio di Ozymandias in Watchmen.
La vignetta finale nel primo numero, in cui Lois fa cadere la busta della spesa contenente delle arance, dopo aver visto Clark diventare Superman, è un omaggio al film Superman II, in cui Lois chiede della spremuta d'arance.
Il travestimento di Jimmy nel secondo numero è una citazione al fumetto Superman's Pal Jimmy Olsen, nº 95.
Il personaggio presente nel terzo capitolo, l'Ultrasfinge, è un riferimento al paradosso del gatto di Schrödinger, contemporaneamente vivo e morto.
La rosa presente nel sesto capitolo è una citazione alla storia Per l'uomo che ha tutto, di Alan Moore.
Molti elementi presenti nella serie (Doomsday, Kal Kent, Solaris, l'universo di Qwewq, Ron Troupe, l'unico uomo di colore apparso a Metropolis) costituiscono dei precisi riferimenti ai trend e alle mode fumettistiche di Superman degli anni novanta.
L'ente P.R.O.J.E.C.T. è una citazione al Progetto DNA presente nelle storie di Jimmy Olsen degli anni settanta scritte da Jack Kirby, così come Nasthalthia, la nipote di Lex Luthor, figlia della sorella Lena, che lo assiste nei suoi piani di conquista, apparsa per la prima volta nel numero 397 della serie Adventure Comics del settembre 1970.
La serie venne adattata in un lungometraggio animato omonimo, che si inserisce nella serie DC Universe Animated Original Movies e segue fedelmente l'arco narrativo ideato da Morrison e Quitely.All Star Superman venne distribuito direct-to-video in DVD e Blu-ray esclusivamente sul mercato americano, a partire dal 22 febbraio 2011, ottenendo il riscontro positivo dello stesso Morrison, che dichiarò: «C'è voluta una sola visione affinché All Star Superman diventasse uno dei miei film tratti da un fumetto preferiti. L'adattamento di Bruce, Dwayne [McDuffie] e il resto del team è arguto, epico e mozzafiato, non credo di aver mai visto niente del genere. Un trionfo, come si dice!».Scritto da Dwayne McDuffie, prodotto da Bruce Timm e diretto da Sam Liu,, la pellicola vanta come doppiatori originali James Denton nel ruolo di Superman, Christina Hendricks come Lois Lane, Anthony LaPaglia in quello di Lex Luthor, Edward Asner come Perry White, Linda Cardellini come Nasthalthia "Nasty" Luthor, Frances Conroy nel ruolo di Martha Kent, Alexis Denisof come Leo Quintum, Matthew Gray Gubler nel ruolo di Jimmy Olsen, Finola Hughes in quello di Lilo, Kevin Michael Richardson come Steve Lombard e Arnold Vosloo nei panni di Bar-El.
(EN) Grant Morrison, Frank Quitely, Absolute All Star Superman, DC Comics, 1º ottobre 2010, ISBN 978-1-4012-2917-7.
 Grant Morrison, Frank Quietly, All Star Superman, Planeta DeAgostini, 3 luglio 2009, ISBN 978-84-674-7600-2.
 Grant Morrison, Frank Quietly, Absolute All Star Superman, RW Edizioni, agosto 2013, ISBN 978-88-669-1572-0.
(EN) Chris Roberson, Jewel Mountains and Fire Falls, in Glenn Yeffeth (a cura di), The Man from Krypton: A Closer Look at Superman, Dallas, BenBella Books, 2006, ISBN 978-1-932100-77-8.
(EN)  All Star Memories: Grant Morrison on All Star Superman, 4 su Newsarama.com
(EN)  All Star Memories: Grant Morrison on All Star Superman, 7 su Newsarama.com
(EN)  All Star Memories: Grant Morrison on All Star Superman, 9 su Newsarama.com
All the World's a Stage è un cortometraggio muto del 1910 diretto da Harry Solter. Di genere romantico, il film - prodotto dalla Independent Moving Pictures e distribuito dalla Motion Picture Distributors and Sales Company, aveva come interpreti Florence Lawrence, King Baggot e Owen Moore.
Il film - un cortometraggio in una bobina - uscì nelle sale il 3 ottobre 1910, distribuito dalla Motion Picture Distributors and Sales Company.

L'allegoria è una figura retorica per cui, in letteratura, qualcosa di astratto viene espresso attraverso un'immagine concreta.
L'allegoria è spesso usata anche in altri campi artistici, dalla pittura alla scultura alle altre arti figurative.
La parola allegorìa deriva dal greco antico αλληγορία, composto da ἀλλή + ἀγορεύω, letteralmente "un altro" + "parlare", vale a dire: parlare d'altro, leggere tra le righe, sottintendere qualcosa che non è espressamente indicato in un contesto determinato. L'allegoria è quella figura retorica che esprime un concetto in altro modo (attraverso simboli).
Nell'allegoria, come nella metafora, vi è la sostituzione di un oggetto ad un altro ma, a differenza di quella, non si basa sul piano emotivo bensì richiede un'interpretazione razionale di ciò che sottintende. 
Essa opera quindi su un piano superiore rispetto al visibile e al primo significato: spesso l'allegoria si appoggia a convenzioni di livello filosofico o metafisico.
Un simbolo è qualcosa di più concreto, statico, assoluto rispetto all'allegoria: per esempio si può dire che un'aquila sia simbolo di regalità e di forza.
Il contesto è basilare nell'interpretazione quando si parla di allegoria: riprendendo lo stesso esempio, un'aquila che all'interno di una narrazione scende dal cielo e compie una serie di azioni significative può rappresentare un'immagine più complessa (può ad esempio simboleggiare l'Impero o una situazione politica particolare). Spesso l'allegoria al massimo grado di complessità, ha un'interpretazione "soggettiva", cioè legata al tipo di lettura che se ne fa.
In altre parole, si può dire che il legame tra oggetto significato e immagine significante nell'allegoria sia arbitrario e intenzionale, mentre nel simbolo è convenzionale: nell'allegoria il significato non può essere decodificato in maniera intuitiva e immediata, ma necessita di un'elaborazione intellettuale. L'allegoria è comunque sempre "relativa", nel senso che è suscettibile di una discussione critica nella fase di interpretazione e si presta quindi a diverse letture.
Per chiarire le differenze dalle altre figure retoriche, giova un esempio tratto dalla Divina Commedia di Dante Alighieri:
Ed ecco, quasi al cominciar de l'erta,una lonza leggiera e presta molto,che di pel macolato era coverta;e non mi si partia dinanzi al volto,anzi 'mpediva tanto il mio cammino,ch'i' fui per ritornar più volte vòlto.Temp' era dal principio del mattino,e 'l sol montava 'n sù con quelle stellech'eran con lui quando l'amor divinomosse di prima quelle cose belle;sì ch'a bene sperar m'era cagionedi quella fiera a la gaetta pellel'ora del tempo e la dolce stagione;ma non sì che paura non mi dessela vista che m'apparve d'un leone.Questi parea che contra me venissecon la test' alta e con rabbiosa fame,sì che parea che l'aere ne tremesse.Ed una lupa, che di tutte bramesembiava carca ne la sua magrezza,e molte genti fé già viver grame,questa mi porse tanto di gravezzacon la paura ch'uscia di sua vista,ch'io perdei la speranza de l'altezza.
Qui le tre fiere rappresentano tre animali che turbano l'animo dell'uomo: la superbia (leone), l'avidità e la cupidigia (lupa),  la lussuria (lonza).
 Allegoria, su thes.bncf.firenze.sbn.it, Biblioteca Nazionale Centrale di Firenze.
Aloisio Gonzaga (o anche Aluigi, Loysio, Luigi, Luigi Alessandro) (Luzzara, 20 aprile 1494 – Castel Goffredo, 19 luglio 1549) è stato un condottiero italiano del Rinascimento.
Signore di Castel Goffredo, Castiglione e Solferino, fu il capostipite dei rami cadetti dei "Gonzaga di Castel Goffredo, Castiglione e Solferino" e dei "Gonzaga di Castel Goffredo", questo estintosi nel 1593. Fu fedele alla causa imperiale e a Carlo V, che nel 1543 fece visita al suo palazzo.
Fu uno dei personaggi più importanti della storia di Castel Goffredo. A lui si deve gran parte dell'impianto urbanistico rinascimentale del paese, che elesse a capitale del suo piccolo feudo.
Passato alla storia come Luigi di Castel Goffredo, era il sesto figlio del nobile condottiero Rodolfo Gonzaga (a testimonianza di ciò rimane una grande lapide murata sul fianco della torre civica di Castel Goffredo, che recita ALOYSIVS RODVLPHI FILIVS) della linea principale dei Gonzaga di Mantova, signore di Castiglione, Castel Goffredo, Solferino, Luzzara e Poviglio, e di Caterina Pico della Mirandola.Nacque nel feudo di Luzzara forse nel palazzo della Macina e, alla morte dei genitori, Aloisio passò sotto la tutela di Francesco II Gonzaga, cugino e marchese di Mantova, che ne protesse il patrimonio ereditato e lo fece educare allo studio delle lettere.Cresciuto alla corte di Mantova nel mestiere delle armi seguendo le orme del padre perito il 6 luglio 1495 nella battaglia di Fornovo, ebbe una vita molto battagliera e gloriosa. Il suo debutto avvenne contro i veneziani durante la difesa di Asola alla fine del 1515.Agli inizi del 1516 venne inviato alla corte di Francesco Maria I Della Rovere, duca di Urbino, per affinare l'arte militare e qui rimase sino alla fine di quell'anno.
Militò sotto le insegne della Repubblica Veneta e poi sotto quelle dell'imperatore Carlo V che, per la sua fedeltà, lo ricompensò con una pensione annua di 500 ducati.Ludovico Gonzaga, vescovo di Mantova, alla propria morte - violando di fatto il patto di consignoria col fratello Rodolfo - con un testamento segreto lasciò le terre di Castel Goffredo e Ostiano al nipote Ludovico di Bozzolo, che il 21 gennaio 1511 occupò militarmente Castel Goffredo inviando il suo luogotenente Sebastiano da Este. Gli abitanti di Castel Goffredo inviarono a Gazzuolo quattro procuratori che giurarono fedeltà al nuovo signore. Nove giorni dopo, il 30 gennaio, Aloisio prese possesso di Castel Goffredo, Castiglione e Solferino, grazie all'aiuto del marchese di Mantova Francesco che prese le sue difese, inviando anche truppe armate al comando di Alessio Beccaguto. La causa davanti alla corte imperiale per il possesso del feudo si protrasse sino al 22 settembre 1513 quando a Mantova a palazzo San Sebastiano venne firmato l'accordo sulla spartizione delle terre tra i cugini. Nel 1515 l'imperatore Massimiliano I confermò ad Aloisio l'investitura nei suoi feudi ed ebbe la riconferma nel 1521 dall'imperatore Carlo V.Aloisio ebbe rapporti molto stretti con papa Leone X al tempo in cui il pontefice (1516) requisì il ducato di Urbino per investire il nipote Lorenzo de' Medici. In quell'anno il papa scomunicò Aloisio per essersi impegnato con Francesco Maria I Della Rovere nella difesa di Urbino. L'anno seguente la scomunica venne tolta e il Gonzaga venne invitato dal pontefice a partecipare al corteo diretto in Francia in occasione delle nozze del nipote con Maddalena de La Tour d'Auvergne.Alla presenza di papa Leone X, sposò in prime nozze a Mantova il 24 luglio 1519 Ginevra Rangoni, nobile modenese, figlia del conte Niccolò Maria e sorella del famoso condottiero Guido, dalla quale non ebbe figli. I due sposi si stabilirono inizialmente in città, dove frequentarono la corte del cugino Francesco II e della moglie Isabella d'Este. A corte Aloisio conobbe il poeta Matteo Bandello, esule da Milano ed ospite dei signori di Mantova, che sarà in seguito suo ospite a Castel Goffredo.Nella primavera del 1522 il marchese ebbe modo di conoscere la futura sant'Angela Merici, che si recò nel castello di Aloisio di Solferino dopo aver fatto visita alla tomba della beata Osanna Andreasi, morta nel 1505.
Abitò prevalentemente a Mantova nel suo palazzo ereditato dal padre Rodolfo ed affrescato dal pittore veronese Giovanni Maria Falconetto.
Dal 1520 al 1532 diede inizio al rafforzamento della fortificazione di Castel Goffredo, che dotò di torrioni e fossato, e all'abbellimento del suo palazzo (ora Gonzaga-Acerbi) con opere pittoriche attribuite ad allievi di Giulio Romano e che diverrà sede della sua corte sfarzosa. Fu il primo dei Gonzaga a porre la propria dimora in loco. Fece costruire, intorno al 1530, alle porte di Castel Goffredo, la Corte Gambaredolo, destinata a residenza di villeggiatura dei "Gonzaga di Castel Goffredo" e dove, nel 1592, verrà assassinato il figlio Alfonso per mano di alcuni sicari del nipote Rodolfo di Castiglione, fratello di San Luigi.Prese parte con l'esercito pontificio contro il re di Francia Francesco I all'assedio di Parma nel 1521 e ivi rimase ferito ad un occhio e a una gamba. Curato dal medico dei Gonzaga Abramo Arié, rimase però guercio e zoppo. Nel 1522 la sua compagnia di cavalleggeri subì una pesante sconfitta a Fiorenzuola ad opera dei francesi. Nel maggio del 1523 accompagnò in Spagna alla corte di Carlo V Ferrante Gonzaga, che iniziava la sua carriera militare. Al suo rientro a Castel Goffredo nel novembre del 1523 fu assunto dai veneziani, che avevano abbandonato i francesi per schierarsi con l'imperatore e il papa. Non partecipò direttamente alla Battaglia di Pavia, ma il 25 febbraio 1525 incontrò il re Francesco I, tenuto prigioniero nel castello di Pizzighettone. Luigi nell'occasione trattò anche la liberazione di Federico Gonzaga da Bozzolo, anch'egli prigioniero.Il 20 novembre 1526 assistette al passaggio sullo stato gonzaghesco, senza provocare saccheggi, delle truppe dei lanzichenecchi, provenienti da Lonato e Castiglione delle Stiviere verso Goito e il serraglio mantovano, in marcia verso Roma. Il 25 novembre li combatté a Governolo a fianco dell'amico Giovanni delle Bande Nere, che qui venne gravemente ferito. Trasportato a Mantova nel palazzo di Aloisio, subì l'amputazione della gamba destra ferita da parte del medico Abramo Arié e quivi morì il 30 novembre. Nel momento della morte gli era accanto un amico comune, il poeta Pietro Aretino.
All'arrivo di Carlo V in Italia, Aloisio si recò a Genova per rendergli omaggio e il 21 settembre 1529 ricevette dalle mani dell'imperatore il grado di capitano generale delle truppe cesaree in Italia. Il 5 novembre 1529 partecipò all'ingresso in Bologna e il 24 febbraio 1530 fu presente alla incoronazione del sovrano, a cui seguì il 25 marzo la fastosa cerimonia a Mantova con la consegna della corona ducale a Federico II Gonzaga.Dopo un soggiorno di due anni negli ozi di Castel Goffredo, approssimandosi l'esaurimento delle finanze, nel 1532 riprese le armi recandosi a Linz, in Austria, per partecipare alla crociata contro il sultano turco Solimano indetta dall'imperatore. In quegli anni fu tacciato, poi scagionato, assieme al cognato Cesare Fregoso di essere stato il possibile mandante dell'avvelenamento di Francesco Maria I Della Rovere, morto il 20 ottobre 1538 a Pesaro.Militò come maestro di campo nel 1536 sotto le insegne imperiali contro i francesi in Piemonte nell'esercito del marchese del Vasto Alfonso d'Avalos e dopo la campagna del 1537, che culminò con l'assedio e la resa di Cherasco e la conseguente tregua di Nizza del 1538, Aloisio, al culmine della carriera militare, si ritirò stabilmente a Castel Goffredo.Rimasto vedovo di Ginevra e senza eredi nel 1540, si risposò nello stesso anno con la contessa Caterina Anguissola, figlia del conte Giovanni Giacomo di Piacenza e vedova di Andrea Borgo di Cremona, dalla quale ebbe tre figli maschi. Il suo matrimonio lo portò a inimicarsi in seguito la potente famiglia dei Farnese, essendo suo cognato Giovanni Anguissola, Aloisio e Agostino Landi implicati nella congiura che portò alla morte di Pier Luigi Farnese nel 1547, duca di Parma e Piacenza.Aloisio risiedette prima ad Alessandria e successivamente a Vercelli dove si ammalò gravemente di gotta e fu costretto, nel 1540, a ritirarsi definitivamente a Castel Goffredo. In questo anno Aloisio autorizzò il banchiere ebreo De Norsa all'apertura nel paese di un banco di prestito.
Erudito nell'arte e nelle lettere, Aloisio si dilettava nella scrittura e nella composizione di commedie, che regolarmente faceva avere a Federico, marchese di Mantova. Conosciuto per questo dagli scrittori contemporanei, pare che Ludovico Ariosto l'abbia citato nell'Orlando furioso, accomunandolo all'"altro Luigi" (Luigi Gonzaga "Rodomonte"): 
Fu buon amministratore e perfezionò gli ordinamenti giuridici territoriali. Venne ricordato come uno dei signori più amati dal popolo castellano. Amante dei piaceri della vita, fece della sua corte sfarzosa un centro di cultura ospitando personaggi illustri, tra cui il capitano imperiale Luigi Gonzaga "Rodomonte", il poeta Pietro Aretino nel 1536, dal 1538 al 1541 lo scrittore Matteo Bandello (che divenne suo segretario e qui conobbe Lucrezia Gonzaga di Gazzuolo e sua sorella Isabella) con Cesare Fregoso, Costanza Rangoni e i loro figli, Paolo Battista Fregoso militare parente di Cesare, l'ambasciatore Antonio Rincon, lo studioso di chiromanzia frate Patrizio Tricasso da Ceresara e il poeta Vincenzo Barsio detto "Mantovano", che dedicò ad Aloisio il poema latino Alba. Frequentarono la corte anche il diplomatico conte Agostino Landi e Cornelia Malaspina, nota per essere stata l'amante in Italia di Francisco de Los Cobos, segretario di Stato dell'imperatore Carlo V e venne nominata dal poeta Matteo Bandello.
Il marchese forse incaricò la scuola di Giulio Romano di affrescare la sua domus: rimangono nella loggia del palazzo testimonianze pittoriche importanti di quel periodo.Aloisio Gonzaga si cimentò in diversi tornei e combattimenti contro suoi avversari ed era considerato, all'epoca, un'autorità in materia di duelli.
Storico fu l'incontro che avvenne con l'imperatore Carlo V (che scherzosamente lo chiamava "vecchia volpe italiana"): il 28 giugno 1543 fu ospite di Aloisio a Castel Goffredo per l'intera giornata ed ottenne le chiavi della fortezza. Il sovrano, accompagnato dal Governatore di Milano Alfonso III d'Avalos, incontrò anche in quella data nel Castello di Medole Ferrante Gonzaga, il cardinale Ercole Gonzaga e Margherita Paleologa (moglie di Federico II), per legittimare la duplice investitura nei titoli di Duca di Mantova e Marchese del Monferrato di Francesco Gonzaga, figlio di Margherita e Federico, oltre a concordare le sue future nozze con Caterina d'Austria, nipote dell'imperatore. In un manoscritto anonimo si legge:
Aloisio Gonzaga morì a Castel Goffredo il 19 luglio 1549 all'età di 55 anni e lasciò nel dolore i suoi sudditi. Fu sepolto inizialmente nella chiesa di Santa Maria del Consorzio in Castelvecchio, in una stanza fatta erigere da lui personalmente e dentro una cassa nella quale si era spesso misurato. Nel 1595 Ippolita Maggi, moglie di Alfonso, fece riesumare e tumulare la salma nel Santuario della Madonna delle Grazie presso Mantova insieme al marito Alfonso: una lapide in marmo bianco all'interno ne ricorda l'evento.Lasciò i tre figli in tenera età sotto la tutela del cardinale Ercole Gonzaga e per disposizione testamentaria datata 6 giugno 1548 avvenne la spartizione del feudo: ad Alfonso toccò Castel Goffredo, a Ferrante Castiglione e ad Orazio Solferino con cospicui possedimenti terrieri, tra cui il Palazzo Secco-Pastore e Corte San Lazzaro a San Martino Gusnago.
Alfonso (1541 – 1592), divenne il secondo marchese di Castel Goffredo. Morì assassinato da sicari del nipote Rodolfo;
Ferrante (o Ferdinando I) (1544 – 1586), divenne il primo marchese di Castiglione;
Palazzo di Aloisio Gonzaga a Mantova.Il palazzo, ora Archivio di Stato, è situato nel centro storico di Mantova ed è sormontato dalla Torre dei Gambulini. Il questo edificio, il 30 novembre 1526, morì il condottiero Giovanni dalle Bande Nere.
Palazzo Gonzaga-Acerbi e Torrazzo a Castel Goffredo.Dal 1511 fu la residenza di Aloisio Gonzaga, che ne fece una corte sfarzosa.
Corte Gambaredolo, alle porte di Castel Goffredo.Voluta da Aloisio nei primi decenni del Cinquecento, era la residenza estiva dei "Gonzaga di Castel Goffredo". Qui, il 6 maggio 1592, venne assassinato Alfonso Gonzaga, primogenito di Aloisio, per motivi ereditari da sicari del nipote Rodolfo Gonzaga, marchese di Castiglione.
Chiesa di Santa Maria del Consorzio a Castel Goffredo.Era il mausoleo dei "Gonzaga di Castel Goffredo" voluto da Aloisio Gonzaga. Accolse le sue spoglie e quelle del figlio Alfonso.
Palazzo Gonzaga-Guerrieri a Volta Mantovana.Edificato nel 1450 per volere del marchese di Mantova Ludovico III Gonzaga, passò in eredità al figlio Rodolfo e quindi ad Aloisio che lo donò nel 1515 a Ludovico Guerrieri.
Palazzo Secco-Pastore a San Martino Gusnago.Fu edificato nella seconda metà del XV secolo su progetto dell'architetto Luca Fancelli. Agli inizi del Cinquecento pervenne ad Aloisio che lo passò in eredità al figlio Orazio, marchese di Solferino.
Corte San Lazzaro a San Martino Gusnago.Edificata nella prima metà del XVI secolo, appartenne ad Aloisio Gonzaga e passò in eredità al terzogenito Orazio.
Convento di Santa Maria a Castiglione delle Stiviere.Fondato dall'eremita padre Girolamo Redini nel 1496, dopo il suo abbandono da parte della Congregazione degli eremiti di Santa Maria in Gonzaga nei primi anni del Cinquecento fu rimaneggiato da Aloisio, che ne fece quindi dono nel 1534 ai Frati Minori di San Francesco.
Aloisio Gonzaga ha lasciato testimonianza del suo marchesato in alcune epigrafi presenti a Castel Goffredo.Queste sono murata sui fianchi della torre civica ed erano anticamente collocate sul rivellino della Porta di Sopra:
Queste, murate sul fianco della chiesa prepositurale di Sant'Erasmo, appartenevano alla chiesa di Santa Maria del Consorzio:
Col nome di Loyso Gonzaga è stato ricordato ne Il mestiere delle armi, regia di Ermanno Olmi (2001).
Benché in dramma Amleto di Shakespeare sia ambientato in Danimarca, alcuni riferimenti ad un Gonzago
e alle modalità di assassinio di Amleto farebbero pensare che lo scrittore si sia rifatto a qualche resoconto dell'epoca, trasmesso "in buon italiano". Si tratterebbe dell'episodio che portò alla morte nel 1538 del duca di Urbino Francesco Maria I Della Rovere, marito di Eleonora Gonzaga, forse avvelenato da un sicario del marchese di Castel Goffredo Aloisio Gonzaga, cugino della moglie. Il riferimento invece a "Baptista" riguarderebbe un altro duca di Urbino, Federico da Montefeltro, che sposò Battista Sforza.
 Aloisio Gonzaga, in Dizionario biografico degli italiani, Istituto dell'Enciclopedia Italiana. 

Gli Alpini sono le truppe da montagna dell'Esercito Italiano, come lo erano per il Regio Esercito. Il termine nella sua duplice accezione indica in senso stretto una specialità dell'arma di fanteria (in particolare fucilieri e mortaisti), e in senso lato l'intero Corpo degli Alpini, che nel corso degli anni ha gradualmente incluso tutte le analoghe specialità delle Armi di artiglieria, Genio e Trasmissioni, Corpo automobilistico, Sanità ecc., parimenti destinate a operare sui terreni montani. Queste truppe oggi sono organizzate sostanzialmente su due brigate operative, inquadrate nel Comando Truppe Alpine.
Costituiti il 15 ottobre 1872, gli Alpini propriamente detti sono il più antico Corpo di Fanteria da montagna attivo nel mondo, originariamente creato per proteggere i confini montani settentrionali dell'Italia con Francia, Impero austro-ungarico e Svizzera. Nel 1888 gli Alpini furono inviati alla loro prima missione all'estero, in Africa, continente nel quale sono tornati più volte nella loro storia, per combattere le guerre coloniali del Regno d'Italia.
Si sono distinti durante la prima guerra mondiale, quando furono impiegati nei combattimenti al confine nord-est con l'Austria-Ungheria, dove per tre anni dovettero confrontarsi con le truppe regolari e da montagna austriache e tedesche, rispettivamente Kaiserschützen e Alpenkorps, lungo tutto il fronte italiano. Durante la seconda guerra mondiale, gli alpini combatterono a fianco delle forze dell'Asse principalmente nei Balcani (nel difficile teatro greco-albanese) e sul fronte orientale, dove, impegnate sulla linea del Don invece che nel Caucaso come inizialmente previsto, subirono perdite gravissime durante la battaglia difensiva e la conseguente disfatta dell'inverno 1942-1943. A causa della riorganizzazione dell'Esercito Italiano dopo la fine della guerra fredda, nel 1990 tre delle cinque brigate alpine e molte unità di supporto furono sciolte. Dal 2003 gli Alpini sono impegnati in Afghanistan.
Durante la riorganizzazione dell'esercito italiano iniziata a seguito del successo prussiano nella guerra contro la Francia, venne varata la "riforma Ricotti" voluta dal generale e ministro della Guerra Cesare Francesco Ricotti-Magnani, che prevedeva una ristrutturazione delle forze armate condotta sul modello prussiano, basata sull'obbligo generale ad un servizio militare di breve durata, in modo tale da sottoporre all'addestramento militare tutti gli iscritti alle liste di leva fisicamente idonei, abolire la surrogazione e trasformare l'esercito italiano in un esercito-numerico, espressione delle potenzialità umane della nazione.
Nel fervore innovativo in seno alla gestione Ricotti venne affrontato anche il problema della difesa dei valichi alpini. Fino ad allora si era ritenuto che una reale difesa dei valichi fosse impossibile e che un eventuale invasore dovesse essere ostacolato dagli sbarramenti fortificati delle vallate, ma definitivamente fermato solo nella pianura Padana. Questa tattica avrebbe lasciato completamente sguarniti tutti i passi alpini dal Sempione allo Stelvio e tutto il Friuli, cioè la più diretta e potente linea d'invasione disponibile all'Impero austro-ungarico.
Nell'autunno 1871 il capitano di stato maggiore, ex insegnante di geografia, Giuseppe Perrucchetti, preparò uno studio dal titolo Considerazioni su la difesa di alcuni valichi alpini e proposta di un ordinamento militare territoriale nella zona alpina nel quale sosteneva il principio che la difesa delle Alpi dovesse essere affidata alla gente di montagna. Nato nel 1839 a Cassano d'Adda, dunque non in montagna, Perrucchetti che non era un alpino, era infatti un Capitano dei Bersaglieri,  e non lo diventò mai, fu un appassionato studioso attento alle operazioni militari condotte nei secoli precedenti nei territori alpini, e fin dall'inizio colse le contraddizioni che il sistema di reclutamento italiano comportava.
A causa del complesso sistema di reclutamento concentrato nella pianura, all'atto della mobilitazione gli uomini avrebbero dovuto affluire dalle vallate alpine ai centri abitati per essere equipaggiati e inquadrati, quindi ritornare nelle vallate per sostenere l'urto di un nemico che nel frattempo avrebbe potuto organizzare e disporre al meglio le proprie forze. In questo modo si sarebbe venuta a creare una concentrazione caotica di uomini presso i distretti militari atti a rifornire il personale sceso a valle insieme a quello di stanza in pianura, con conseguenti e inevitabili ritardi. A ciò si sarebbe aggiunto - sempre secondo Perrucchetti - un altro grave limite: le esigenze di mobilitazione avrebbero portato alla creazione di battaglioni eterogenei composti da provinciali della pianura poco atti alla guerra di montagna e non pratici dei luoghi.
Nel 1872 Perrucchetti firmò un articolo per Rivista militare, nel quale trattava il problema della difesa dei valichi alpini e suggeriva alcune innovazioni per l'ordinamento militare nelle zone di frontiera. Nelle aree di confine sarebbero stati arruolati i montanari locali, similmente all'ordinamento territoriale alla prussiana, per il quale la zona alpina sarebbe stata divisa per vallate in tante unità difensive, costituenti ciascuna un piccolo distretto militare. In ciascuna unità difensiva le forze reclutate sarebbero state formate su un determinato numero di compagnie raggruppate attorno a un centro di amministrazione e di comando, in modo tale da avere tante unità difensive quanti erano i valichi alpini da proteggere. Secondo Perrucchetti i soldati destinati a queste unità dovevano essere abituati al clima rigido, alla fatica dello spostamento in montagna, alle insidie di un terreno accidentato e pericoloso e ai disagi delle intemperie; dal canto loro gli ufficiali dovevano essere conoscitori diretti e profondi del territorio, alpinisti ancor prima che militari. Infine, i rapporti con la popolazione civile dovevano essere stretti e spontanei, in modo tale da giovarsi della funzione di informatori e di guide che i montanari potevano svolgere a beneficio delle truppe. Il reclutamento locale, oltre a fornire uomini già abituati alla dura vita in montagna, era un forte elemento di coesione tra le truppe: riunendo nelle compagnie i giovani provenienti dalla stessa vallata, e stanziandoli nella loro terra d'origine si ottenevano sensibili vantaggi senza esporsi a rischi.
Per i problemi di bilancio che affliggevano il Ministero della Guerra, e quindi temendo un voto sfavorevole del Parlamento, Ricotti non presentò un progetto organico per la creazione di un nuovo Corpo, ma lo inserì in una generale ristrutturazione dei distretti militari che da cinquantaquattro dovevano diventare sessantadue, unitamente alla creazione di un certo numero di compagnie alpine limitato a quindici. Il progetto fu appoggiato dal ministro della Guerra del governo di Quintino Sella, Ricotti-Magnani, che condivideva le necessità della difesa dei valichi alpini e preparò il decreto nel quale si istituiva, praticamente di nascosto, il nuovo Corpo, mascherato con compiti di fureria. Il decreto venne quindi firmato dal re Vittorio Emanuele II il 15 ottobre 1872 a Napoli. Nella relazione ministeriale che accompagnava il Regio Decreto n. 1056, si parlava dell'istituzione delle prime compagnie alpine. Subito dopo, in occasione della chiamata alle armi della classe 1852, iniziò la formazione delle prime quindici compagnie alpine, che si sarebbero costituite nel giro di un anno.
La rapidità con la quale il Ministero decise la costituzione ebbe come contropartita riflessi negativi nel numero e soprattutto nell'equipaggiamento. La divisa era la stessa della fanteria, con evidenti inconvenienti in rapporto alle esigenze di montagna; chepì di feltro, cappotto di panno indossato direttamente sulla camicia, ghette di tela e scarpe basse. L'armamento era costituito da un fucile di modello recente, il "Vetterli 1870", in linea con quelli degli altri eserciti europei, ma dal peso e dalla lunghezza eccessivi per gli spostamenti su terreni impervi, mentre gli ufficiali erano dotati dell'obsoleta pistola a rotazione "Lefaucheaux". Per il trasporto dei materiali ogni compagnia aveva a disposizione un solo mulo e una carretta da bagaglio, in modo tale da riempire gli zaini dei soldati non solo degli effetti personali, ma di tutto quello utile alla compagnia, dai generi alimentari, alle munizioni, alla stessa legna da ardere.
Le insufficienze organizzative comunque non pregiudicarono l'affermazione e la crescita della Specialità, le cui compagnie nel 1873 furono portate a ventiquattro e ripartite in sette battaglioni.
All'evoluzione organica si accompagnò un progressivo adeguamento delle uniformi e dell'armamento. Sin dal 1873, l'elemento caratterizzante del Corpo divenne il cappello alla "calabrese" con la penna nera, ornato con fregio rappresentante un'aquila ad ali spiegate sormontata da una corona reale.
Nell'ottobre 1874 il cappotto a falde venne sostituito con una meno impacciante giubba grigio-azzurra, sulla quale veniva indossata una mantella alla bersagliera color turchino e le scarpe basse vennero sostituite con scarponi alti.
Nel frattempo dal 1873 era stata istituita l'Artiglieria da montagna e quattro anni più tardi se ne costituì il primo reggimento. Era una specialità in grado di operare in alta montagna per fornire l'adeguato supporto di fuoco agli alpini, capace di operare in zone inaccessibili alle artiglierie trainate. Batterie da montagna e reparti alpini si abituarono presto a vivere e manovrare insieme.
Nel 1875, constatato che la zona assegnata a ciascuna compagnia era troppo vasta, i battaglioni furono aumentati a dieci per un totale di trentasei compagnie, con un capitano, quattro ufficiali subalterni e 250 uomini di truppa ciascuna.
Nel 1882 il ministro della Guerra Emilio Ferrero decise una ristrutturazione dei reparti, e con il Regio Decreto del 5 ottobre i dieci battaglioni con le trentasei compagnie furono smembrati e raggruppati nei primi sei reggimenti ternari (il 1°, il 2°, il 3°e il 4° in Piemonte, il 5° in Lombardia e il 6° in Veneto), cioè composti da tre battaglioni, che divennero sette nel 1887 e otto nel 1910.
Nell'estate 1883 l'uniforme venne caratterizzata dal colore che la distinguerà dagli altri corpi e specialità, il verde, colore che due anni più tardi venne esteso a tutte le mostreggiature e le rifiniture della divisa. 
Dal 1888 anche l'artiglieria da montagna venne reclutata in base alla provenienza. 
Per quanto riguarda l'armamento, il fucile Wetterli 1870 fu trasformato nel 1887 in un'arma a ripetizione ordinaria grazie al progetto del capitano d'artiglieria Giuseppe Vitali, il quale diede anche il nome alla nuova arma, vale a dire il fucile "Vetterli-Vitali Mod. 1870/87". Nonostante l'impegno del Vitali, la necessità di un munizionamento più leggero portò la Commissione delle armi portatili ad adottare il calibro 6,5 mm e nel settembre 1890 ad affidare alle fabbriche d'armi del Regno lo studio di un nuovo fucile. Tra i vari modelli presentati fu scelto quello della fabbrica d'armi di Torino, il "Carcano Mod. 91", più corto e maneggevole. Parallelamente al Mod. 91 per la truppa, venne anche rinnovato l'armamento degli ufficiali alpini con la pistola Bodeo Mod. 1889 a ripetizione ordinaria con tamburo girevole.
Verso la fine del XIX secolo anche l'Italia venne colta dal "mal d'Africa", sospinta dalla brama di cercare alla pari di altre potenze europee nuovi "spazi vitali". Il "battesimo del fuoco" delle truppe Alpine avvenne durante la guerra di Abissinia. Per cancellare la cocente sconfitta dell'agguato di Dogali dove nel 1887 caddero 413 soldati italiani su 500, il presidente del consiglio Francesco Crispi nell'inverno 1895/'96, spedì in Etiopia un secondo contingente di Alpini e una batteria d'artiglieria da montagna quali rinforzi richiesti dal generale Oreste Baratieri, governatore della colonia, dopo gli insuccessi dell'Amba Alagi e di Macallé.
Queste furono le parole con cui Crispi giustificò quell'impegno un po' improprio degli Alpini. Nato per la difesa dell'arco alpino, questo corpo di fanteria da montagna ebbe invece il suo battesimo nella battaglia di Adua in Etiopia, durante la quale gli Alpini patirono indicibili sofferenze, e dove all'alba del 1º marzo 1896 nonostante l'iniziale fiducia nell'impresai 15 000 soldati del generale Baratieri, di cui 954 Alpini, vennero travolti dagli oltre 100 000 guerrieri di Menelik II. Dei 954 Alpini partiti dall'Italia sotto il comando del tenente colonnello Davide Menini, ne rimasero vivi solo 92 e lo stesso Menini fu decorato con la medaglia d'argento alla memoria. L'intera batteria da montagna, detta "la siciliana", i cui artiglieri provenivano dalla zona di Enna, si immolò sui suoi pezzi.  Il primo Alpino a cui venne assegnata la medaglia d'oro al valor militare fu il capitano Pietro Cella, nato a Bardi, anch'egli morto in quella mattina ad Adua. Un epilogo onorevole, nonostante la sconfitta fosse l'inevitabile conclusione di una missione organizzata male e frettolosamente.
Nei quindici anni che intercorsero tra l'inizio del secolo e lo scoppio della prima guerra mondiale, le truppe alpine non subirono trasformazioni determinanti, salvo forse per l'introduzione dello sci.
Mentre già da inizio Ottocento negli eserciti dell'Europa settentrionale l'impiego delle truppe dotate di sci era cosa nota, e per uso pattuglia e staffetta si può persino datare a qualche secolo prima, in Italia gli Alpini li sperimentarono solo nell'inverno 1896/'97, per iniziativa del tenente d'artiglieria Luciano Roiti. Durante quell'inverno il 3º Reggimento fece diverse esercitazioni sperimentali, con risultati incoraggianti che portarono all'organizzazione di campi di istruzione specifici a livello di compagnia con l'assunzione di istruttori svizzeri e norvegesi. In pochissimi anni gli sci acquistarono posto in stabile nell'equipaggiamento degli alpini e con decreto del 25 novembre 1902, il ministro della Guerra Giuseppe Ottolenghi ne ordinò l'impiego nei reggimenti.
Nei primi anni del secolo venne aperto un dibattito sull'opportunità di unire i reparti Alpini con i Bersaglieri creando un unico corpo. I Bersaglieri sin dalle origini nel regno Sabaudo erano normalmente impiegati in montagna e la complessione fisica in base alla quale erano selezionati era la stessa degli Alpini. Tuttavia le speciali esigenze della guerra in montagna mal si accostavano a maggiori raggruppamenti di truppe che avrebbe portato questa unione. Questa ipotesi fu pertanto accantonata per alcuni decenni, .
Dai sei reggimenti costituiti nel 1882 e dal settimo formato nel 1887, le unità vennero aumentate di qualche migliaio tra il 1908 e il 1909 con la costituzione dell'ottavo reggimento dopo che l'apertura della ferrovia del Sempione aveva imposto maggiori esigenze difensive in val d'Ossola. 
Per iniziativa di Luigi Brioschi, presidente della sezione milanese del Club Alpino Italiano, nel 1908 dopo quasi due anni di sperimentazione, venne adottata una divisa grigioverde e due anni dopo anche il cappello venne adeguato ai nuovi colori. Per quanto riguarda l'armamento, la novità dei primi anni del secolo fu la mitragliatrice, affermatasi dopo il conflitto russo-giapponese del 1905. Le prime mitragliatrici utilizzate dagli Alpini furono le Maxim Mod. 1906 (utilizzate nella campagna di Libia) e le Maxim-Vickers Mod. 1911 distribuite a partire dal 1913.
Nel 1910 si ebbe la sanzione formale della simbiosi tra Alpini e Artiglieria da Montagna, con l'adozione per quest'ultima del cappello alpino di feltro grigio con la penna la quale però anziché nera era sovente marrone non solo per gli ufficiali inferiori, come stabilito dai regolamenti, ma anche per sotufficiali ed artiglieri di truppa. Cambiavano ovviamente anche i colori delle nappine.
Alla vigilia del primo conflitto mondiale, erano operativi tre reggimenti d'Artiglieria da Montagna per un totale di trentasei batterie, dotate di cannoni da 65/17.
Lo scoppio del conflitto italo-turco per il possesso della Libia, nell'autunno 1911, significò un nuovo impiego operativo per le truppe alpine in terra d'Africa. Il 29 settembre 1911, dopo il rifiuto dell'ultimatum, l'Italia dichiarò guerra all'Impero ottomano e appena una settimana dopo, il 4 ottobre, sbarcarono a Tobruch i primi uomini del Corpo di spedizione comandato dal tenente generale Carlo Caneva.
Quella che doveva essere una facile e trionfale occupazione, scontava in realtà fin dall'inizio delle operazioni i limiti di una campagna improvvisata in pochi giorni e condotta con la piena sottovalutazione delle forze nemiche. Le truppe turche calcolate in circa 5 000 uomini in Tripolitania e 3 000 in Cirenaica si ritirarono verso l'interno dando il via ad una consistente resistenza nel deserto, anche grazie all'appoggio della popolazione indigena. Dopo i primi scontri si capì subito la portata del conflitto; fu una guerra difficile per cui il contingente dovette essere aumentato dagli iniziali 35 000 uomini a oltre 100 000, in cui l'ambiente e l'ostilità della popolazione rese impossibile mantenere il controllo delle terre occupate. Alla fine il bilancio fu di 3.500 morti (di cui 2.500 italiani e circa 1 000 tra Àscari eritrei, libici o somali), 1 500 prigionieri; 37 cannoni e 9 000 fucili furono invece le perdite di materiali.
Le truppe alpine parteciparono alla campagna libica con un numeroso contingente: tredici batterie da montagna più i battaglioni "Saluzzo", "Edolo", "Mondovì", "Feltre", "Vestone", "Ivrea", "Fenestrelle", "Verona", "Susa" e "Tolmezzo". Questi non furono impiegati come unità autonome, ma aggregati a reparti di fanteria, prendendo parte a tutti i combattimenti significativi, da Ain Zara (4 dicembre), a Sidi Said (26-28 giugno), a Zuara (luglio 1912). Dopo la firma del trattato di Ouchy, rimasero in Libia i battaglioni "Feltre", "Vestone", "Susa" e "Tolmezzo" con tre batterie da montagna riuniti nell'8º Reggimento alpini "speciale" al comando del colonnello Antonio Cantore.
Dopo un periodo di allenamento alla marcia, il reggimento dovette adattarsi a combattere tra le dune contro le tribù berbere o contro i musulmani della Cirenaica o nell'entroterra tripolino in una guerra più lunga del previsto, tanto che i primi contingenti che sbarcarono a Tobruch nell'ottobre 1911 (come l'8º Reggimento alpini "speciale") nel maggio 1915, quando l'Italia entrò in guerra contro l'Impero austro-ungarico, si trovavano ancora impegnati a difendere Tripoli e Homs dalle azioni di guerriglia della popolazione indigena.
Il 24 maggio 1915, con l'entrata nella prima guerra mondiale dell'Italia, gli Alpini occuparono i più importanti ed impervi punti, dal passo dello Stelvio alle Alpi Giulie, passando per il passo del Tonale e il monte Pasubio. Quello stesso giorno il primo soldato a perdere la vita tra le truppe italiane fu proprio un alpino della 16ª Compagnia del battaglione Cividale, 8º Reggimento, di nome Riccardo Giusto, che alle 04:00 del 24 maggio mentre varcava la frontiera sul monte Natpriciar fu freddato da un tiratore scelto austriaco.
Parteciparono alle più cruente battaglie, come quella dell'Ortigara con la conquista dell'omonimo monte, la disfatta di Caporetto, fino alla resistenza sul monte Grappa e la controffensiva finale del generale Armando Diaz, che portò alla vittoria dell'ottobre 1918. Gli Alpini furono i protagonisti di un conflitto che si combatté quasi interamente sulle Alpi, e su tutti i fronti, dai ghiacciai dell'Adamello alle crode dolomitiche, dal Carso al monte Grappa, dagli altopiani al Piave, dimostrando il loro valore, come testimoniano gli oltre 35 000 morti e dispersi e i circa 80 000 feriti.
Stabilire la cifra esatta degli Alpini mobilitati nel corso della Grande Guerra è difficile. Durante il conflitto le truppe alpine raggiunsero il loro massimo sviluppo, arrivando a contare ottantotto battaglioni per trecentoundici compagnie, per un totale poco inferiore a 80 000 uomini, cifra puramente indicativa perché gli effettivi variarono e i vuoti lasciati dai caduti e dai feriti vennero colmati, almeno in parte, dalle nuove leve. Inoltre alla somma vanno aggiunti sessantasette gruppi di artiglieria da montagna per un totale di 175 batterie. In questo periodo infatti le zone di reclutamento alpino vennero estese a quasi tutti i distretti montani della penisola.
Tra i tanti fatti d'armi della guerra che coinvolsero gli alpini è possibile individuarne alcuni significativi per la loro drammaticità, come la conquista di monte Nero, la guerra sui ghiacciai dell'Adamello e monte Cavento e la battaglia dell'Ortigara che causarono migliaia di vittime soprattutto tra le unità Alpine. Questi combattimenti e tutti quelli a cui gli alpini presero parte, fecero diventare queste truppe da montagna un vero e proprio simbolo dello sforzo nazionale.
Diserzioni, gravi mancanze e conseguenti sentenze capitali eseguite furono proporzionalmente inferiori a quelle che afflissero gli altri reparti. Va evidenziato che a seguito del reclutamento per valli di provenienza, spesso con la chiamata alle armi di più congiunti della medesima famiglia, ogni reparto finiva col beneficiare di una coesione maggiore di quella possibile in altri Corpi e Specialità ma anche di un reciproco stimolo a non sfigurare e a non essere motivo di disdoro né per il reparto né per la comunità da cui traeva linfa né, a maggior ragione, per la famiglia di origine. A ciò si aggiunga la consolidata abitudine alpina, e montanara, di regolare i conti in famiglia, laddove possibile, senza coinvolgere "gli aeroplani" come erano soprannominati i Carabinieri Reali a causa della forma del copricapo, la lanterna, coperto dal telino da campagna. Abitudine che da vari racconti portò spesso gli ufficiali ad adottare provvedimenti più caserecci e dagli esiti meno nefasti di quelli draconiani prescritti dai codici e regolamenti.
Dei sessantuno battaglioni Alpini esistenti nel novembre 1918, ne furono sciolti più della metà e alla fine del 1919 gli otto reggimenti avevano ripreso quasi per intero la fisionomia del 1914. Già l'anno successivo alla fine del conflitto alcuni ufficiali alpini reduci, e tutti appassionati alpinisti del CAI di Milano, decisero di creare un'associazione tra coloro che avessero prestato servizio nel corpo degli Alpini. Inizialmente si pensò di farne una sottosezione del CAI, poi prevalse la linea di Arturo Andreoletti che ritenendo troppo esclusivo il Club, caldeggiava la nascita di qualcosa di autonomo, e l'8 luglio 1919 l'Associazione Nazionale Alpini (ANA) a Milano, fu costituita presso la sede dell'Associazione Geometri, con primo presidente il Maggiore Alpino Daniele Crespi. Andreoletti, considerato tutt'oggi il fondatore per antonomasia, fu in seguito il primo Presidente eletto dall’Assemblea dei Delegati. Ben presto l'associazione ebbe il suo notiziario l'Alpino, nato lo stesso anno su iniziativa del tenente degli Alpini Italo Balbo, poi noto esponente del fascismo.
Nel settembre del 1920 l'ANA organizzò la prima adunata nazionale sul monte Ortigara, che tre anni prima era stata teatro di violentissimi scontri con circa 24 000 caduti di cui molti Alpini, e da quel primo appuntamento ne seguirono altri venti fino al giugno 1940, a Torino, quando lo scoppio del secondo conflitto mondiale sospese per sette anni la manifestazione.
Nel 1925 l'A.N.A. inglobò anche l'Ass. Artiglieri da Montagna, consolidando ulteriormente la simbiosi anche morale tra le due specialità delle rispettive Armi.
Intanto il paese viveva le forti tensioni sociali dell'immediato dopoguerra: la parte del popolo che per decenni era stata ai margini della vita nazionale ora rivendicava un ruolo primario, forte dei sacrifici patiti in guerra, dal razionamento del cibo alle precettazioni nell'industria armiera, oltre ovviamente a spogliazioni e saccheggi nelle zone invase dal nemico dopo Caporetto. Le tensioni erano alimentate dalle maestranze che, per sostenere lo sforzo dell'industria degli armamenti, non erano stati mandati al fronte ed anche per questo avevano avuto agio di recepire e diffondere le istanze sociali che avevano portato alla recentissima rivoluzione in russa, Si creò così anche un clima ostile tra reduci e lavoratori, i primi giudicando "imboscati" i secondi, che per contro rinfacciavalo loro di non essersi insubordinati, e di aver perciò contribuito al grande progetto capitalista che dalla guerra aveva indubbiamente tratto profitto economico. Le conseguenti esigenze di ordine pubblico, legate anche alle oggettive difficoltà strutturali e logistiche di un paese devastato nell'economia, resero la smobilitazione un'operazione lunga e complicata e fecero sì che fosse mantenuta in armi una forza di circa 300 000 uomini, abbastanza da tenere in vita reparti teoricamente soppressi sulla carta.
Con l'avvento del fascismo ci furono dei primi ordinamenti atti alla riorganizzazione dell'esercito e delle unità alpine. Negli anni trenta la difesa dei confini alpini fu affidata alla Regia Guardia di finanza, ai Carabinieri Reali, alla Milizia confinaria e a reparti alpini ai quali fu dato anche il compito di presidiare le nuove opere difensive della fortificazione permanente, allora in corso di progettazione e costruzione lungo il confine montano italiano, da Ventimiglia all'Istria.
Questo impiego per le truppe alpine era in contrasto con le dottrine di quel tempo che prevedevano l'utilizzo delle grandi unità Alpine ovunque la necessità lo richiedesse, essendo le stesse truppe idonee a svolgere azioni di carattere dinamico e non milizie destinate alla difesa di punti fissi. Con il regio decreto legge n. 833 del 28 aprile 1937 fu istituito un Corpo speciale denominato Guardia alla frontiera (GaF), che aveva il compito di presidiare in permanenza il sistema fortificato del Vallo Alpino del Littorio, linea fortificata di tutto il confine italiano. La GAF includeva reparti di Fanteria, Artiglieria, Genio e Servizi, ma fu spesso comandata da Ufficiali Alpini ed ebbe come copricapo il cappello alpino privo della penna. Successivamente a seguito della durezza delle condizioni di vita in quota le fu riconosciuta formalmente la qualifica di reparto Alpino ma incongruamente non le fu concesso l'uso della penna. La Guardia alla frontiera venne quindi impiegata per la difesa dei confini nazionali mentre per gli Alpini fu previsto l'impiego in ogni luogo richiesto dalle esigenze militari, anche in azioni offensive e al di fuori del teatro alpino: a tale scopo nel 1934 furono costituite le divisioni Alpine "Taurinense", "Tridentina", "Julia" e "Cuneense", cui si aggiunse la "Pusteria" nel 1935. A queste unità si aggiungevano cinque battaglioni misti del genio (che allora comprendeva anche le trasmissioni), il battaglione "Duca degli Abruzzi" (aggregato alla Scuola centrale militare di alpinismo) e il battaglione "Uork Amba": in totale 31 battaglioni, 93 compagnie, 10 gruppi d'artiglieria alpina e 30 batterie, articolati su cinque comandi divisionali. Ogni divisione aveva in organico anche unità del Genio militare e dei Servizi logistici: nacquero così i supporti delle Truppe Alpine, quali specialità alpine della propria rispettiva Arma di appartenenza, perciò a tutti gli effetti appartenenti al Corpo, al fianco degli Alpini e dell'Artiglieria da Montagna, dal 4 Giugno 1934 ribattezzata Artiglieria Alpina a sottolineare ulteriormente la coesione.
Ma gli Alpini in tempo di pace si distinsero anche in ruoli diversi da quelli del soldato. Nel 1928, il dirigibile Italia sorvolò il Polo Nord e al ritorno, il 25 maggio entrò in una tremenda tempesta che gli fece perdere quota fino a schiantarsi sul pack artico, dove la gondola di comando rimase distrutta nell'impatto e dieci uomini furono sbalzati sui ghiacci, mentre i restanti sei membri dell'equipaggio rimasero a bordo dell'involucro; di loro e del dirigibile non si seppe più nulla, tra i dieci ci fu anche il generale Nobile, che riuscì ad inviare un primo messaggio di SOS.
I primi soccorritori furono gli Alpini della spedizione con a capo l'alpino Capitano Gennaro Sora, bresciano, che comandava una squadra formata oltre che dal Sora, al centro della foto, dagli alpini, a partire da sinistra, caporali Giulio Bich, Silvio Pedrotti, Beniamino Pelissier, sergenti maggiori Giovanni Gualdi, Giuseppe Sandrini, Angelo Casari, Giulio Deriad e Giulio Guédoz, che il 18 giugno 1928 partì verso il Polo alla ricerca di Umberto Nobile e del suo equipaggio. La spedizione di Sora però non ebbe successo e i soccorritori diventarono naufraghi. Sora e gli altri furono individuati da tre velivoli svedesi il 12 luglio, e nonostante alla fine Nobile venisse tratto in salvo dalla rompighiaccio sovietica Krassin, Sora e i suoi Alpini passarono alla storia per l'eroismo profuso in condizioni estreme. in oltre un mese di ricerca del disperso
Fu nel 1931 che iniziarono le prime competizioni sciistiche per le truppe alpine, oggi conosciute come Ca.STA (Campionati Sciistici delle Truppe Alpine). Nel 1934 venne costituita ad Aosta la Scuola militare centrale di alpinismo, per provvedere all'addestramento sci-alpinistico dei quadri delle truppe alpine. La scuola diverrà ben presto un polo di eccellenza in campo sportivo e sci-alpinistico, tanto da essere considerata "università della montagna".
Lo sviluppo dell'armamento degli alpini nel corso del ventennio 1919-'39 fu limitato essenzialmente alle sole mitragliatrici e alle armi a tiro curvo. Nel primo caso si trattava di realizzare un'arma automatica per il tiro collettivo che fosse più leggera e mobile della mitragliatrice pesante Fiat Mod. 14 che era più adatta come arma di posizione. Dopo varie sperimentazioni fu sviluppata la leggera Breda Mod. 30 che divenne l'arma di accompagnamento delle squadre fucilieri Alpine. In linea con le necessità della guerra in montagna furono sviluppati due nuovi mortai, il Brixia Mod. 35 da 45 mm e quello da 81 mm. La scarsa attenzione che le forze armate diedero allo sviluppo di nuove armi, soprattutto al carro armato e alle armi controcarro, fece sì che il solo cannone atto a fermare le truppe corazzate, il 47/32 Mod. 1935, fu assegnato solo a tre divisioni alpine (Cuneense, Tridentina e Julia) con conseguenti gravi carenze di fronte al massiccio impiego di mezzi corazzati negli altri eserciti.
Gli anni 1935-'36 videro gli alpini ancora impegnati in Africa e precisamente in Etiopia, dove sbarcarono a Massaua da dove gli alpini della 5ª Divisione alpina "Pusteria" parteciparono alle operazioni di guerra, con le battaglie di Amba Aradam e dell'Amba Alagi. Il 31 marzo ci fu la battaglia finale di Mai Ceu, dove le truppe di Hailé Selassié furono costrette a ripiegare e per l'imperatore di Etiopia fu la sconfitta. Per la colonna italiana formata da mille automezzi la strada verso Addis Abeba era spianata, e la "Pusteria", con sole 220 perdite, rientrò nell'aprile del 1937.
Dopo le operazioni in Albania durante la Grande Guerra, meno di vent'anni dopo gli alpini sbarcarono di nuovo sulle coste di Durazzo e Valona il 7 aprile 1939 per volere del Duce, che volle riequilibrare la mossa dell'alleato tedesco in Austria di pochi mesi prima. Fu una spedizione all'insegna della disorganizzazione, tanto che gli stessi muli imbarcati senza basto, finimenti e cavezza al momento dello sbarco cominciarono a scappare dal porto invadendo le strade di Durazzo.
Nella città gli alpini rimasero un paio di settimane, poi si sparpagliarono nel paese attraverso le montagne che sono raggiungibili grazie alle strade costruite in quell'occasione dal genio militare.
L'estate fu particolarmente calda e l'inverno particolarmente rigido, le perdite per malaria raggiunsero il 30% degli effettivi, e gli alpini dovettero anche subire l'umiliazione delle leggi razziali fasciste che nel giugno 1940 imposero ai reparti l'allontanamento degli ufficiali e dei soldati di origine slava e non solo quelli provenienti dalle zone annesse nella guerra del '15/'18, ma anche dalle terre incorporate settant'anni prima. Solo le forti proteste del generale Sebastiano Visconti Prasca impedirono alla Divisione Julia di essere seriamente indebolita da tale provvedimento.
La seconda guerra mondiale vide gli alpini impegnati inizialmente sul confine francese durante la battaglia delle Alpi Occidentali del giugno 1940, dove quattro divisioni Alpine erano schierate in zona di guerra: la Taurinense schierata sul confine alla testa della Dora Baltea, la Tridentina in seconda linea nella stessa vallata, con alcuni battaglioni Alpini costituiti all'atto della mobilitazione; in riserva erano la Cuneense e la Pusteria, rispettivamente in valle Gesso e val Tanaro. Questi reparti furono inquadrati nel Gruppo Armate Ovest forte di 315 000 uomini lungo tutto il confine.
Nonostante le forze preponderanti, le unità italiane furono chiamate ad operare in condizioni precarie e pregiudizievoli in quanto, soprattutto per gli alpini di origine piemontese, il disagio fu acuito dalla constatazione delle ripercussioni sociali ed economiche sulle popolazioni civili. Inoltre migliaia di truppe male addestrate e mal equipaggiate di mezzi e armamenti si trovarono a combattere in un terreno impervio e contro un sistema difensivo di prim'ordine attrezzato con un complesso di oltre quattrocento opere servite da un'ottima rete ferroviaria e stradale. Il 21 giugno arrivò l'ordine di attacco, e le divisioni Tridentina, Cuneense e Pusteria furono spostate nei rispettivi teatri di scontro; la Tridentina fu posta in prima linea assieme alla Taurinense con il compito di penetrare verso Bourg-Saint-Maurice dal colle del Piccolo San Bernardo, mentre le altre due divisioni ebbero il compito di penetrare nel settore Maira-Po-Stura. Nella notte tra il 24 e 25 giugno, appena tre giorni dopo l'inizio delle operazioni per le divisioni alpine, fu firmato l'Armistizio di Villa Incisa che pose fine alle ostilità con la Francia.
Nell'ottobre dello stesso anno le divisioni Cuneense, Tridentina, Pusteria e la Alpi Graie furono spostate sul fronte greco-albanese dove era già presente la Julia, che fu anche la prima a compiere azioni di guerra nel settore. L'invio degli alpini avvenne a causa dello sfondamento del fronte difensivo italiano sulla Vojussa: l'avanzata greca minacciava di raggiungere l'Adriatico e ricacciare oltremare le truppe italiane. Solo grazie all'afflusso di reparti di rinforzo, tra cui le tre divisioni alpine, fu possibile stabilire una posizione di resistenza in grado di reggere fino alla primavera successiva. La Julia venne impiegata nei primi attacchi, ma la disorganizzazione dei comandi fece sì che in appena un mese di difficoltose avanzate fu costretta a ritirarsi e a difendersi dalle incursioni greche. A fine dicembre da 9 000 uomini la Julia rimase con sole 800 unità. La campagna di Grecia fu un fallimento per l'Italia, e solo l'intervento dell'alleato tedesco nella primavera 1941 diede una svolta alle operazioni. Per assicurarsi il controllo dei Balcani in previsione dell'invasione dell'Unione Sovietica, Adolf Hitler e il suo Stato Maggiore misero a punto l'operazione Marita. L'attacco italo-tedesco partì il 6 aprile e il 23 la Grecia chiese l'armistizio, armistizio che giunse dopo un enorme tributo di sangue per gli alpini, con 14 000 morti, 25 000 dispersi, 50 000 feriti e 12 000 congelati.
Nel 1942 per decisione di Mussolini e dell'alto comando venne potenziato il corpo di spedizione inviato sul fronte orientale costituendo l'8ª Armata italiana o ARMIR, forte di oltre 200 000 uomini; tra questi, 57 000 costituivano il Corpo d'Armata alpino, composto dalle Divisioni Cuneense, Tridentina e Julia, per un totale di diciotto battaglioni alpini, nove gruppi d'artiglieria alpina e tre battaglioni misto genio. 
In questo contesto si colloca, nella primavera estate 1942, il compiersi in scala ridotta del progetto già vagheggiato decenni prima: una fusione tra Alpini e Bersaglieri. La 216ª Compagnia controcarri del 7º Reggimento Bersaglieri, di stanza a Cavalese, venne destinata a supporto del 6º Reggimento della Tridentina, ricevendo a Caprino Veronese il cappello alpino e le mostrine. Erano nati, non senza malumore di alcuni degli interessati, i Bersalpini della la 216esima compagnia controcarro 47/32 Bolzano» che ottennero di portare le fiamme cremisi sotto il bavero e un fez minuscolo all’occhiello del taschino sinistro della divisa. Erano prevalentemente bresciani, veronesi e bolzanini ad essi furono aggregati 86 conducenti dei Battaglioni Verona, Vestone e Valchiese con cui si amalgamarono presto date le comuni provenienze. il 19 luglio 1942 la compagnia, forte di 246 effettivi partì da Asti per il fronte Orientale.Invece di essere schierato sul Caucaso, come inizialmente previsto dai piani dei comandi italo-tedeschi, il Corpo d'armata alpino venne invece impiegato nella difesa del Don dove gli alpini giunsero nella prima settimana del settembre 1942 passando alle dipendenze dell'8ª Armata italiana.
L'ambiente operativo del Don presentava caratteristiche assolutamente diverse da quelle in cui gli alpini erano addestrati a muoversi; una vasta pianura uniforme e priva di rilievi montuosi, dove un esercito invasore avrebbe dovuto disporre di forze corazzate e motorizzate per trarre beneficio da una fondamentale mobilità sul piano tattico. Il Corpo d'Armata alpino invece disponeva di 4.800 muli e 1.600 automezzi che sarebbero stati largamente insufficienti anche in spazi operativi molto più ristretti; mancava inoltre tutto l'armamento anticarro, l'artiglieria contraerea e i mezzi di trasmissione, costruiti per l'impiego in alta montagna, avevano una potenza limitata e non riuscivano a stabilire i corretti collegamenti sulle grandi distanze. In generale, tutto l'armamento in dotazione agli alpini fu gravemente insufficiente: non furono forniti spazzaneve, né mezzi cingolati, né slitte, né lubrificanti antigelo né vestiario adeguato né armi automatiche in grado di resistere alle gelide temperature sovietiche. La destinazione del Corpo d'Armata alpino sul Don non era nato da un piano strategico e organico, ma dall'emergenza determinatasi su tutto il fronte sovietico nell'estate-autunno 1942 e accentuatasi nell'inverno successivo sino alla rotta dei reparti invasori nel dicembre-gennaio. Gli alpini dirottati sul Don arrivarono appena in tempo per essere schierati in prima linea, venire accerchiati dall'avanzata dell'Armata Rossa ed essere costretti a una ritirata tragica nella quale caddero oltre i due terzi degli uomini. Nell'insieme, agli alpini spettava un settore di 70 km, per cui non fu possibile tenere una divisione di riserva.
Il primo periodo di permanenza in linea degli alpini fu soprattutto di "stasi operativa", senza azioni di rilievo né da una né dall'altra parte, e gli alpini si preoccuparono di garantirsi condizioni di sopravvivenza in vista dell'inverno con la costruzione di ricoveri, postazioni coperte, approvvigionamento di ogni tipo di materiale, scavo di fossati anticarro, posa di mine su vaste aree e posizionamento di reticolati e postazioni di tiro.
Dopo aver sconfitto l'esercito romeno, accerchiato la 6ª Armata tedesca a Stalingrado nel novembre 1942 e distrutto gran parte dell'ARMIR nel dicembre, il 14 gennaio 1943 l'Armata Rossa sferrò la poderosa offensiva Ostrogožsk-Rossoš' e sbaragliò le truppe ungheresi e tedesche schierate sui fianchi del corpo alpino che quindi venne rapidamente circondato dalle colonne corazzate sovietiche; le tre divisioni Alpine furono costrette a ripiegare con una lunghissima marcia tra le gelide pianure sovietiche, subendo perdite altissime. Due delle divisioni (la Julia e la Cuneense) vennero infine intrappolate a Valujki e costrette alla resa, mentre i superstiti della divisione Tridentina riuscirono ad aprirsi la strada dopo una serie di disperati combattimenti, tra cui il più noto è la battaglia di Nikolaevka, riuscendo a conquistare il paese e uscire dalla "sacca".
Le perdite complessive del Corpo d'armata alpino (divisioni alpine Julia, Cuneense e Tridentina e Divisione fanteria Vicenza) nella battaglia superarono l'80% degli effettivi schierati sul fronte del Don: su una forza iniziale di circa 63 000 uomini si contarono 1 290 ufficiali e 39 720 soldati caduti o dispersi, 420 ufficiali e 9 910 soldati feriti, per un totale di 51 340 perdite. Anche i generali Umberto Ricagno (comandante della Julia), Emilio Battisti (comandante della Cuneense) ed Etvoldo Pascolini (comandante della Vicenza) caddero prigionieri. Molto indicativa anche la sorte della giovane compagnia Bersalpini. Sui 246 effettivi metà riuscì ad uscire dalla sacca, dell'altra metà solo 3 rientrarono in patria, di cui 2 con ferite da congelamento.
Assai più efficace della storiografia, la letteratura ha consegnato i fatti accaduti in Unione Sovietica alla memoria futura con libri come Centomila gavette di ghiaccio e Nikolajewka: c'ero anch'io di Giulio Bedeschi (ufficiale medico), Il sergente nella neve di Mario Rigoni Stern, Warwarowka Alzo Zero di Ottobono Terzi di Sissa, Mai tardi, La guerra dei poveri e La strada del Davai di Nuto Revelli e I più non ritornano di Eugenio Corti; tutti autori che parteciparono alla ritirata, alcuni erano Alpini, altri come Ottobono Terzi, pur provenendo da altre unità s'erano aggregati come combattenti a reparti Alpini.
Con la proclamazione dell'armistizio avvenuta l'8 settembre 1943 la storia degli alpini si frazionò. La maggior parte degli uomini si unirono ai gruppi partigiani a nord (quali le celebri formazioni Fiamme Verdi dell'Uff. alpino Romolo Ragnoli nel bresciano) o ai reparti Alleati che risalivano la penisola, altri entrarono a far parte della neonata Repubblica Sociale Italiana (RSI), mentre i meno fortunati finirono imprigionati nei campi sovietici o tedeschi. Nella RSI fu costituita la 4ª Divisione alpina "Monterosa" cui si aggiunsero altre unità Alpine inquadrate nella "Divisione Littorio" e il battaglione guastatori "Valanga" della Decima Mas. Chi invece decise di combattere a fianco degli Alleati e della resistenza operò in tutto il sud e in particolare nell'Abruzzo. Venne formata la 6ª Divisione alpina "Alpi Graie", che si scontrò duramente con i tedeschi sull'Appennino nei primi giorni successivi all'armistizio, il battaglione alpini "L'Aquila" che con gli Alleati risalì tutta la penisola fino alla vittoria, mentre i reduci dall'Unione Sovietica della Cuneense e Tridentina dettero vita a formazioni partigiane in Alto Adige.
Le uniche unità Alpine organizzate di cui si poterono seguire le vicende furono quelle inquadrate nell'esercito Alleato impegnato nella guerra di liberazione, come il battaglione "Piemonte", dapprima in organico al Primo Raggruppamento Motorizzato, che nell'aprile 1944 fu assorbito dal 3º Reggimento alpini e inquadrato nel costituendo Corpo Italiano di Liberazione (CIL). Il battaglione fu quindi impiegato nel settore adriatico sino all'agosto 1944, quando il CIL, giunto a contatto con la Linea Gotica fu sciolto per essere sostituito con i Gruppi di Combattimento. Il battaglione Piemonte entrò a far parte del gruppo di combattimento "Legnano" assieme al battaglione L'Aquila partecipando agli scontri nella val dell'Idice e all'inseguimento dei tedeschi fino a Bergamo e Torino. Il battaglione alpini "Monte Granero", assorbito assieme al Piemonte nel 3º Reggimento, nel settembre 1944 fu inviato in Sicilia in servizio di ordine pubblico.
Il periodo di ricostruzione delle truppe alpine dopo il conflitto fu relativamente lungo; dagli iniziali due battaglioni (Piemonte e L'Aquila) all'istituzione delle cinque brigate che hanno costituito l'organico del corpo alpino fino agli inizi degli anni novanta, trascorsero circa otto anni.
Notevoli le ristrettezze economiche che si ripercuotevano sull'equipaggiamento, l'armamento e persino sulla reale possibilità di tenere in servizio la forza effettiva prevista. Le reclute nelle prime settimane dall'incorporamento ricevevano solo la tenuta da fatica costituita dalle saloppette dei paracadutisti alleati e la camicia verde scuro già in dotazione all'Esercito del Sud (i cosiddetti "Verdoni"), l'uniforme completa, anch'essa anglosassone, veniva distribuita con forte ritardo, il fucile era il vetusto Enfield inglese; inoltre a fronte di una leva teorica di 15 mesi il precongedo a circa un anno era di fatto una routine.
Nel frattempo era ripresa gradualmente vigore l'attività associativa dell'A.N.A. Nell'aprile del 1947 ricomparve il giornale L'Alpino, Nell'ottobre del 1948 si svolse a Bassano del Grappa la prima adunata del dopoguerra, (che dopo una sosta nel 1950 dovuta a ragioni tecniche, riprese senza più interruzioni) mentre il 02-10-1949 vi fu a Bolzano un raduno dei reduci della Monterosa, a cui all'epoca non era stata riconosciuta la pregressa appartenenza ad un reparto alpino per poter partecipare alla vita associativa dell'A.N.A.
I vincoli numerici posti dall'armistizio furono superati solo nel 1949 con l'entrata dell'Italia nel patto Atlantico dove le forze armate si impegnavano a controllare da sole le frontiere orientali e l'ordine pubblico in tutta la penisola. Intanto . Nello stesso anno venne ricostituita la Scuola militare alpina di Aosta, mentre la Guardia alla Frontiera fu assorbita dalle truppe alpine, dando vita alla specialità degli Alpini d'arresto.
Per presidiare le nuove opere fortificate, nei primi anni cinquanta vennero costituiti dapprima i "battaglioni da posizione", poi i "raggruppamenti da posizione" per poi passare, nel 1962, ai "reparti d'arresto". I battaglioni da posizione e i reggimenti da posizione fino al 1957 ebbero in carico tutte le postazioni di montagna e di pianura. A partire da tale data, invece, le fortificazioni di pianura restarono alla Fanteria d'arresto, mentre quelle di montagna passarono definitivamente agli Alpini.
Verso la metà degli anni cinquanta le truppe Alpine furono quindi portate a cinque brigate:
"Taurinense", di stanza in Piemonte con il comando a Torino ed i reparti in val Chisone, val di Susa e nel Cuneese; bacino di reclutamento in Piemonte, Valle d'Aosta, Piacentino e nelle zone appenniniche della Liguria e della Toscana;
"Orobica", di stanza nell'Alto Adige occidentale, con il comando a Merano ed i reparti in val Venosta e valle Isarco; bacino di reclutamento Lombardia ed Alto Adige, ma limitatamente ad aliquote di sudtirolesi delle località ov'erano di stanza i reparti;
"Tridentina", di stanza in Alto Adige orientale, con il comando a Bressanone ed i reparti in val Pusteria e valle Isarco; bacino di reclutamento in Trentino-Alto Adige e nella provincia di Verona;
"Cadore", di stanza in Veneto con il comando a Belluno ed i reparti nel Cadore; bacino di reclutamento nelle province di Belluno e di Vicenza e nelle zone appenniniche dell'Emilia-Romagna centro-orientale;
"Julia", di stanza in Friuli con il comando a Udine ed i reparti in Carnia (un battaglione, "L'Aquila" distaccato in Abruzzo); bacino di reclutamento nell'estremo Nord-Est e in Abruzzo. Più precisamente in Veneto nelle provincie di Padova, Treviso e Venezia, in Friuli-Venezia Giulia, in Abruzzo e nella provincia di Isernia.Negli anni cinquanta nacquero gli alpini paracadutisti "Monte Cervino", che tuttora, acquisita anche la qualifica NATO di "Rangers", rappresentano l'élite delle truppe alpine. Altra novità fu l'istituzione dei Centro Addestramento Reclute (CAR), per la formazione iniziale delle reclute di leva.
Negli anni settanta, nell'ambito di una ristrutturazione dell'esercito per ridurre i contingenti rendendo l'istituzione militare più efficiente e moderna, le truppe alpine furono riorganizzate con l'abolizione dei reggimenti e la formazione di unità di livello superiore; le brigate. Queste brigate alpine erano riunite nel 4º Corpo d'armata alpino del quale il primo comandante nel 1952 era stato il generale Clemente Primieri, che comprendeva anche unità di supporto di cavalleria, artiglieria, genio militare, trasmissioni, aviazione leggera e servizi. Compito del IV Corpo d'Armata era la difesa del settore alpino nord-orientale in caso di un attacco sferrato dalle forze del patto di Varsavia. Nell'estate 1972, per festeggiare il centenario, rappresentanze di cinque brigate alpine e della Scuola militare alpina organizzarono il cosiddetto "raid del centenario" con una marcia che da Savona, passando per Trieste, arrivò il 20 luglio a Roma.
Dalle truppe alpine dal 1963 era inoltre tratto il contingente che costituì la componente italiana assegnata all'Allied Mobile Force-Land (AMF-L) della NATO, dipendente dal Comando alleato in Europa. Una piccola e mobile task force nata con personale della Taurinense, formata da 1.500 uomini suddivisi in tre unità: il "Gruppo tattico alpini aviotrasportabile", il "Reparto di sanità aviotrasportabile" e il "National Support Element" per il sostegno logistico del contingente.
A partire dagli anni ottanta iniziò l'impegno delle truppe alpine nelle missioni internazionali e umanitarie all'estero. Tra queste vanno ricordate le missioni di peacekeeping in Libano (missioni "Libano 1" e "Libano 2" tra il 1982 e 1984)
Nei primi anni novanta, con il venire meno della minaccia sovietica, venne avviato il processo di ristrutturazione dell'esercito, che comportò per le truppe alpine la soppressione di reparti, sia storici sia più recenti, tra i quali anche le Brigate Orobica e Cadore e gli Alpini d'Arresto. Nel 1997 il IV Corpo d'Armata Alpino fu riorganizzato nel Comando truppe alpine formato da tre Brigate (Taurinense, Tridentina e Julia), che divennero due nel 2002 in seguito alla soppressione della seconda.
Questa ristrutturazione vide gli alpini impegnati in un rinnovamento addestrativo e logistico che gli permise di diventare una delle specialità più idonee agli impieghi all'estero, là dove servono uomini ben preparati fisicamente, militarmente abituati a muoversi in piccoli gruppi autonomi. è del 1993 ad esempio l'intervento in Albania (KFOR ) 
Per superare le difficoltà legate all'opinione pubblica contraria ad utilizzare militari di leva per missioni all'estero, nel 1995 fu introdotto l'arruolamento di personale volontario, e questa nuova disponibilità di personale trasformò le brigate in un prezioso serbatoio di unità da utilizzare sia in operazioni di ordine pubblico interno (missioni "Forza Paris" in Sardegna, "Vespri siciliani" in Sicilia e "Riace" in Calabria), sia in operazioni umanitarie all'estero: l'operazione Provide Comfort nel Kurdistan iracheno al termine della guerra del Golfo (1991),. l'operazione Onumoz nel 1993/'94 con le brigate Taurinense e Julia inquadrate nel contingente "Albatros" in Mozambico e le missioni per il mantenimento della pace in Bosnia (operazione Joint Guard e operazione Constant Guard 1997/1998, l'operazione Alba (1997) e AFOR (1999), OSCE/KVM in Kosovo (1998/'99) dopo l'intervento della NATO e il ritiro dell'esercito serbo, e in Afghanistan (dal 2002 operazione Nibbio, operazione Enduring Freedom e ISAF). Questi sono i principali teatri operativi delle Penne nere a cavallo tra il novecento e gli anni duemila; se da un lato ciò ha permesso di apprezzare gli Alpini a livello internazionale, dall'altro ha comportato la riduzione dell'addestramento prettamente alpino a favore di una versatilità d'impiego su ogni teatro mondiale.
La prima aliquota di alpini inviati in Afghanistan fu una compagnia dell'allora Battaglione alpini "Monte Cervino", giunta a Kabul nel maggio 2002. Il 30 gennaio 2003 si svolse a L'Aquila la cerimonia di saluto del 9º Reggimento alpini, che di lì a pochi giorni avrebbe rappresentato il grosso del nucleo italiano inviato in Afghanistan nell'ambito dell'operazione Enduring Freedom. Il reggimento si stabilì a Khowst a 300 chilometri a sud-est di Kabul, a rimpiazzo del contingente statunitense che aveva appena lasciato in consegna l'area. Il reggimento è parte della Brigata Taurinense, la prima ad arrivare a Kabul con quattrocento uomini con il compito di proteggere le vie d'accesso allo scalo aereo cittadino.
A partire dal 20 aprile 2010, fino all'ottobre dello stesso anno, la Taurinense ha sostituito la Brigata meccanizzata "Sassari" alla testa del "Regional Command West" di Herat, il comando NATO responsabile della parte ovest dell'Afghanistan, e ha schierato progressivamente tutti i suoi reparti: i reggimenti di fanteria alpina (il 2º di Cuneo guidato dal colonnello Massimo Biagini, il 3º di Pinerolo agli ordini del colonnello Giulio Lucia e il 9º dell'Aquila sotto il comando del colonnello Franco Federici), i genieri del 32º reggimento di stanza a Torino comandati dal tenente colonnello Luca Bajata e anche il 1º reggimento artiglieria da montagna di Fossano agli ordini del colonnello Emmanuele Aresu. Quest'ultimo reparto è stato impiegato soprattutto in supporto del "Provincial Reconstruction Team" di Herat, una struttura militare impegnata nella ricostruzione civile di quella provincia.
In seguito altri reggimenti di alpini, anche non appartenenti alla Taurinense, hanno prestato servizio in Afghanistan, tra cui il 5º, il 7º e l'8º. Il 3º Reggimento alpini è stato in Afghanistan dal 3 settembre 2002 al 18 gennaio 2003, ritornandovi poi al comando del colonnello Lucio Gatti e rientrando in Italia, dopo sei mesi di attività, il 19 maggio 2009. In questi sei mesi sono state addestrate le forze di sicurezza afghane e, nelle valli a sud di Kabul, si sono completate due scuole, costruita da zero una struttura per la riunione dei consigli tribali e attrezzati alcuni villaggi con materiale didattico per l'istruzione e utensili per l'agricoltura, oltre che con medicinali e vestiario; grazie inoltre ai fondi raccolti direttamente in Piemonte tra la popolazione o forniti dalle amministrazioni pubbliche della regione, è stato possibile ripristinare 15 km di canali di irrigazione affiancati da altrettanti pozzi per rendere disponibile ai villaggi acqua potabile. Il 7º Reggimento alpini, al comando del colonnello Paolo Sfarra, insieme al 2º Reggimento genio guastatori e al 232º Reggimento trasmissioni, è rientrato in Italia nel febbraio 2011, dopo aver pattugliato e organizzato basi avanzate nei distretti di Bakwa, Gulistan e Purchaman, luoghi dove è stata ricostruita una scuola femminile, pavimentata una piazza e un bazar, restaurata una moschea e una clinica medica, e costruiti pozzi per l'acqua.
Fin dai primi mesi di missione in Afghanistan gli alpini hanno subito diverse perdite dovute a ordigni improvvisati e mine terrestri dirette ai convogli con cui le forze militari si spostano nel territorio. Al 4 aprile 2011, quando la brigata Julia è stata rilevata dalla Brigata paracadutisti "Folgore", gli Alpini avevano lasciato sul campo sette soldati morti (cinque vittime di mine artigianali e due uccisi in scontri a fuoco).
Con la legge 23 agosto del 2004 n. 226 venne decretata la sospensione del servizio militare inteso come leva obbligatoria a partire dal 1º gennaio 2005, determinando la fine del reclutamento regionale pertanto dal 2005 gli alpini vengono reclutati su tutto il territorio nazionale.
Il primo riconoscimento ufficiale per un'opera di soccorso fu la medaglia di bronzo al valor civile concessa al Battaglione "Valle Stura" intervenuto a spegnere un incendio sviluppatosi a Bersezio in valle Stura di Demonte nel 1883. Col tempo gli Alpini e i veterani dell'ANA si distinsero svariate volte là dove c'era bisogno d'aiuto. A salvare le popolazioni travolte da una valanga in val Varaita nel 1886, durante il terremoto di Messina del 1908, nel disastro del Vajont nel 1963, nei terremoti del Friuli, dell'Irpinia e del Molise, nella catastrofe della Val di Stava del 1985, nell'alluvione della Valtellina del luglio 1987, e ancora dopo nel terremoto di Umbria e Marche del 1997 e nell'alluvione del Piemonte del 2000. Le operazioni di soccorso non si sono limitate al territorio nazionale: gli alpini si schierarono in Armenia nel 1989 dopo un tremendo terremoto, o in operazioni di pace in Mozambico nel 1992, o ancora a supporto dei profughi albanesi e bosniaci durante la guerra del Kosovo.
Le truppe alpine sono una specialità pluriarma, riunendo reparti appartenenti alle varie armi e corpi dell'Esercito: fanteria, artiglieria, genio, trasmissioni, trasporti e materiali, corpi logistici. Quasi tutti i reparti alpini fanno capo al Comando truppe alpine (COMALP), un comando a livello di Corpo d'Armata (erede del 4º Corpo d'Armata Alpino) con sede a Bolzano.
due brigate alpine: la "Taurinense" con il comando a Torino ed i reparti in Piemonte e Abruzzo e la "Julia" con il comando a Udine ed i reparti in Trentino-Alto Adige, Veneto e Friuli. Le due brigate hanno struttura analoga, disponendo ciascuna di un reparto comando e supporti tattici, tre reggimenti di fanteria alpina, un reggimento di artiglieria terrestre da montagna ed un reggimento del genio. La "Taurinense" è stata una delle prime unità dell'Esercito su base volontaria ed ha maturato una pluriennale esperienza nelle missioni internazionali. La "Julia" è invece l'unità dove sono più vive le tradizioni alpine, essendo stata alimentata (come la disciolta "Tridentina") prevalentemente da leva e poi VFA affiancati ai VFB. Con il passaggio al reclutamento solo volontario la differenza è pressoché scomparsa. Queste unità rappresentano una delle migliori realtà dell'Esercito Italiano: le brigate "Julia" e "Taurinense" sono unità di proiezione, vale a dire rapidamente schierabili e disponibili per ogni test o impiego operativo internazionale ed hanno partecipato in primo piano con i propri reggimenti alle principali operazioni all'estero delle forze armate italiane, dall'Albania alla Bosnia, dal Kosovo all'Afghanistan;
il Centro addestramento alpino di Aosta: erede della Scuola militare alpina è l'istituto preposto all'addestramento in campo sci-alpinistico dei quadri delle truppe alpine, nonché del personale di altre armi e forze armate italiane o straniere. Svolge inoltre attività agonistica di alto livello con il proprio reparto di atleti. Il centro ha alle dipendenze il 6º Reggimento alpini, di stanza a Brunico e San Candido, che gestisce con proprio personale le aree addestrative della val Pusteria dove si addestrano reparti operativi ed istituti di formazione militare;
i supporti, notevolmente ridimensionati rispetto al passato, al 2011 sono costituiti dal reparto comando a Bolzano, che assicura il supporto logistico al COMALP; dal 4º Reggimento alpini paracadutisti, unità d'élite delle truppe alpine utilizzata per operazioni speciali.Vi sono infine due reggimenti di supporto (uno delle trasmissioni ed uno di paracadutisti), un tempo inquadrati in grandi unità alpine ma ora posti alle dipendenze di altri comandi. Questi reparti rimangono comunque truppe alpine a tutti gli effetti, tanto che conservano fisionomia, nome, tradizioni e soprattutto il cappello alpino.
La divisa alpina era inizialmente degli stessi colori dell'esercito piemontese: giubba turchina e pantaloni bianchi, cosa che non consentiva certo una buona mimetizzazione in ambiente montano. La questione fu dibattuta tra 1904 e 1906 su sollecitazione del presidente della sezione di Milano del Club Alpino Italiano, Luigi Brioschi. Nell'aprile 1906, per un esperimento pratico, furono scelti gli alpini del battaglione "Morbegno" del 5º Reggimento, di stanza a Bergamo. L'esperimento fu un successo, e nacque così il "plotone grigio", composto di quaranta uomini della 45ª compagnia del "Morbegno", che fece la sua prima comparsa ufficiale a Tirano.
Il cappello, detto «bantam», è l'elemento più noto e rappresentativo dell'uniforme degli alpini. È composto da molti elementi atti a rappresentare il grado, il reggimento e la specialità di appartenenza. Il cappello ultima versione fu introdotto nel 1910.
Il 25 marzo 1873 venne adottato invece del chepì di fanteria un cappello proprio di feltro nero di forma tronco conica (alla "calabrese") a falda larga; frontalmente aveva come fregio una stella a cinque punte, di metallo bianco, con il numero della compagnia. Sul lato sinistro, semicoperta dalla fascia di cuoio, vi era una coccarda tricolore nel cui centro era posto un bottoncino bianco con croce scanalata. Un gallone rosso a V rovesciata guarniva il cappello dallo stesso lato della coccarda e sotto questa era infilata una penna nera di corvo. Per gli ufficiali il cappello era lo stesso, però la penna era d'aquila.
Il 1º gennaio 1875, i comandanti di reparto assunsero la denominazione di Comandanti di battaglione e non portarono più il cappello alla calabrese che distingueva gli appartenenti alle compagnie alpine, ma indossarono il copricapo del distretto nel quale s'insediavano non avendo un ufficio proprio. Nel 1880 invece della stella a cinque punte fu adottato un nuovo fregio ugualmente di metallo bianco: un'aquila "al volo abbassato" sormontante una cornetta contenente il numero di reggimento. La cornetta era posta sopra un trofeo di fucili incrociati con baionetta inastata, una scure e una piccozza. Il tutto circondato da una corona di foglie di alloro e quercia.
Nei primi mesi della prima guerra mondiale l'esercito italiano adottò l'elmetto "Adrian" ma gli alpini e i bersaglieri lo snobbarono perché non riuscivano a collocarci sopra il distintivo, penna i primi e piumetto i secondi, Vi sono tuttavia documentazioni fotografiche che ne attestano l'uso alpino quantomeno a tutto Luglio 1916, ad esempio da parte di Battisti e Filzi al momento della cattura su Monte Corno. In seguito furono in particolare gli Alpini operanti ad alte quote ad accantonarlo definitivamente a favore di passamontagna e cappello di feltro, per motivi più pratici del simbolismo, legati ai problemi nell'uso col gelo, col vento, e con la minaccia incombente dei fulmini. Problemi condivisi anche dagli austro-tedeschi che in montagna spesso ricorsero anch'essi ai passamontagna, oltre che al classico feldmutze tutt'oggi simbolo dei reparti da montagna dei due paesi
Lunga circa 25–30 cm, è portata sul lato sinistro del cappello, leggermente inclinata all'indietro, di corvo, nera, per la truppa, di aquila, marrone, per i sottufficiali e gli ufficiali inferiori e di oca bianca per gli ufficiali superiori e generali.
Viene portata anche sull'elmetto, sin ai tempi del secondo conflitto, mediante appositi fermagli portanappina (talvolta quando questi non erano disponibili, veniva infilata l'estremità della nappina in uno dei fori areatori)
La nappina, presente sulla sinistra del cappello, è il dischetto, a forma semi-ovoidale, nel quale viene infilata la penna. Per i gradi dei graduati e militari di truppa, tale dischetto è formato di lana colorata su un'anima in legno. Per gli ufficiali inferiori e superiori, luogotenenti, marescialli e sergenti la nappina è in metallo dorato e, nei reparti del Piemonte e della Valle d'Aosta, porta al centro la croce sabauda. Dal grado di generale di brigata in poi, il materiale utilizzato è invece il metallo argentato.
In origine il colore della nappina distingueva i battaglioni all'interno dei vari reggimenti, per cui il 1º battaglione di ciascun reggimento aveva nappina bianca, il 2° rossa, il 3° verde e, qualora vi fosse un 4º battaglione, azzurra. I colori erano quelli della bandiera italiana, più l'azzurro di casa Savoia. In seguito si aggiunsero altre nappine con colori, numeri e sigle specifiche per le diverse specialità e i vari reparti.
Fanteria alpina verde: 2º Rgt. Alpini (Btg. Saluzzo), 6º Rgt. Alpini (Btg. Bassano), 7º Rgt. Alpini (Btg. Belluno), 5º Rgt. Alpini (Btg. Edolo), 8º Rgt. Alpini (Btg. Cividale)
 bianca: 4º Rgt. Alpini (Btg. Ivrea), 5º Rgt. Alpini (Btg. Morbegno), 6º Rgt. Alpini (Btg. Bolzano),7º Rgt. Alpini (Btg. Feltre), 8° Rgt Alpini (Btg. Gemona), 11° Rgt Alpini (Btg. Alpini d'arresto Val Tagliamento)
 rossa: 6º Rgt. Alpini (Btg. Trento), 7º Rgt. Alpini (Btg. Pieve di Cadore), 8º Rgt. Alpini (Btg. Tolmezzo), Battaglione Addestrativo Aosta, Fanfara della Brigata alpina Taurinense
 azzurra: 3º Rgt. Alpini (Btg. Susa), 9º Rgt. Alpini (Btg. L'Aquila), Centro Addestramento Alpino (escluso Btg. Aosta), personale fuori corpo
 azzurra, dischetto nero, "R" bianca: supporti reggimentali (CCSL reggimentali)
 azzurra, dischetto nero, "B" bianca: Reparto Comando e trasmissioni di Brigata alpina (Taurinense e Julia)
 azzurra, dischetto nero, "CA" bianca: Reparto Comando e compagnia alpini paracadutisti del 4º Corpo d'Armata alpino
 azzurra, dischetto centrale nero e lettere "c/c" in bianco: Compagnia controcarri di Brigata alpinaArtiglieria da montagna verde, ovale nero, nr. giallo: batterie da montagna (il nr. corrisponde al nr. della batteria)
 verde, ovale nero, "CG" giallo: Comandi di Gruppi di artiglieria da montagna (Batterie Comando e servizi)
 verde, ovale nero senza sigle: personale fuori corpoGenio, trasmissioni, servizi amaranto: genio (2º e 32º Rgt. genio guastatori) e trasmissioni (2º Rgt. Trasm.)
Viene portato sulla parte frontale del cappello e contraddistingue la specialità d'appartenenzaufficiali generali: aquila con serto di alloro e scudetto con la sigla "RI" al centro
genio guastatori: aquila, cornetta, gladio, granata infuocata e asce incrociate
sanità (ufficiali medici): aquila, stella a cinque punte con croce rossa, bastoni di Esculapio incrociati
amministrazione e commissariato: aquila, corona turrita, tondino viola e serto di alloro
corpo ingegneri: aquila, corona turrita, ruota dentata e serto di alloroLa fattura del fregio cambia in base al gradofilo metallico dorato o plastica dorata per ufficiali, sottufficiali, e militari di truppa in servizio permanente.
Sul cappello alpino i gradi sono portati sul lato sinistro, in corrispondenza della penna e della nappina, sotto forma di galloni:
Oltre ai fregi  (ove previsti) sui vari copricapi sono le mostrine, caratterizzate dal campo verde delle specialità da montagna, a distinguere nell'uniforme ordinaria e di gala le specialità delle varie Armi e Corpi che compongono il Corpo degli Alpini:
È durato 130 anni il sodalizio tra gli alpini e i muli, ma questi equini furono arruolati ancor prima degli alpini, perché già dal 1831 nell'esercito del Regno di Sardegna vennero costituite le prime batterie da montagna dotate di cannoni smontabili per il cui trasporto furono impiegati trentasei muli. Il loro scopo era quello di alleggerire il soldato dai peso che altrimenti avrebbe dovuto portare a spalla, e con il trascorrere del tempo l'importanza dei quadrupedi crebbe sempre di più.
Il legame tra l'alpino e il mulo si consolidò durante la Grande Guerra dove divenne fondamentale per trasportare le armi e il rifornimento logistico dei reparti in alta montagna. In breve tempo l'alpino e il mulo divennero nell'immaginario collettivo un binomio inscindibile, ed assieme agli alpini, i muli patirono la fame e il freddo durante le due guerre mondiali dove furono impegnati su tutti i fronti dove vennero utilizzate forze italiane. Anche nella seconda guerra mondiale il mulo fu protagonista se si pensa al suo impiego sul fronte greco e sovietico. Il Corpo d'armata alpino partito per la steppa sovietica, ad esempio, aveva in dotazione ben 4.800 muli che ebbero un ruolo fondamentale soprattutto durante la ritirata in Unione Sovietica.
Dal dopoguerra, per effetto della motorizzazione di praticamente tutti i reparti, è cominciato il declino nell'uso del mulo e negli ultimi anni di servizio i muli in dotazione in tutto l'esercito erano appena settecento. Il 7 settembre 1993 presso la caserma D'Angelo di Belluno, vennero venduti all'asta per ordine del Ministero della Difesa, gli ultimi ventiquattro muli in forza agli alpini.
Una rappresentazione di cosa fu il connubio tra l'alpino e il mulo è visibile presso il museo nazionale storico degli Alpini a Trento, dove si trova un piccolo "museo del mulo". Questo raccoglie materiale da maniscalco ed equipaggiamento relativo all'inseparabile compagno delle truppe alpine.
Il motto "Di qui non si passa" fu coniato dal generale Luigi Pelloux, primo ispettore generale degli alpini, che nell'ottobre 1888, in occasione di un banchetto ufficiale per la visita a Roma dell'imperatore di Germania, concluse un discorso sugli alpini dicendo:
La preghiera, nella sua forma originale, fu scritta dal colonnello Gennaro Sora, allora comandante del battaglione alpini "Edolo", a Malga Pader, in Val Venosta, proprio per la sua unità. Questa prima versione conteneva degli espliciti riferimenti al Duce e al Re, che col tempo furono cancellati. Il vicario generale Monsignor Giuseppe Trossi il 21 ottobre 1949 comunicò il testo rivisto e adattato della preghiera, aggiungendo lo specifico riferimento alla Madonna degli Alpini. Questa preghiera doveva essere quindi recitata in sostituzione della Preghiera del Soldato al termine di ogni Santa Messa di precetto.
Nuovamente nel 1972 il cappellano militare capo del Servizio di Assistenza Spirituale del 4º Corpo d'armata alpino, Monsignor Pietro Parisio, previa autorizzazione del suo generale comandante il Monsignor Franco Parisio, ottenne dall'Arcivescovo Ordinario Militare, Monsignor Mario Schierano, alcune nuove piccole modifiche alla preghiera, in modo da adattarla nel modo migliore agli Alpini delle nuove generazioni. Il testo venne ulteriormente e leggermente modificato ed infine definitivamente approvato il 15 dicembre 1985.
Attorno alla metà degli anni novanta, il presidente dell'ANA Leonardo Caprioli ottenne dal Consiglio Direttivo Nazionale la possibilità che la preghiera possa essere recitata nella sua forma del 1949 quando siano presenti soltanto soci iscritti all'ANA, o nella sua forma del 1985, alla presenza di reparti alpini alle armi. Infine il 6 settembre 2007 l'Arcivescovo Ordinario Militare, Monsignor Vincenzo Pelvi, ha reinserito, nel testo modificato nel 1985 il riferimento alla «nostra millenaria civiltà cristiana». Quindi per gli alpini in servizio il passo «Rendici forti a difesa della nostra Patria e della nostra Bandiera» diventa «Rendici forti a difesa della nostra Patria, della nostra Bandiera, della nostra millenaria civiltà cristiana».
L'Inno degli Alpini è il Trentatré. Il motivo di questo nome non è chiaro; secondo alcune fonti deve il proprio nome perché era il 33º pezzo nel repertorio delle fanfare alpine dei primi reparti, secondo altre perché era in origine il motto del 33º reggimento artiglieria, all'epoca inquadrato nelle truppe alpine, altri infine fanno risalire questo nome alla metrica utilizzata per comporre il testo e la musica. Inoltre, esso è ispirato all'inno francese: Les Fiers Alpins, testo scritto da D'Estel, con la musica di Travè
 Enrico Camanni, La guerra di Joseph, Torino, Cda&Vivalda, 2004, ISBN 88-7808-137-X.
 Alfio Caruso, Tutti i vivi all'assalto, Milano, Longanesi, 2003,  p. 392, ISBN 978-88-502-0912-5.
 Nicola Di Mauro, ...quel cappello che onora, Milano, RCS Quotidiani, 2011, ISSN 2039-7577.
 Emilio Fadella, Storia delle truppe alpine: 1872-1972, Milano, Cavalotti Landoni, 1972.
 Irnerio Forni, Alpini garibaldini. Ricordi di un medico nel Montenegro dopo l'8 settembre, Milano, Mursia, 1992,  p. 208, ISBN 88-425-1155-2.
 Carlo Emilio Gadda, Giornale di guerra e di prigionia, Milano, Garzanti, 2002.
 Giorgio Gazza, Urla di vittoria nella steppa: fronte russo 1943, gli alpini del Val Chiese a Scheljakino, Malajewka w Arnautowo, Milano, Mursia, 1996,  p. 134, ISBN 88-425-2103-5.
 Giovanni Morandi, Alpini, dalle Alpi all'Afghanistan, Bologna, Poligrafici editoriali, 2003.
 Gianni Oliva, Storia degli alpini, Milano, Mondadori, 2010, ISBN 978-88-04-48660-2.
 Paolo Prosperio, Le battaglie degli alpini: dalle origini alla campagna di Russia, Varesina editrice, 1972,  p. 207.
 Giorgio Scotoni, L'Armata Rossa e la disfatta italiana (1942-43), Trento, Casa editrice Panorama, 2007, ISBN 978-88-7389-049-2.
 Mario Rigoni Stern, Il sergente nella neve, Ritorno sul Don, Torino, Einaudi, 1991, ISBN 88-06-17732-X.
 Luciano Viazzi, 1940-1943 i diavoli bianchi: gli sciatori nella seconda guerra mondiale: Storia del Battaglione Monte Cervino, Milano, Arcana, 1984,  p. 303, ISBN 88-85008-61-5.
 Fabio Bruno, Alpini - Storie di Uomini e Divise, Vittorio Veneto, Dario de Bastiani, 2017, ISBN 9771120604836.
 Alpini, su thes.bncf.firenze.sbn.it, Biblioteca Nazionale Centrale di Firenze. 
 Il Museo storico degli Alpini, su esercito.difesa.it. URL consultato il 23 febbraio 2012 (archiviato dall'url originale il 1º marzo 2012).
 Le origini delle truppe alpine, su colligite.net. URL consultato il 24 agosto 2013 (archiviato dall'url originale il 27 luglio 2012).

Appartiene al circondario (Landkreis) di Bad Kreuznach (targa KH) ed è parte della comunità amministrativa (Verbandsgemeinde) di Bad Münster am Stein-Ebernburg.

Appartiene al circondario (Kreis) di Pomerania Anteriore-Rügen ed è parte della comunità amministrativa (Amt) di Altenpleen.

L'Alto Mantovano è una zona geografica posta a nord-ovest della città di Mantova nell'omonima provincia e al confine con le province di Brescia e di Verona. È delimitata a nord dalle colline moreniche del lago di Garda, a est dalla provincia di Verona, a nord-ovest da quella di Brescia e a sud dalla pianura del Medio Mantovano.
La zona ha un'economia tipicamente agricola, anche se negli anni del secondo dopoguerra si è assistito ad un incremento della produzione industriale e una vivace attività terziaria.
I centri più significativi sono Castiglione delle Stiviere, Castel Goffredo e Asola, nelle cui aree si è particolarmente sviluppata l'industria della calza e dell'intimo femminile, che impiegava nel 2013 circa 7.500 addetti.La parte settentrionale del Mantovano risente – nell'inflessione dialettale, nelle tradizioni, negli avvenimenti storici, nell'educazione religiosa, persino nelle scelte politiche – della vicinanza soprattutto con la provincia di Brescia e, in parte, con quella di Verona.
L'Alto Mantovano è limitato a ovest e a est rispettivamente dai fiumi Chiese e Mincio, a nord dalle colline moreniche del lago di Garda, mentre i suoi confini meridionali sono segnati dalla pianura medio-mantovana attraversata dalla Via Postumia.
Storicamente e dal punto di vista politico e civile la maggior parte dei comuni che lo compongono sono entrati a far parte del territorio mantovano solo a partire dal XV secolo circa, mentre altri hanno atteso addirittura il XIX secolo. Anche sul piano religioso la maggioranza delle parrocchie dell'Alto Mantovano fino alla fine del Settecento o agli inizi dell'Ottocento era compresa nella diocesi di Brescia. Linguisticamente, poi, nella zona si parla un dialetto che, a differenza del mantovano, appartiene al gruppo dei dialetti lombardi e si avvicina marcatamente al bresciano.
L'area nord-occidentale della provincia mantovana, territorio di quindici-venti comuni per lo più già di appartenenza soprattutto bresciana, ma in parte anche veronese, da sempre conserva una sua specificità storica e politica, ed è dunque caratterizzata storicamente da tendenze centrifughe rispetto a Mantova e al resto della sua provincia.
Dalla classificazione ufficiale della Provincia di Mantova, l'Alto Mantovano è un'area che raggruppa 14 comuni:
Nel concetto corrente di Alto Mantovano sono spesso comunemente compresi anche altri comuni, altrimenti inclusi nel Medio-Ovest Mantovano, essi sono:
Questi ultimi comuni sono tutti situati a nord - o al massimo a cavallo - della Via Postumia, antico asse stradale romano che può essere assunto come ideale linea divisoria tra l'Alto Mantovano e il resto del Mantovano. Per quest'ultima classificazione, che comprende nell'Alto Mantovano un maggior numero di comuni, si vedano, a titolo di esempio, le sezioni di cronaca sui quotidiani locali Gazzetta di Mantova e La Voce di Mantova e la rubrica Magazine Alto Mantovano dell'emittente televisiva Telemantova.
Anche il Piano Territoriale di Coordinamento Provinciale della Provincia di Mantova, che individua elementi di omogeneità legati ai caratteri ambientali e a una lettura storica del sistema insediativo, ed evidenzia una matrice comune sotto il profilo dei valori culturali, descrive l'Alto Mantovano, classificato come "Circondario A", composto da 21 comuni.
La grande maggioranza dei comuni ha una popolazione compresa tra i 1.000 e i 10.000 abitanti. Solo Castiglione delle Stiviere supera i 20.000 abitanti, mentre tre comuni – Castel Goffredo, Goito e Asola - hanno una popolazione compresa tra i 10.000 e i 20.000 abitanti; Mariana Mantovana, infine, non raggiunge le 1.000 unità ed è il comune meno popoloso dell'intera provincia mantovana.
Nonostante tali classificazioni, la definizione del territorio alto mantovano rimane abbastanza soggettiva a causa del fatto che, nonostante la sua uniformità, esso resta una regione soprattutto geografico-culturale senza dei veri riferimenti politici, né è mai stato in passato un'entità politico-religiosa autonoma.
Il concetto e la terminologia stessa di Alto Mantovano si sono venuti formando piuttosto tardi nella storia ed essenzialmente il relazione alla posizione e al ruolo da esso occupato all'interno della provincia di Mantova.
Da un punto di vista storico, religioso, culturale e linguistico, le terre correntemente definite altomantovane gravitarono in passato soprattutto nella sfera di influenza bresciana o veronese. Anche dopo il sopraggiungere dell'attrazione esercitata da Mantova, soprattutto per merito della famiglia Gonzaga, l'Alto Mantovano si è spesso configurato come settore di periferia o appendice all'interno dello stato mantovano, addirittura mantenendo una sua autonomia, nel caso di feudi retti da casate indipendenti da Mantova.
Storico-ecclesiastico: si tratterebbe di riferirsi alla storia e di includervi i territori rimasti per buona parte dell'era volgare alle dipendenze amministrative – non solo civili, ma anche religiose - delle città di Brescia e Verona, invece che di Mantova. In un arco storico così ampio si sono però avuti molti cambiamenti e avvicendamenti politici e civili, che rendono labile una definizione basata solo su questo criterio. Semplificando e riferendosi solamente a buona parte dei periodi medievale e moderno, sarebbero alto mantovane le terre corrispondenti ai comuni di: Casalmoro, Casaloldo, Casalromano, Castel Goffredo, Castiglione delle Stiviere, Guidizzolo, Medole, Solferino, Acquanegra sul Chiese, Asola, Canneto sull'Oglio, Mariana Mantovana, Redondesco. Questi territori sono stati inclusi fino ai secoli XVIII-XIX nella diocesi di Brescia e fino al basso medioevo – ma alcuni anche oltre - nel distretto facente capo alla medesima città – ducato, contea o comune cittadino -. Nell'Alto Medioevo alcuni di questi paesi, quelli più a settentrione, erano inclusi nel ducato e nell'episcopato di Verona. A questi comuni si aggiungono Monzambano e Ponti sul Mincio, che già da epoca romana hanno sempre gravitato nell'orbita veronese, civilmente fino al XIX secolo, e religiosamente addirittura fino al XX.
Geografico: si tratta del criterio maggiormente seguito negli studi e nelle pubblicazioni relative all'Alto Mantovano, che spesso tendono a restringere questa nozione al solo settore collinare o pedecollinare, prescindendo da considerazioni storiche. Il criterio geografico può fare riferimento sia all'altitudine altimetrica – dunque alto nel senso di elevato -, e in tal caso include solamente i comuni collinari e al massimo quelli immediatamente alle pendici dei rilievi morenici: Castiglione delle Stiviere, Guidizzolo, Medole, Solferino, Monzambano, Ponti sul Mincio, Cavriana, Volta Mantovana; oppure alto può essere considerato nel senso di situato a nord rispetto al resto della provincia mantovana. Anche in quest'ultimo caso, tuttavia, dal momento che le colline moreniche sono poste proprio nella fascia più a settentrione della provincia, ad essere coinvolti sono sostanzialmente gli stessi comuni appena elencati, al più con qualche maggiore estensione verso la pianura, che riguarda in particolare Castel Goffredo, Goito, Ceresara, Casaloldo, Casalmoro e Casalromano, come nella classificazione della provincia di Mantova.
Linguistico: infine si possono considerare i territori in cui si parlano varianti di dialetto bresciano – le cosiddette parlate dell'Alto Mantovano – o, marginalmente, di dialetto veronese, in opposizione al dialetto mantovano parlato nel capoluogo e nel suo circondario e a vari dialetti di transizione, collocabili praticamente a metà strada tra bresciano e mantovano. Secondo tale criterio, avremmo l'Alto Mantovano composto da: Casalmoro, Casaloldo, Casalromano, Castel Goffredo, Castiglione delle Stiviere, Guidizzolo, Medole, Solferino, Acquanegra sul Chiese, Asola, Canneto sull'Oglio, Mariana Mantovana, Ceresara, Cavriana, Volta Mantovana, Ponti sul Mincio, Monzambano, Piubega. Rimarrebbero esclusi Gazoldo degli Ippoliti, Goito e Redondesco, in cui il dialetto è di transizione tra bresciano e mantovano ed è ormai vicino a quest'ultimo.Il criterio utilizzato ufficialmente dall'ente Provincia di Mantova per identificare l'Alto Mantovano è quello geografico dei territori a nord della Via Postumia, che assume come linea di separazione tra l'Alto Mantovano e il resto della provincia il tracciato rettilineo, ancora sostanzialmente intatto, nel tratto tra Goito e Mosio, includendo nell'Alto Mantovano i comuni da essa attraversati.
Il territorio si può suddividere, approssimativamente, con riguardo innanzitutto al punto di vista altimetrico e della conformazione territoriale, in due grandi aree, l'una collinare a nord e l'altra di pianura a sud-ovest, alle quali corrispondono diverse caratteristiche ambientali e vegetative.
Colline moreniche e area sub-collinare (alta pianura ghiaiosa): Castiglione delle Stiviere, Cavriana, Guidizzolo, Medole, Monzambano, Ponti sul Mincio, Solferino, Volta Mantovana. 
Altopiano pianeggiante tra Mincio e Oglio: Acquanegra sul Chiese, Asola, Canneto sull'Oglio, Casalmoro, Casaloldo, Casalromano, Castel Goffredo, Ceresara, Gazoldo degli Ippoliti, Goito, Mariana Mantovana, Piubega, Redondesco.Questa zona pianeggiante di alta e media pianura è percorsa dai fiumi Mincio, Oglio, Chiese e da più brevi corsi d'acqua come i Tartari, l'Osone, il Solfero, il Caldone; è caratterizzata da sedimenti fluviali a granulometria fine – sabbie, limi, argille - , in lieve pendenza verso la parte assiale del corso del Po.
A sua volta il paesaggio dell'altopiano pianeggiante si divide in: media pianura idromorfa o fascia storica delle risorgive; bassa pianura e paesaggi delle valli fluviali, con la valle del Chiese, la valle dell'Oglio e la valle del Mincio.
L'Alto Mantovano è delimitato su tre lati da tre importanti fiumi: ad ovest il Chiese, in prossimità del confine con Brescia, ad est il Mincio – che per un tratto segna il limite con la provincia di Verona -, a sud-ovest l'Oglio – che marca il confine con la provincia di Cremona -. Tra l'Oglio e il Mincio sono ubicati diversi corsi d'acqua minori, la cui origine si deve al confluire delle acque di risorgiva, che contribuiscono con i loro depositi al paesaggio delle valli fluviali. Nella zona corrispondente all'abitato di Castel Goffredo sono presenti numerose risorgive.
La storia dell'Alto Mantovano inizia dal periodo neolitico, con le più antiche testimonianze sicure della presenza umana nella zona. Se infatti nel corso dei periodi paleolitici e mesolitici queste terre furono frequentate sporadicamente da qualche cacciatore nomade, è nel corso del VI-V millennio a.C. che si consolida una presenza stanziale con alcuni insediamenti stabili di agricoltori e allevatori. Su questi sostrati poi, nel corso del III e del II millennio a.C., si svilupparono le culture metallurgiche dell'età del Rame e dell'età del Bronzo. Quest'ultima è caratterizzata dalla diffusione nell'area delle colline moreniche di villaggi palafitticoli dell'età del bronzo, dall'anno 2011 riconosciuti come patrimonio dell'umanità dall'UNESCO.
Successivamente, dalla prima metà del I millennio a.C., si verificarono lo stanziamento di popolazioni galliche e le prime fasi della romanizzazione. La preistoria nell'Alto Mantovano si conclude con la definitiva conquista romana della regione, nel I secolo a.C., quando, con la concessione del diritto romano e con le leggi agrarie triumvirali, tutto il territorio dell'Alto Mantovano venne definitivamente inserito nell'Italia Romana, in particolare, in epoca augustea, nella Regio X Venetia et Histria. Nel contesto di un territorio in cui erano stanziati i Galli Cenomani, la romanizzazione dell'Alto Mantovano è testimoniata da numerosi resti archeologici di edifici, ville, necropoli, infrastrutture e dalle vestigia della centuriazione, tutti elementi che documentano la vita quotidiana di un'area provinciale in epoca imperiale.
In epoca romana la zona altomantovana era probabilmente divisa tra gli agri di Brixia, Mantova e Verona. L'esatta appartenenza della zona è discussa, tanto che nella raccolta ufficiale delle iscrizioni latine alle epigrafi provenienti dal territorio è stata riservata una sezione a parte, disgiunta da ciascuna delle maggiori città circostanti: l'Ager inter Benacum, Mincium, Ollium, Clesum, in buona misura coincidente con gli attuali limiti dell'Alto Mantovano.
Cristianizzato tra IV e V secolo, durante il Medioevo il territorio passò sotto controllo longobardo prima (VI-VIII secolo) e carolingio poi (VIII-IX secolo), per entrare quindi a far parte del Sacro Romano Impero (X-XIV secolo).
Nel 568-569 i Longobardi, dopo l'invasione dei Goti - i quali hanno forse lasciato una loro traccia nel nome del paese di Goito -, entrarono in Italia e sottomisero rapidamente gran parte delle regioni settentrionali (Langobardia Maior); i ducati di Brescia e di Verona, entro cui fu probabilmente ripartito l'Alto Mantovano, furono tra i primi ducati longobardi a essere costituiti, all'indomani della conquista.
Per buona parte dell'età longobarda e franca all'Alto Mantovano fu riconosciuta una certa indipendenza: buona parte di esso fu compresa in un distretto minore praticamente autonomo dai ducati limitrofi, centrato sul lago di Garda e facente capo alla località benacense di Sirmione. Con il declino di questa compagine amministrativa comparvero nell'area occidentale dell'Alto Mantovano alcune nobili famiglie, dotate del titolo di conte e designate col nome complessivo di Ugoni-Longhi, che per buona parte del Medioevo mantennero sul territorio signorie rurali praticamente autonome, prima che i vicini comuni cittadini, in primis quello di Brescia, le inglobassero nel loro dominio.
L'Alto Mantovano come si presenta oggi, cioè come settore periferico della provincia di Mantova, si è venuto formando lungo il corso di molti secoli. In epoca romana e medievale, infatti, solo parte del territorio attualmente compreso nella parte settentrionale della provincia di Mantova era realmente mantovano: con una certa sicurezza, solo Gazoldo degli Ippoliti, Goito, Volta Mantovana, Cavriana, le terre, cioè, più vicine al capoluogo.
Una buona parte delle terre ora mantovane furono guadagnate a Mantova a seguito della spinta espansionistica promossa dai Gonzaga soprattutto durante il XIV-XV secolo - Castel Goffredo, Castiglione delle Stiviere, Solferino, Guidizzolo, Medole, Redondesco, Mariana Mantovana, Acquanegra sul Chiese, Canneto sull'Oglio, Casalromano -, a spese del distretto bresciano: era quello che all'epoca veniva chiamato “Mantovano Nuovo”.
Dal Basso Medioevo l'Alto Mantovano assunse importanza strategica ancora maggiore, diventando oggetto delle lotte tra le casate degli Scaligeri di Verona - che fecero costruire i castelli di Castellaro Lagusello e Ponti sul Mincio -, dei Gonzaga di Mantova e dei Visconti di Milano e Brescia: tra Trecento e Quattrocento è attestata una forte instabilità nella zona, con varie concessioni volte a ottenerne la fedeltà e dedizioni spontanee o meno da parte delle singole comunità a questa o a quella potenza. Lungo il confine tra Brescia, Mantova e Verona si verificarono ripetuti cambiamenti di dominio e ciò determinò dinamiche relazionali tra paesi vicini molto particolari.
Le due superpotenze Venezia e Milano, con i Visconti che estesero nel corso del XIV secolo il loro controllo soprattutto alla porzione occidentale dell'area, si contesero a lungo, durante i secoli XIV-XV, l'area bresciana e quindi l'Alto Mantovano. Esso tuttavia, preso di mira dai Gonzaga a causa della sua vicinanza a Mantova, passerà infine per la maggior parte sotto il loro controllo, ma spesso con l'appoggio interessato e l'esplicito benestare della potente Serenissima, della quale all'epoca i signori di Mantova erano alleati. Questi luoghi rimarranno alle dipendenze della grande dinastia dei Gonzaga fino alla loro definitiva caduta, nel 1707.
Si dovette arrivare al Quattrocento inoltrato per avere una situazione politica più stabile.
Dopo aver cacciato i Visconti (marzo 1426), Brescia fece atto di dedizione alla Repubblica di Venezia, ma a quel punto molti paesi dell'Alto Mantovano erano assoggettati al dominio di Mantova. Tra i Domini di Terraferma della Serenissima rimasero solo il cosiddetto "Asolano", comprendente Asola, Casalmoro, Casaloldo, Casalpoglio, e i comuni veronesi di Monzambano e Ponti sul Mincio.
L'Asolano fu incluso nella provincia di Mantova solo a partire dal XIX secolo, così come i comuni di Monzambano e Ponti.
L'Alto Mantovano e le terre circostanti (ad esempio Lonato del Garda e Peschiera del Garda) rimasero ancora per anni oggetto di contesa, ora tra la Serenissima e i Gonzaga, divenuti nemici di questa dopo un clamoroso cambio di alleanze: i tentativi dei Mantovani di annettere altre terre durarono fino all'inizio del XVI secolo, anche se i confini rimasero in sostanza stabili e coincisero con quelli fissati con la pace di Cavriana del 1441.
È dunque facile comprendere come soprattutto dal Medioevo in poi l'Alto Mantovano sia sempre stato “luogo di confine”, in cui si sono svolte molte battaglie e scaramucce tra il Papato e l'Impero durante la lotta per le investiture. Questa situazione può essere ritrovata nello stesso periodo in molte altre parti d'Italia, ma in questo caso il senso del vivere sul “confine” è continuato anche nelle epoche successive con le dominazioni dei Visconti, dei Gonzaga e della Serenissima Repubblica di Venezia (battaglia di Casaloldo, maggio 1509).
Questo territorio ha sempre vissuto la vita delle terre di confine cercando di volta in volta di cogliere i privilegi di tale condizione o di evitarne i danni. La presenza di torri e castelli è sicuramente legata a tale particolare situazione che si è trascinata per secoli, a causa della particolare localizzazione geografica di questa area, per secoli contesa tra diverse istituzioni politiche e religiose. Tutto ciò ha dato vita ad una serie di presenze e contaminazioni importanti, come l'insediamento nel territorio di famiglie fortemente legate ai Gonzaga oppure alla Serenissima che hanno lasciato molti segni della loro presenza nei palazzi, nelle chiese, nelle corti.
Nel Seicento, negli anni 1628 – 1630, l'Alto Mantovano fu ripetutamente percorso e sconvolto da movimenti di truppe nel corso della guerra di successione per il Ducato di Mantova, con Venezia che intervenne, cercando di controllare la situazione altomantovana, schierandosi con i Francesi in difesa dei diritti dei Gonzaga-Nevers, contro gli imperiali.
Il Settecento fu un secolo di transizione, che vide nell'Alto Mantovano la fine delle dominazioni secolari dei Gonzaga prima (1707), a seguito della battaglia di Castiglione delle Stiviere del 1706, e della Repubblica di Venezia poi (1796), cui iniziarono a subentrare grandi potenze a livello non più locale e tutto sommato circoscritto, ma europeo, innanzitutto gli Austriaci. Sotto di questi la maggior parte dell'Alto Mantovano, che già era parte dello stato gonzaghesco, fu inserito nella provincia di Mantova.
I paesi dell'area subirono nuove devastazioni durante la guerra di successione spagnola, negli anni 1701-1708, con gli eserciti francesi e imperiali che si alternarono più volte nel passaggio e nel controllo sulla zona.
Il XIX secolo è un periodo molto complesso. Innanzitutto, dal punto di vista militare, anche dopo la caduta degli stati dei Gonzaga e di Venezia, nelle terre dell'Alto Mantovano si svolsero altre importanti battaglie, ancora più famose, tra cui la Battaglia di Castiglione (1796), in cui fu protagonista Napoleone Bonaparte, e quelle, decisive per le sorti dell'Italia risorgimentale, di Goito del 1848, e soprattutto di Solferino e San Martino del 1859. L'idea della Croce Rossa, la più grande organizzazione umanitaria internazionale, è nata proprio nelle terre dell'Alto Mantovano a seguito di questa battaglia.
Politicamente, tra il 1797 e il 1814 la zona, dopo aver finalmente assunto quella configurazione unitaria alle dipendenze di Mantova tuttora presente, fu soggetta al dominio francese dell'Impero napoleonico, per entrare quindi a far parte nel Regno Lombardo-Veneto asburgico. Durante il Risorgimento, specialmente a partire dal 1848, nell'area si assistette a una vivace coordinazione anti austriaca, estesa a più livelli sociali, che sarebbe poi culminata, nella vicina Mantova, con l'episodio dei Martiri di Belfiore. Dopo la seconda guerra di indipendenza italiana l'area altomantovana entrò nel Regno di Sardegna prima (1859) e nel Regno d'Italia poi (1861), del quale seguì le sorti fino al 1946, quando lo stato italiano si tramutò in Repubblica.
Il 19 settembre 1926 a Castel Goffredo fu assassinato dai fascisti il maestro cattolico Anselmo Cessi, che venne annoverato da Giovanni Paolo II, in occasione del Giubileo del 2000, fra i "martiri del nostro tempo".
Nelle elezioni politiche succedutesi nel corso dell'Ottocento e del Novecento l'Alto Mantovano si distinse dalla rimanente provincia, in cui si registravano posizioni socialiste, per un orientamento maggiormente rivolto alle destre: ad esempio la DC nella zona riuscì spesso a mantenersi su buoni risultati.
L'Alto Mantovano non possiede uno stemma o un simbolo ufficiale: tuttavia gli è idealmente riconosciuto un posto nello stemma della Provincia di Mantova; quest'ultimo è infatti composto di tre parti, oltre a quello della città di Mantova compaiono i simboli di Bozzolo - a indicare i territori anticamente cremonesi e poi acquisiti dai Gonzaga - e di Castiglione delle Stiviere, che indica proprio quella porzione del Mantovano precedentemente bresciana e in seguito virgiliana.
L'Alto Mantovano ha conosciuto negli ultimi decenni un buon sviluppo industriale, ma conserva ancora numerose tracce di vita contadina alla quale è rimasto attaccato fino a non molto tempo fa.
Oggi nella zona, come ormai in molte altre dell'Italia e specialmente della Pianura padana, la società è divenuta multietnica, con una presenza significativa di cittadini stranieri.
Durante gli ultimi anni nell'Alto Mantovano si è registrata una crescita demografica costante per tutti i comuni; rispetto ai dati del 2007, la popolazione è aumentata da un 4% a Gazoldo degli Ippoliti all'1% a Casalmoro. Dati rilevanti si sono avuti per di Castel Goffredo (+3,2%) e per Casaloldo (+2,7%).
La tendenza alla crescita è imputabile ad un aumento della popolazione straniera, attratta da poli industriali significativi: a Castiglione delle Stiviere il polo alimentare, lattiero-caseario e della calza, a Castel Goffredo il polo della calza, a Gazoldo degli Ippoliti il polo metalmeccanico.
Dal 2002 il territorio della provincia di Mantova ha avuto un incremento della popolazione di 33 027 unità pari all'8,9% ed era previsto un ulteriore aumento tra il 2% e il 4,4% per fine 2012. A questa espansione ha contribuito in modo particolare L'Alto Mantovano ha notevolmente contribuito alla crescita demografica con un +14,5%. Pertanto la densità abitativa di questo circondario è passata da 150 abitanti per km² nel 1997 a 171 nel 2007.
Il saldo naturale del territorio osservato, unico nella provincia, al 31 dicembre 2007 ammontava a +275 individui e in quella data venne calcolata, per il 2012, una ulteriore crescita dovuta alla giovane età degli abitanti.
La popolazione si concentra principalmente nei comuni di Castiglione (506 abitanti per km²), Castel Goffredo (269 abitanti per km²), Guidizzolo (263 abitanti per km²), Gazoldo degli Ippoliti (219 abitanti per km²). Lo sviluppo è legato alle dinamiche di crescita di alcuni comuni, tra questi in particolare Casaloldo (+26,6%), Castel Goffredo (+22,7%), Ponti sul Mincio (+22,2%) e Castiglione (+20,5%). Vi è da considerare che i comuni di questo circondario mostrano valori dell'indice di vecchiaia e di dipendenza strutturale inferiori a quelli del resto della provincia. Questo aspetto è significativo nei comuni di Casalmoro, Castiglione e Castel Goffredo dove la struttura della popolazione appare meno sbilanciata verso le fasce d'età più anziane.
Rispetto all'intera provincia di Mantova, i comuni con la maggior percentuale di stranieri (dati al 31 dicembre 2008) sono: Casalmoro (19,7%), Castel Goffredo (19,1%), Castiglione (18,8%) e Casaloldo (18,1%), tutti posti nell'Alto Mantovano. Gazoldo invece si piazza un po' più sotto con il 12,8%, dato comunque superiore all'intero complesso provinciale (11,4%). Si tratta dunque di un territorio con forte presenza di stranieri, con tutte le problematiche di inserimento socio-lavorativo, di gestione dell'accoglienza, del sostentamento, delle politiche sociali. La dinamica integrazione, anche culturale, risulta di fondamentale importanza per le amministrazioni coinvolte.
La composizione della popolazione per grandi classi d'età descrive una popolazione straniera decisamente giovane composta principalmente da persone in età lavorativa e da bambini, con una presenza di anziani praticamente inesistente.
L'alto mantovano è un dialetto lombardo: in particolare appartiene al gruppo dei dialetti lombardo orientali, insieme al bresciano, al bergamasco, al cremasco o alto cremonese e al trentino occidentale; e differisce dal dialetto mantovano cittadino.
La religione maggiormente praticata è quella cattolica. Sul territorio esistono anche diversi nuclei di Testimoni di Geova: nel comune di Medole sorge un centro di ritrovo e preghiera per fedeli di quest'ultimo credo, che attrae persone anche dalle province vicine.
Fino a tempi recenti la pratica religiosa era comune e diffusa presso tutti i ceti sociali: uomini, donne e bambini frequentavano non solo la messa domenicale, ma vivevano collettivamente riti e festività liturgiche nella consapevolezza che il fondamento della vita sociale fosse da riconoscersi nella dimensione religiosa.
La partecipazione a processioni, rosari, tridui, imposizioni di sacramenti e altre forme di culto era frequente, soprattutto da quando il Concilio di Trento aveva prescritto, raccomandato e favorito la presenza a tali pratiche.
L'imporsi della società di tipo industriale nel secolo da poco trascorso ha favorito nell'Alto Mantovano lo sviluppo di una mentalità pragmatica e concreta che si è rivelata, al tempo stesso, sempre più laica e profana.
Essa ha indebolito, portandola fin quasi alla scomparsa, quella concezione religiosa del mondo, tramandata da infinite generazioni fino al primo Novecento, per la quale ogni periodo dell'anno e ogni ora della giornata erano regolati e santificati da pratiche di culto.
Il sacro non atteneva solo all'uomo nel suo rapporto con il cielo, ma permeava l'intera realtà sensibile, la terra e gli esseri viventi.
Tutta l'area dell'Alto Mantovano appartiene oggi alla diocesi di Mantova, sebbene fino alla fine del XVIII secolo o all'inizio del XIX la maggior parte delle parrocchie alto mantovane abbiano fatto parte della diocesi di BresciaIn particolare, le terre corrispondenti oggi a Castiglione delle Stiviere, Solferino, Medole, Guidizzolo, Castel Goffredo, Casaloldo, Casalmoro, Asola, Mariana Mantovana, Redondesco, Acquanegra sul Chiese, Canneto sull'Oglio, Casalromano sino alla fine del Settecento erano sede di parrocchie incluse nella diocesi di Brescia, in parte soltanto delegate dal Cinquecento in poi a quella di Mantova, a causa dell'espansione del Marchesato di Mantova.
Nei diplomi rilasciati da re d'Italia o imperatori del Sacro Romano Impero dall'XI secolo in poi alla Chiesa di Mantova si trova che solo pochi centri dell'Alto Mantovano erano sede di pievi appartenenti alla diocesi mantovana: si tratta in particolare di Cavriana, San Cassiano di Cavriana, Volta Mantovana, Goito, San Martino Gusnago, e di un luogo ora scomparso chiamato “Capo di Tartaro”, situato all'epoca probabilmente tra Mosio, Redondesco e Marcaria, cioè in prossimità del confine con il Bresciano.
In epoca precedente tuttavia molte tra queste località avevano ospitato consistenti proprietà del monastero bresciano di Santa Giulia, rimanendo quindi anch'esse sotto l'influenza di Brescia: sono le corti di Cavriana, Goito, San Martino Gusnago.
Nel Medioevo appartenevano invece pienamente alla diocesi di Brescia le pievi di Asola, Bizzolano di Canneto sull'Oglio, Casalmoro, Medole, Guidizzolo, Castiglione delle Stiviere; contesa tra Brescia e Mantova era la giurisdizione sulla pieve di San Martino Gusnago.
Grazie ad una serie di ampliamenti che si verificano tra il 1785 e il 1820, il territorio della diocesi di Mantova raggiunge un'estensione che è quasi pari a quella attuale, fagocitando, tra gli altri, anche i territori a settentrione della città già inclusi nella diocesi di Brescia. È presumibile che tali ampliamenti, succedutisi in un lasso di tempo caratterizzato da una politica di soppressioni religiose e quindi non certo favorevole alla Chiesa, come l'epoca napoleonica, siano l'espressione di una volontà dell'autorità civile di far coincidere il più possibile confini amministrativi e confini ecclesiastici per operare un maggior controllo sull'attività della diocesi. In effetti il territorio diocesano virgiliano, in precedenza assai ridotto, viene in questo periodo ad assumere contorni che lo avvicinano più nettamente all'ambito della provincia, con un raddoppio della superficie di propria pertinenza.
Nel 1785 entrano a far parte della diocesi le parrocchie, già appartenenti a Brescia, e in qualche caso sottoposte ad Asola – centro di una piccola zona indipendente da ogni altra diocesi fino al 1818 –, dei territori di Acquanegra, Casalromano, Castel Goffredo, Mariana e Redondesco. Nel 1787 Brescia cede a Mantova le parrocchie dei comuni di Castiglione delle Stiviere, Guidizzolo, Medole, Solferino, Canneto e Ostiano.
Acquisita Gazoldo da Cremona nel 1803, nel 1818 vengono aggregate a Mantova le parrocchie di tutto il XVII distretto amministrativo: Asola con le relative frazioni, Acquafredda, Casalmoro, Casaloldo e Casalpoglio.
Dopo tali ampliamenti, il territorio della diocesi di Mantova si differenzia da quello della provincia dell'epoca solamente per la mancanza di una parte del distretto di Volta: Monzambano e Ponti sul Mincio, ancora appartenenti alla diocesi di Verona: queste due parrocchie sono acquisite da Mantova solamente nel 1977. Oggi inoltre sono ricomprese nel vicariato San Carlo Borromeo (Asola) della Diocesi di Mantova anche le parrocchie dei comuni ora cremonesi di Ostiano e Volongo.
Nel territorio altomantovano la diffusione delle confraternite comincia abbastanza presto: risalgono infatti al 1288 gli statuti della "Congregazione della Misericordia di Castel Goffredo" e al XIII secolo la presenza di una casa degli Umiliati, congregazione religiosa dedita alla preghiera e alla lavorazione della lana. Nel corso del Quattrocento il movimento dei Disciplini Bianchi acquista una diffusione capillare nel territorio bresciano. All'epoca della visita di San Carlo Borromeo (1580) non vi è praticamente comunità di quella parte dell'Alto Mantovano sottoposta alla diocesi di Brescia, che non abbia una o più scuole di Disciplini. Al Quattrocento risale anche la redazione degli statuti della confraternita di Canneto sull'Oglio. Nell'Alto Mantovano ecclesiasticamente bresciano i Disciplini erano presenti ad Asola, Castiglione, Solferino, Medole, Castel Goffredo, Casalmoro, Casaloldo, Acquanegra, Redondesco, Mariana, Canneto.
Alla fine del XV secolo venne fondata la confraternita del SS. Sacramento presso il duomo di Brescia; a partire da questa data in poi, istituzioni consimili si estesero a tutta la diocesi, con scuole del SS. Sacramento presenti in buona parte delle parrocchie altomantovane a partire dalla fine del secolo XV-inizio secolo XVI. A quanto pare, nelle origini e nella diffusione delle confraternite laicali – Disciplini, SS. Sacramento - ebbe un certo ruolo la predicazione al popolo svolta da ordini mendicanti quali Francescani e Domenicani.
Autonomie religiose.L'Alto Mantovano nel suo complesso non ha mai goduto di una specifica indipendenza dalle diocesi delle città circostanti, Brescia, Mantova e Verona. Tuttavia le parrocchie di alcuni centri, all'incirca tra il XVI e l'inizio del XIX secolo, pur appartenendo alle rispettive diocesi, erano in sostanza distaccate dalla giurisdizione del vescovo, con un'identità decisamente autonoma, a formare quasi piccole diocesi a sé stanti, soprattutto per certi periodi. È il caso di Asola e Castiglione delle Stiviere nei riguardi dell'ordinario di Brescia, di Gazoldo degli Ippoliti nei confronti di quello di Mantova. Castiglione e Gazoldo a motivo della presenza di famiglie reggenti feudi autonomi anche politicamente, Asola a causa di uno speciale protettorato ottenuto dalla Repubblica di Venezia. Gazoldo fu dichiarata nullius diocesis, cioè non appartenente ad alcuna diocesi, Asola fu commenda e poi anch'essa divenne nullius diocesis e fu retta da un vescovo – ragion per cui la parrocchiale asolana porta l'antico titolo di cattedrale -, Castiglione era una collegiata.
Attualmente, oltre ai capoluoghi dei vari comuni che compongono il territorio, sono sede di parrocchia anche alcune altre località. Esse sono le frazioni:
Cereta di Volta MantovanaLe parrocchie dell'Alto Mantovano fanno parte del vicariato foraneo "San Carlo Borromeo" - zona sud-ovest - o di quello "San Luigi Gonzaga" - zona nord-est -.
L'Alto Mantovano non è mai stato terra di insediamento di comunità ebraiche - a parte i casi, tutt'altro che trascurabili, di Castel Goffredo e Ostiano-, diversamente da quanto è avvenuto dal basso Medioevo in poi, sotto il dominio della famiglia Gonzaga, per la stessa Mantova o per altri luoghi della provincia, quali ad esempio Bozzolo, Viadana o Sabbioneta.
A Castiglione delle Stiviere, Asola e nei territori adiacenti dal Quattrocento in poi si stabilirono soltanto singoli individui con le proprie famiglie, svolgendo attività di prestito ad interesse nei banchi feneratizi od occupandosi della riscossione delle imposte e gabelle per i signori del luogo.
Detestati per tali occupazioni dalla popolazione locale, subirono spesso violenze nei momenti di torbidi politici: così accadde per esempio al generale daziale e appaltatore di tabacchi del principe Ferdinando II di Castiglione, durante la rivolta contro i Gonzaga di Castiglione degli ultimi anni del Seicento.
Anche nell'Alto Mantovano dunque gli Ebrei, per quanto in numero esiguo, in passato sono stati mal tollerati e separati dalla comunità cristiana.
Soprattutto nella realtà rurale del passato, tutto l'anno era scandito da numerose ricorrenze: festeggiamenti per il santo patrono, sagre paesane, fiere dove confluivano i prodotti della terra, gli scambi e gli affari, il mercato degli animali. Sebbene la realtà odierna abbia profondamente mutato convinzioni e pratiche religiose, i santi protettori vengono ancora spesso festeggiati nel giorno a loro dedicato con cerimonie a volte particolari.
A Castiglione delle Stiviere per esempio il 21 giugno si tiene una rievocazione storica dedicata alla memoria del santo concittadino Luigi Gonzaga.
Castel Goffredo, antica fiera del patrono San Luca (18 ottobre), istituita nel 1457 da Alessandro Gonzaga; festa del compatrono Sant'Erasmo e della città (2 giugno).
Redondesco, festa del compatrono San Domizio (prima domenica di luglio); festa del patrono San Maurizio (settembre): tradizionale iniziativa di questa festa era la prima messa in sella a cavallo.
Casalmoro, Festa Patronale di Santo Stefano (26 dicembre).Sagre e fiere di paese:
Castel Goffredo, fiera di San Giuseppe (19 marzo), istituita nel 1904; S. Antonio Abate, con benedizione dei frutti della terra e distribuzione del chisòl e della chisòla (17 gennaio); festa del Tortello Amaro di Castel Goffredo (terza domenica di giugno).
Casalmoro, sagra della pollastrella presso il santuario della Madonna del Dosso (21 novembre): la caratteristica della festa è la pratica dell'esplosione dei mortaretti.
Gazoldo degli Ippoliti, fiera della Postumia (luglio); Fera de Setember (settembre).
Aggregazioni TerritorialiAlto Mantovano. Il territorio delle colline moreniche ha intrapreso un percorso di identificazione territoriale giungendo alla sottoscrizione di un Protocollo d'Intesa Quadro, nel 2007, da parte dei soggetti istituzionali del territorio dell'Alto Mantovano e del Basso Garda Bresciano. Sono coinvolti i comuni di: Castel Goffredo, Castiglione delle Stiviere, Cavriana, Goito, Guidizzolo, Medole, Monzambano, Ponti sul Mincio, Solferino, Volta MantovanaAsolano. I Comuni della porzione occidentale del territorio altomantovano, segnata dal bacino del fiume Chiese, che da Casalmoro scende fino alla confluenza dell'Oglio, appena più a sud di Canneto, cioè Asola, Canneto, Casalmoro, Casaloldo, Mariana Mantovana, Piubega, Redondesco hanno iniziato un percorso di definizione concertata degli obiettivi di sviluppo. Le amministrazioni comunali, con il supporto della Provincia di Mantova, attraverso la definizione del Protocollo di Intesa "Tra l'aquila e il Leone terre di frontiera e di comunicazione", hanno attivato la costruzione di un piano strategico dell'area
Gruppi di Azione LocaleGAL (Gruppo di Azione Locale) Colline moreniche del Garda e GAL Oglio Po. Si tratta di società consortili a responsabilità limitata, con lo scopo di promuovere l'avvio di nuove iniziative economiche e di favorire la valorizzazione delle risorse umane e materiali del territorio stimolando la collaborazione tra enti locali e imprenditorialità privata.
Il GAL Colline moreniche persegue il proprio scopo attuando progetti di sviluppo mediante la gestione di finanziamenti pubblici, europei e regionali, indirizzati alla valorizzazione dell'area rurale tipica delle colline moreniche, rendendola elemento di attrazione per le risorse umane e le attività imprenditoriali. Vi aderiscono sia gli enti pubblici territoriali - i 6 Comuni fondatori (Castiglione delle Stiviere, Cavriana, Monzambano, Ponti sul Mincio, Solferino, Volta Mantovana) e la Provincia di Mantova - sia organizzazioni collettive degli operatori economici locali.
Il GAL Oglio Po comprende numerosi comuni cremonesi e mantovani, soprattutto del territorio casalasco-viadanese, ma anche quelli, situati nell'Alto Mantovano, di Acquanegra sul Chiese, Canneto sull'Oglio, Casalromano.
Sia dal punto di vista linguistico sia da quello religioso, politico, architettonico-insediativo l'Alto Mantovano si caratterizza per tratti comuni che lo distinguono dal resto della provincia: si tratta di una regione molto unitaria nelle vocazioni storiche come nelle scelte attuali. Dopo essere stato poco esplorato a causa di un lungo periodo di scarso interesse protrattosi fino a tempi recenti, la cultura, l'arte, la storia del territorio alto mantovano sono da qualche decennio oggetto di un'attenzione sempre più viva nelle sue componenti più ampiamente culturali, essendo state sottoposte ad indagini che, seppure non sempre sistematiche, hanno prodotto e continuano a produrre un'interessante messe di studi.
Le stazioni palafitticole dell'età del bronzo di Castellaro Lagusello e Bande di Cavriana sono stati iscritti nell'anno 2011 nella lista dei siti patrimonio dell'umanità dell'UNESCO tra gli antichi insediamenti alpini.
Si tratta di una tipologia di abitati dell'età del bronzo situati in ambienti umidi, come zone lacustri, palustri o fluviali (litorale del Garda e bacini alpini o intermorenici). In quell'epoca la zona del lago di Garda si presentava come un crocevia per i contatti tra l'area transalpina e quella mediterranea: forti erano infatti i rapporti di scambio con l'Europa continentale.
I modelli strutturali di questi abitati, particolarmente numerosi in tutto il bacino gardesano, presentano due tipologie fondamentali, richieste dalla particolare situazione ambientale: la palafitta e la bonifica. La prima consisteva in un fitto impalcato sostenente una piattaforma sospesa abitabile con le relative capanne; la seconda era formata da stratificazioni di legname e riempimenti inerti in grado di rendere asciutto e abitabile un terreno acquitrinoso.
La località di Bande di Cavriana corrisponde all'invaso, ora quasi completamente interrato, del bacino di un piccolo lago intramorenico. Sulle sue sponde, agli inizi dell'Età del Bronzo – precisamente intorno al 2040 a.C. –, sorse e si sviluppò un vasto abitato palafitticolo considerato, con quelli di Barche di Solferino e di Polada di Lonato del Garda, uno dei più antichi dell'area padana. Venne frequentato fino agli inizi della Media Età del Bronzo (1600 a.C. circa) quando venne abbandonato e le strutture della palafitta crollarono impaludandosi. Lo stesso sito venne rifrequentato dopo alcuni decenni utilizzando in parte i resti del precedente impianto e completando l'opera con una bonifica stratificata, tale da rendere abitabile il terreno impaludato.
Così, quello di Bande è uno dei pochi insediamenti che si caratterizza per la presenza di entrambe le tipologie insediative, palafitta e bonifica: una frequentazione quasi ininterrotta per almeno otto secoli, attraverso tutte le fasi padane dell'Età del Bronzo. Il sito venne definitivamente abbandonato nel corso del XIII secolo a.C..
L'insediamento di Castellaro Lagusello nasce invece all'inizio della media Età del Bronzo (1650 a.c. circa), quasi contemporaneamente alla impostazione del secondo impianto del villaggio di Bande di Cavriana; il villaggio di Castellaro si protrarrà però fino al 1150 a.C. circa.
Nel territorio dell'Alto Mantovano, in un tempo recente, l'arte e, in specifico, la pittura, assunsero una dimensione sovralocale. Si realizzò allora una stagione artistica straordinariamente emozionante, in cui la pittura di paesaggio illuminò e diede veste estetica a questi luoghi suggestivi, culminando nel cosiddetto Chiarismo lombardo.
Il periodo di quella produzione artistica che ha preso origine da questo territorio o che a questo territorio si lega è quello che, grossomodo, si estende tra il 1859, all'indomani della battaglia di Solferino e San Martino, e gli anni ottanta del Novecento.
Il movimento prende avvio dalle prove post-risorgimentali di Carlo Ademollo (Firenze, 1824-1911) e Giuseppe Nodari (Castiglione delle Stiviere, 1841–1898). Attraversa, quindi, l'esperienza scapigliata di Virgilio Ripari (Asola, 1843 – Milano, 1902) e la pittura prospettica di Domenico Pesenti (Medole, 1843 – Mantova, 1918) per soffermarsi sul naturalismo divisionista e post-scapigliato di Vindizio Nodari Pesenti (Medole, 1879 – Mantova, 1961), di Archimede Bresciani (Gazoldo, 1881 – Milano, 1939), di Mario Lomini (Redondesco, 1887–1948).
Successivamente si apre il vero e proprio periodo all'insegna del dipingere in chiaro – il Chiarismo, appunto -, con sodalizi estetici tra Medole e Castiglione.
Nella prima metà del Novecento infatti l'Alto Mantovano, e in particolare Castel Goffredo e Castiglione delle Stiviere, sono stati i luoghi prediletti di ritrovo e di frequentazione artistica dei pittori mantovani facenti parte del movimento artistico chiamato "Chiarismo lombardo", i quali hanno lasciato una traccia importante della zona nei loro dipinti. Avevano eletto come maestro il professore castiglionese Oreste Marini (Castel Goffredo, 1909 - Castiglione delle Stiviere, 1992), e facevano parte del gruppo, tra gli altri, i pittori Maddalena Nodari (Castel Goffredo, 1915 – Roma, 2004), Umberto Lilloni (Milano, 1898–1980) e Angelo Del Bon (Milano, 1898 – Desio, 1952), ma anche
Giuseppe Angelo Facciotto (Cavriana, 1904 – Mantova, 1945), Carlo Malerba (Bastida Pancarana, 1896 – Milano, 1954), Ezio Mutti (Castiglione delle Stiviere, 1906-1987).
Il Chiarismo consiste in una pittura che affida a un segno emotivo e mosso la vibrante luminosità che la natura sa sprigionare alla vista. Si tratta di una serie di pittori che, tra gli inizi degli anni trenta e gli inizi degli anni cinquanta del XX secolo, si sono dedicati ad aggiornare l'orizzonte arcaista cui si ispiravano tutti gli artisti più affermati del panorama nazionale.
Ma la parte di territorio che si estende tra le rive meridionali del Garda e la pianura mantovana, chiusa ad est dal fiume Mincio e ad ovest dal Chiese, un habitat suggestivo, dalle caratteristiche naturali e paesaggistiche di grande pregio, diventa anche, sempre negli stessi anni, una sorta di ritrovata Arcadia, oggetto di una pittura rasserenante.
L'anfiteatro delle colline moreniche, con i suoi dolci pendii, si modifica, si idealizza, diventa colore e poesia nelle tele di artisti mantovani come Arturo Cavicchini (Ostiglia, 1907 – Mantova, 1942), Alessandro Dal Prato (Roncoferraro, 1909 – Guidizzolo, 2002), Giuseppe Fierino Lucchini (Stradella di San Giorgio di Mantova, 1907 – Casalmaggiore, 2001), Aldo Bergonzoni (Mantova, 1899 – Padova, 1976).
Nel decennio successivo al 1945, emergono anche qui i fermenti che, in campo artistico, orientano il Paese verso un'identità contemporanea, nel superamento di una visione bucolica e felice della natura, e cambiano l'orizzonte del fare pittura. Da Franco Ferlenga (Castiglione delle Stiviere, 1916-2004) a Danilo Guidetti (Castiglione delle Stiviere, 1928–1990) la pittura di paesaggio evolve andando oltre la rappresentazione della natura come spettacolo.
Le ultime emozioni di questo percorso artistico legato all'Alto Mantovano sfociano in operazioni surreali, nella ricerca di interazione tra arte e linguaggio, e tendenze postmoderne, in cui l'originalità sottopone a variazione il materiale estetico già disponibile: Franco Bassignani (Guidizzolo, 1942), Eristeo Banali (Mantova, 1950), Adriano Castelli (Asola, 1955).
A tutti questi artisti e al paesaggio dell'Alto Mantovano da loro rappresentato, nel 2012 è stata dedicata una mostra a Mantova.
I musei presenti sul territorio rientrano quasi tutti nel Sistema dei Musei Mantovani. I più importanti sono:
Museo Internazionale della Croce Rossa e Museo Storico Aloisiano presso il Collegio Vergini di Gesù a Castiglione delle Stiviere
MAM Museo d'Arte Moderna e Contemporanea dell'Alto Mantovano a Gazoldo degli Ippoliti
Le varie biblioteche comunali dell'Alto Mantovano fanno parte delle biblioteche della provincia di Mantova, in particolare del Sistema Bibliotecario Ovest Mantovano, e sono in grado di prestare libri e multimedia, anche provenienti da altre biblioteche della provincia, tramite il prestito interbibliotecario. Una rete informatica collega tutte le biblioteche dell'Ovest Mantovano fra loro, e con le restanti della provincia di Mantova, Brescia e Cremona, rendendole partecipi di un'unica grande biblioteca virtuale. Si può consultare da casa il catalogo on-line e verificare la disponibilità del documento cercato. Anche le procedure gestionali delle biblioteche e degli utenti sono informatizzate. Il servizio di interprestito è una realtà consolidata che garantisce la lettura e l'informazione anche agli utenti residenti in comuni isolati.
Per prestigiosa collocazione, antichità e ricchezza del patrimonio librario si distingue senz'altro la Biblioteca comunale di Castiglione delle Stiviere, ospitata in un'ala di Palazzo Pastore.
I comuni di Castiglione delle Stiviere, Medole, Cavriana, Solferino e Ponti sul Mincio hanno avviato una bozza di convenzione per la gestione comune di quello che è stato chiamato Servizio Archivistico dell'Alto Mantovano.
Le amministrazioni comunali di Asola, Canneto sull'Oglio, Casalmoro e Casalromano, considerato il valore e la dimensione del proprio patrimonio archivistico, hanno anch'esse avviato una politica archivistica unitaria, investendo nella realizzazione globale del servizio archivistico attraverso una forma di cooperazione
Associazione l'Aquila e il Leone, ente intercomunale di promozione del territorio che comprende undici comuni del Medio-Alto Mantovano, finalizzato a valorizzare le locali risorse culturali, tradizionali, turistiche e ambientali.
Il quotidiano di livello locale più diffuso, che riporta notizie anche dalla zona dell'Alto Mantovano, è la Gazzetta di Mantova; segue la Voce di Mantova: entrambe queste testate riservano uno spazio apposito alla cronaca dell'Alto – Castiglione, Castel Goffredo, Asola -.
“Il Gazzettino” è un settimanale che copre l'Alto Mantovano, ma anche la Bassa Bresciana orientale e la riviera bresciana del lago di Garda.
L'emittente televisiva Telemantova dedica settimanalmente una rubrica all'Alto Mantovano (Magazine Alto Mantovano).
Le emittenti radio dell'Alto Mantovano sono: Temporadio a Castiglione delle Stiviere e Radio Alfa a Castel Goffredo.
A grandi linee, le produzioni tipiche dell'area altomantovana non si discostano da quelle di tutta la pianura padana.
Più in particolare, la gastronomia locale è il risultato dell'armonico connubio fra l'arte culinaria mantovana, apprezzata in tutto il mondo, e le tradizioni più genuine dell'area collinare morenica, dove i salumi, le paste ripiene, le carni e i dolci trovano la perfetta complicità dei profumati e cristallini vini dei colli morenici, tanto che l'agroalimentare è senz'altro un punto di forza dell'economia altomantovana.
Esaminando la storia del territorio alto mantovano si può rilevare agevolmente la distinzione tra quel nucleo centrale, più o meno corrispondente alla diocesi antica, al comitato e alla giurisdizione del comune medievale di Mantova, e una complessa corona di territori anticamente non mantovani, e successivamente acquisiti soprattutto per merito dei Gonzaga, ma che mai hanno perso la loro alterità rispetto al Mantovano di antica radice, nella cultura, nel linguaggio, nella religione, ma anche nei modelli insediativi e nella tipologia dell'edilizia rurale.
L'alta pianura asciutta, la zona cioè a nord della Postumia, sia per la ovvia stabilità del regime idrico, sia per la maggiore evidenza del reticolo centuriato, sia ancora per un'antica non “mantovanità” – aree in parte legate agli agri veronese e bresciano in epoca romana e dipendenti da diocesi e monasteri di queste ultime città nell'alto Medioevo e oltre -, sia ancora per una diversa cultura etnica che ha le sue radici in maggiori difficoltà colturali – quindi maggiore povertà, in maggiore esposizione a scorrerie di età barbarica e a guerre successive, terra quindi aperta ad un tempo e isolata -, manifesta, leggibili tuttora, una arcaicità e una continuità, non solo nella trama territoriale, ma anche nella rarefazione e nell'isolamento dei nodi insediativi.
Qui la corte agricola tipicamente mantovana non ha avuto successo; domina invece il piccolo nucleo con forti echi di struttura fortificata, visibili per esempio nelle cosiddette "colombare": è la tipica corte chiusa dell'alta pianura. È nella stessa zona che risulta, ancora, un altro interessante elemento di continuità con la centuriazione romana, che coniuga antichi miti agresti con la tradizione cristiana; le numerose cappellette, frequenti in molte campagne, sono qui particolarmente diffuse e coincidenti con gli incroci fra i limites; elementi chiaramente sostitutivi o dei cippi gromatici o di alberi sacri.
I territori dell'Alto Mantovano acquisiti a Mantova in tempi relativamente recenti presentano, sotto il profilo dell'ambiente naturale, della struttura idrico-pedologica e delle radici storiche più antiche, caratteri analoghi a quelli, contigui, posti sull'asse della Postumia da Goito a Redondesco – Ceresara, San Martino Gusnago, Piubega, Gazoldo –, che appartenevano invece alla diocesi mantovana e all'ambito giurisdizionale del comune cittadino prima e dello stato signorile gonzaghesco poi: i primi però rivelano la loro sostanziale estraneità al Mantovano anche nell'assenza, o nella ridotta presenza, delle grandi corti rurali e nella maggior importanza dei centri di tipo urbano.
Questa particolare situazione ha appunto favorito nell'Alto Mantovano il formarsi di piccoli centri urbani, quasi minicapitali di sostrato rurale, anche se dotati, nel tardo Rinascimento, di significativi interventi urbanistico-architettonici – Castel Goffredo, Castiglione, Solferino -.
La diversità originaria permane quindi nei modelli insediativi, con netta divaricazione di questi stati semi-autonomi dal resto del Mantovano, caratterizzati dalla tendenza alla concentrazione in nuclei, alla povertà delle colture e dal permanere di una cultura, anche produttivo-edilizia, di tipo arcaico.
Per quanto riguarda l'architettura rurale, le tipologie prevalenti sono due, secondo una dicotomia tra zona collinare e pianeggiante che interessa anche altri aspetti dell'Alto Mantovano: le “contrade” delle colline moreniche e le corti chiuse dell'alta pianura, caratterizzate per lo più da aziende di media dimensione con struttura fondiaria non superiore ai 30 ha.
Alle piccole rurali delle colline, costruite con ciottoli di fiume e aperte sulla campagna, si sostituiscono le grandi proprietà della vasta e feconda pianura, raccolte intorno all'aia e chiuse da mura ed edifici in mattoni, funzionali modelli edilizi destinati in passato a rispondere alle varie necessità: una grande casa padronale al centro per ospitare l'eventuale proprietario o l'amministratore; le abitazioni rurali per le famiglie dei lavoratori; gli ambienti predisposti alla conservazione di salumi, vino, formaggio; stalle e barchesse in cui riporre gli arnesi da lavoro, stivare fieno, grano, custodire il bestiame.
Le cosiddette corti chiuse, particolarmente diffuse nell'altopiano pianeggiante dell'Alto Mantovano, paiono evidenziare nella loro completa chiusura spaziale una matrice dichiaratamente difensiva, avvertibile anche nelle corti aperte della bassa pianura, che, costituite da edifici tra loro separati, sono comunque sovente circondate da fossati o da mura perimetrali. Circa l'origine delle corti rurali, specie di quelle chiuse, che proponevano caratteristiche di isolamento analoghe a quelle dei castelli-recinti fortificati, non è da escludere un riutilizzo di architetture militari per fini anche agricoli. Dai complessi militari l'architettura rurale sembra aver mutuato quegli elementi che meglio si prestavano a offrire garanzie di sicurezza: oltre ai fossati e alle mura perimetrali, si aggiunse in alcuni casi anche la presenza di torrioni d'accesso e torri dette “colombare”, con funzione di deposito e di avvistamento.
Dal punto di vista urbanistico, i centri collinari del territorio sul confine tra Mantova, Brescia e Verona, erano per lo più borghi medievali che hanno conosciuto il dominio delle Signorie e si sono, in seguito, adattati allo sviluppo economico delle epoche più recenti. Sovrastati da un castello o dai suoi resti, che si ergono maestosi dall'alto della più elevata collina attorno alla quale è cresciuto il paese vero e proprio, sono impreziositi da ville signorili ed eleganti residenze costruite secondo il raffinato stile rinascimentale che sostituì fortificazioni e contrafforti quando vennero meno le funzioni difensive di quelle antiche postazioni militari.
La gonzaghesca Castel Goffredo, ma anche la veneziana Asola, rappresentano località di pianura caratterizzate da affinità costruttive, un tempo cintate da mura bastionate, con all'interno un'ampia piazza dove si trova la chiesa principale, il palazzo del principe o del comune, vie dritte, lunghi portici. L'elemento fortificato oggigiorno è in gran parte scomparso; di esso ci si può fare un'idea guardando alla cittadina, tuttora murata, di Sabbioneta, posta nel Basso Mantovano. Le fortificazioni perimetrali di Asola e Castel Goffredo, importanti e insostituibili testimonianze della storia urbana e militare, vennero infatti cancellate da costanti e definitive opere di dismissione e smantellamento durate almeno fino agli inizi del Novecento. Sono così scomparsi bastioni, mura, porte, i fossati, di cui restano rari e mal conservati avanzi, e una documentazione cartografica.
Il comprensorio alto mantovano rappresenta un'area caratterizzata da forti trasformazioni socio-economiche che negli ultimi 20 anni stanno comportando modifiche radicali del territorio, che sta passando da forte vocazione industriale/artigianale - il “distretto della calza” e il polo meccanico-siderurgico Gruppo Marcegaglia Spa - a maggiore diversificazione produttiva: permangono industria e artigianato, ma compare anche la valorizzazione di produzioni agricole tipiche - melone mantovano, salame mantovano, vini dei colli morenici, pomodoro - e il piccolo commercio - Distretto del Commercio “Commerciando tra castelli e casali dell'aquila e leone” -.
strada statale 236 Goitese, che parte da Mantova e passando da Goito e Castiglione delle Stiviere arriva a Brescia;
strada statale 567 del Benaco che congiunge Desenzano del Garda a Castiglione delle Stiviere e all'autostrada A4.Una certa importanza per l'economia del territorio è rivestita anche da alcune strade provinciali:
strada provinciale 8, che collega Casaloldo a Pozzolengo, ed è chiamata anche strada della Calza in quanto attraversa il distretto industriale tessile che ha al suo centro Castel Goffredo;
strada provinciale 1 Mantova-Asola, che oltre a collegare con il capoluogo di provincia permette anche di raggiungere in breve da Asola e Casalromano la strada per Cremona.Rilievo soprattutto storico ha la cosiddetta Via Postumia, così chiamata in quanto segue il tracciato di una importante e strategica via di comunicazione romana, che collegava Genova ad Aquileia; essa passava ai limiti meridionali del comprensorio alto-mantovano, in un tratto pressoché rettilineo, ancora esistente, che attraversa o sfiora le località di Goito, Gazoldo, Redondesco e Mosio, e che metteva in comunicazione Verona con Cremona. All'epoca della sua apertura, nel 148 a.C., favorì lo sviluppo dei commerci con i mercati adriatici e stimolò una più ampia distribuzione dei prodotti di questa zona rinomata già allora per la sua importante produzione agricola. Inoltre essa contribuì alla romanizzazione delle popolazioni galliche stanziate sul territorio, che non vennero assoggettate militarmente dai Romani, ma piuttosto, entrando in contatto con la cultura latina, iniziarono ad assorbirne prodotti e usanze.
Una sola linea ferroviaria attraversa il territorio dell'Alto Mantovano, la Brescia-Parma e lungo di essa sorgono le stazioni alto-mantovane di Asola e Canneto sull'Oglio.
In alternativa, le stazioni ferroviarie più vicine sono quelle di Desenzano del Garda o Peschiera del Garda per la linea Milano – Venezia, Mantova e Roverbella per la linea Verona-Modena e infine ancora Mantova per le linee Milano-Cremona-Mantova e Mantova-Monselice.
Dal 1930 al 1933 era in servizio la linea della tranvia Medole-Casaloldo (diramazione della tranvia Cremona-Asola), con tram a carrozza unica chiamato "Norge", che collegava il basso lago di Garda fra Desenzano, Cremona e Piacenza.
Attualmente il servizio viene svolto dall'azienda APAM di Mantova, che collega i vari comuni della provincia e le città di Brescia e Mantova.
Ciclovia Mantova-Peschiera, percorso suggestivo che costeggia le rive del Mincio.
Pista ciclabile di Castel Goffredo.La provincia di Mantova ha distribuito una carta, chiamata MantoVA IN BICI!, della "Rete degli itinerari ciclabili mantovani".
Tamburello: si tratta di uno sport diffuso in particolare in poche ristrette aree d'Italia, tra cui anche l'Alto Mantovano, soprattutto l'area collinare. L'AT Medole e l'AT Ennio Guerra Castellaro disputano il campionato di serie A del Campionato italiano di tamburello. Nei giorni 6-7-8 dicembre 2013 nei palazzetti dello sport di Castel Goffredo, Casalmoro, Guidizzolo e Asola si sono svolte alcune partite e le finali del "1º Campionato del mondo indoor di tamburello-Italia 2013".
Calcio: il Football Club Castiglione è stato promosso nel 2012 in Seconda Divisione, mentre l'"A.C. Castellana Calcio" di Castel Goffredo milita nel campionato di Serie D.
Durante la Mille Miglia del 1957, sulla strada statale 236 Goitese all'altezza di Guidizzolo, il pilota Alfonso de Portago, alla guida di una Ferrari 335S, fu vittima di un incidente causato dal cedimento di uno pneumatico e morì sul colpo, insieme al copilota Edmund Nelson e a 9 spettatori che assistevano alla gara.
Maria Pia Alberzoni, Annamaria Ambrosini, Alfredo Lucioni (a cura di), Sulle tracce degli Umiliati, Crema, 1997. ISBN 88-343-0495-0.
 Giuseppe Amadei, Ercolano Marani (a cura di), Signorie padane dei Gonzaga, Mantova, Publi Paolini editore, 1982. ISBN non esistente.
 AA. VV., Lombardia. Introduzione a una didattica dei territori, III Province di Bergamo Brescia Cremona Mantova, Bergamo-Milano, Regione Lombardia-NEWS, 2005. ISBN non esistente.
 Gian Luigi Bassi (a cura di), 18º Thermidor an. 4.me. Bataille de Castiglione, Canneto sull'Oglio, Eurograf – Circolo Arci Dallò Castiglione, 1996. ISBN non esistente.
 Bruno Borghi, 24 giugno 1859: Solferino e San Martino. Le pietre raccontano la storia, Montichiari, Società Solferino e San Martino, 2008. ISBN non esistente.
 Francesco Bonfiglio, Notizie storiche di Castelgoffredo, 2ª ed., Mantova, 2005. ISBN 88-7495-163-9.
 Roberto Brunelli, Diocesi di Mantova, Brescia, Editrice La Scuola, 1986. ISBN non esistente.
 Vittore Colorni, Il territorio mantovano nel Sacro Romano Impero. Periodo comitale e periodo comunale, Milano, Giuffè, 1959. ISBN non esistente.
 Emanuela Contessa, Matilde Monteverdi, I privilegi della chiesa di Asola, Asola, Lyons club Chiese mantovano, 1999. ISBN non esistente.
 Carlo Gozzi, Raccolta di documenti per la Storia di Castelgoffredo e biografia di que' principi Gonzaga che l'hanno governato personalmente (1840), Mantova, 2000. ISBN 88-88091-11-4.
 Ottavio Lurati, I dialetti italiani. Storia struttura uso. Lombardia, Torino, 2002. ISBN non esistente.
 Massimo Marocchi, I Gonzaga di Castiglione delle Stiviere. Vicende pubbliche e private del casato di San Luigi, Verona, 1990. ISBN non esistente.
 Mino Milani, Le battaglie di Solferino e San Martino, Rudiano, GAM editrice – Associazione storica medolese, 2008. ISBN non esistente.
 AA. VV., Museo Archeologico dell'Alto Mantovano - Cavriana. Guida, Brescia, 2006. ISBN non esistente.
 Museo d'Arte Moderna dell'Alto Mantovano (a cura di), Nene Nodari, Mantova, 1986. ISBN non esistente.
 Dino Nicolini, La corte rurale nel Mantovano, Milano, 1984. ISBN non esistente.
 Manlio Paganella, Cinzia, Olimpia e Gridonia Gonzaga. Profilo storico del Collegio delle Vergini di Gesù di Castiglione delle Stiviere, Castiglione delle Stiviere, Basilica santuario di S. Luigi Gonzaga di Castiglione d./S. – Cassa rurale ed artigiana di Castel Goffredo, 1994. ISBN non esistente.
 Piervittorio Rossi (a cura di), Ab aestivis. Primo contributo di arte e cultura dell'alto mantovano, Castiglione delle Stiviere, Biblioteca Comunale di Castiglione delle Stiviere–Sistema Bibliotecario Zonale, 1991. ISBN non esistente.
 Piervittorio Rossi, Tullio De Mauro, Parole castiglionesi. Osservazioni lessicali sul dialetto di Castiglione delle Stiviere, Castiglione delle Stiviere, Editrice Ecostampa, 2003. ISBN non esistente.
 Renata Salvarani (a cura di), Pievi del Nord Italia. Cristianesimo, istituzioni, territorio, Verona, Banco Popolare-Gruppo bancario, Arsenale Editrice, 2009. ISBN non esistente.
 Giovanni Telò, Chiesa e fascismo in una provincia rossa. Mantova 1919-1928, Mantova, 1987. ISBN non esistente.
 Giovanni Telò, Con la lucerna accesa. Vita e assassinio del maestro mantovano Anselmo Cessi (1877-1926), Mantova, 2000. ISBN non esistente.
 Augusto Toffoli, La Provincia di Mantova oggi e nel passato, Canneto sull'Oglio, Unione Provinciale Artigiani, 2002. ISBN non esistente.
 A. Turchini, G. Archetti, G. Donni (a cura di), Visita apostolica e decreti di S. Carlo Borromeo alla diocesi di Brescia, in Brixia sacra, s. 3, XI, fasc. 3, II. Bassa centrale e orientale, Brescia, 2006,  pp. 197-414. ISBN non esistente.
 Mario Vaini, La spada e l'argento. I Gonzaga nel secolo XIV, Mantova, Arcari, 1988,  pp. 91-102. In  Carlo Marco Belfanti, Francesca Fantini D'Onofrio e Daniela Ferrari (a cura di), Guerre stati e città : Mantova e l'Italia padana dal secolo 13. al 19., atti delle Giornate di studio in omaggio ad Adele Bellù, Mantova 12-13 dicembre 1986, Arcari, 1988.
 Mariano Vignoli, Communitas Publicae. Vicende storiche di Piubega e del suo territorio, Mantova, Comune di Piubega - Publi Paolini, 2003. ISBN non esistente.
 Mariano Vignoli, Quanta schiera di gagliardi. Uomini e cose del Risorgimento nell'alto mantovano, 2ª ed., Mantova, 2011. ISBN non esistente.
 Alto Mantovano, in Provincia di Mantova - Portale sul Turismo a Mantova, su turismo.mantova.it.
 Consorzio di bonifica alta e media pianura mantovana, su altaemedia.it. URL consultato il 26 aprile 2012 (archiviato dall'url originale il 14 settembre 2013).
 Mappa della zona, in Provincia di Mantova – Portale sul turismo a Mantova, su turismo.mantova.it.
 Nelle terre dei Gonzaga, su it.wikivoyage.org. URL consultato il 7 febbraio 2015.
 Provincia di Mantova. Repertorio dei beni di rilevante valore storico-culturale. 2010. (PDF), su provincia.mantova.it. URL consultato il 3 gennaio 2014.

(Always Be My) Sunshine è il secondo singolo del rapper statunitense Jay-Z, pubblicato il 16 settembre 1997 ed estratto dal suo secondo album, In My Lifetime, Vol. 1. Prodotto da Daven Vanderpool, il singolo vede la partecipazione dell'artista R&B Babyface e della rapper statunitense Foxy Brown.
Il singolo entra nella Hot 100 e in diverse classifiche europee, restando in classifica in Germania per quattordici settimane e raggiungendo la diciottesima posizione.

Alxasava è un comune dell'Azerbaigian situato nel distretto di Göyçay. Conta una popolazione di 780 abitanti.

Questa pagina raccoglie le informazioni riguardanti l'Alzano 1909 Virescit Football Club nelle competizioni ufficiali della stagione 2001-2002.

La batteria Amalfi è un'installazione militare sita a Punta Sabbioni sul litorale di Cavallino-Treporti della Città metropolitana di Venezia.
La costruzione della Batteria Amalfi rientra nella più complessa riorganizzazione del sistema difensivo costiero di Venezia e dei suoi litorali voluto dall'ammiraglio Paolo Thaon di Revel all'inizio della prima guerra mondiale, costituito principalmente da obsoleti obici utilizzati nell'Ottocento per contrastare gli attacchi delle vulnerabili unità navali in legno.
L'obiettivo era quello di contrastare la marina Austro-ungarica, che disponeva nell'alto Adriatico di potenti navi corazzate tra cui la Wien, la Viribus Unitis e la Szent Istvan, allineando lungo il litorale artiglierie di grosso calibro in grado di distruggere le unità nemiche lontano dalla costa.
L'armamento della nuova struttura militare doveva essere quantomeno all'altezza di quello già disponibile nelle batterie costiere “Dandolo” a Pellestrina, “Emo” al Lido e “San Marco” posta al Cavallino. Tali strutture erano dotate di moderni complessi da 305/50 Mod. 1912. Si decise pertanto di dotare l'Amalfi di un impianto da 381/40 Mod. 1914, con un  cannone contraereo a doppia canna da 76/40 per la difesa ravvicinata.
La nuova struttura militare venne dedicata alla memoria dell'incrociatore Amalfi e ai suoi caduti, affondato nell'alto Adriatico il 7 luglio 1915 per opera del sottomarino tedesco UB 14.

Questo film è riconosciuto come d'interesse culturale nazionale dalla Direzione generale per il cinema del Ministero per i Beni e le Attività Culturali italiano, in base alla delibera ministeriale del 15 settembre 2003.
Dopo anni di matrimonio, Nina, speaker in un centro commerciale, viene lasciata senza alcun motivo dal marito Claudio. Superato lo shock iniziale, decide di cambiare vita lasciandosi tutto alle spalle: modifica il look, comincia a frequentare discoteche e uomini diversi ogni sera. Quest'improvvisa libertà la porta a una profonda riscoperta di sé che avrà esiti felici sia nel lavoro che in amore; dimenticato ormai Claudio, troverà infatti conforto in Drazen, affascinante e misterioso straniero.
Una cura attenta dei dettagli, un'acuta e ironica riflessione sui sentimenti e la solitudine. Commento del dizionario Morandini ().
Il film che Nina guarda prima con Claudio, poi con le sue amiche, è La prima notte di quiete di Valerio Zurlini.

Fondato nel 1963, vanta un lungo passato in massima categoria e ha preso parte anche a due edizioni della European Challenge Cup, la seconda competizione continentale per ordine di importanza.
I colori sociali sono il bianco e il rosso e il simbolo del club è l'elefante emblema della città di Catania. Disputa le sue gare interne presso lo stadio Santa Maria Goretti. Dal 26 settembre 2014 il Goretti è stato intitolato allo storico fondatore dell’Amatori Catania Benito Paolone.
Tra il 1963 ed il 1965 la prima squadra milita nel campionato di Serie C conquistando l'anno successivo la promozione in Serie B.
Nella stagione 1969-1970 conquista la promozione in Serie A, la permanenza in questo campionato dura solo un anno.
Ritorna in serie B nella stagione 1970-1971 e vi rimane per un solo anno (1971-1972).Dalla stagione1972-1973 alla stagione 1987-1988 per sedici stagioni consecutive milita sempre in Serie A. Dopo una stagione in Serie A2 si aggiudica i play-off ottenendo di nuovo la promozione in Serie A, dove rimane per sette anni. Nella stagione 1996-1997 retrocede in Serie A2 e due anni dopo in Serie B.
Nella stagione 2004-2005, che ha segnato il ritorno nella massima divisione (che nel frattempo ha cambiato denominazione in Super 10). L'Amatori Catania è la squadra rivelazione: da neopromossa raggiunge le semifinali scudetto, ma viene sconfitta dal Benetton Treviso.
La stagione successiva è sicuramente più travagliata, ma dopo un avvio complicato l'Amatori Catania è riuscita a centrare una difficile salvezza dopo una strenua lotta con il Veneziamestre Rugby 1986 conclusasi solo all'ultima giornata.
Nella stagione 2006-2007 è da segnalare la conferma di quelli che sono probabilmente i 2 giocatori più rappresentativi, ovvero lo scozzese Barry Irwing e l'azzurro Benjamin de Jager, oltre che l'ingaggio del catanese Garozzo.
Nel 2007-08 il Catania disputa un campionato decisamente sotto tono, che alla sedicesima giornata la vede retrocessa con certezza matematica in Serie A, dopo la sconfitta col Venezia Mestre. La rinuncia all'iscrizione in Serie A2 è motivata da ragioni economiche, così si riparte dalla serie B, il secondo posto finale permette la partecipazione ai play-off nazionali. L'avversario è il Modena battuto agevolmente in casa per 43-10 e nonostante la sconfitta in Emilia la promozione è realtà.
Le quattro stagioni successive in A2 si concludono tutte con una tranquilla salvezza, l'iscrizione alla stagione 2013-14 salta per rinuncia della società e si riparte dalla Serie C: vinto il girone siciliano, i play-off vedono gli etnei vittoriosi prima contro il Tigri Bari e poi in finale contro il IV Circolo Benevento.
La Serie B vede l'Amatori assegnato al girone D pool 2, il terzo posto finale consente la partecipazione alla pool promozione. La seconda parte di stagione non è entusiasmante e si conferma la categoria. Stessa storia la stagione successiva.
Il ritorno al formato classico a 12 squadre, consente al Catania di vincere il campionato e accedere ai play-off. Il doppio confronto contro VII Torino è amaro e sono i piemontesi a spuntarla.
La Serie B 2017-18 è trionfale, nonostante la discesa della Capitolina che conclude il campionato superando ii 100 punti, l'Amatori conquista al secondo posto e quindi sicura della partecipazione ai play-off. A due giornate dalla fine la decisione della FIR di annullare il progetto della seconda Accademia Federale, libera un posto in serie A, decreta l'Amatori Catania promosso in anticipo.
Lo stadio ufficiale degli Amatori Catania è il Santa Maria Goretti di Catania, che si trova nei pressi dell'aeroporto Vincenzo Bellini.
Lo Stadio ha una capienza di 6.000 spettatori ed ospita le altre squadre catanesi di rugby e la squadra di football americano degli Elephants Catania; nel 1998 ha ospitato l'evento del superbowl di football americano.
2001-02: Castiglione, M. Amore, G. Amore, Marais, Granata, Carbone, Ocello, Censabella, Cosa, Rizzo, Di Paola, Bricalli, Marino, De Jager, Aiello, Tringale, Puglisi lorenzo, Russo, Cimino, Vinti, Suaria, Testa, Salamanca, Di Prima, Finocchiaro. All.: Giammellaro.
2002-03: Cosa, Castiglione, M.Amore, Di Paola, Chiappini, Lizzio, Rizzo, Gravagna, Arancio, Marino, De Jager, Taschetta, Aiello, Privitera, Pistorio, Vinti, Salamanca, Testa, Recalde, Trebar, Lentini, Granata, Censabella. Allenatori: Arancio, Cosa, Giammellaro.
2003-04: Gaina, Di Paola, Granata, Chiappini, Amore, Rodriguez, Viassolo, De Jager, Arancio, Carbone, Taschetta, Lagarrigue, Privitera, Bombaci, Vinti, Recalde, Todaro, Testa, Libro, Marino, Pistorio, Faia Pappalardo. All.: Arancio.
2004-05: Emerick; Perziano, Gaina, Cowie, de Jager; Irwing, Grasso; Arancio, Galatro, Sciarretta; Lagarrigue, Privitera; Condorelli, Juan Manuel Aiello, Recalde, Emanuel Viassolo, Juan Cruz Viassolo, Virgolini, Di Paola, Levaggi, Bombaci, Vinti. All.: Vuillelmin2007-08:
Ruolo ala: Pierluigi Gentile, Adriano Montedoro, Michele Nitoglia, Diego Varani, Federico Gorgone, Viassolo Emanuel.
Ruolo mediano di mischia: Jonny Grasso, Massimiliano Gravagna, Juan Manuel Queirolo, Juan Cruz Viassolo.
Ruolo pilone: Antonio J. Acuna, Nicolas De Raed, Marco Geraci, Marco Gabriel Marcovecchio, Sylvain Martin.
Ruolo terza linea: Ivan Rosario Colorenco, Eric Espagno, Matteo Foschi, Salvatore Garozzo, Alejandro Krancz, Raffaele Marino, Antonino Palmieri, Agustin Pablo Virgolini.
2008-09: Strazzeri, Montedoro, Lentini, Grasso, Ferrara, Rechichi, Cocimano, Palmieri, Nicolosi, Minoldi, Passanisi, Privitera, Cimino, Anastasi, Vinti, Viassolo Emanuel, Viassolo Juan Cruz, Delfino, Grimaldi, Castiglione, Costantino, Sapuppo, Gentile, Leonardi, Moncada, Gorgone, Viglianesi, Zappalà, Gravagna (arrivato nel 2009).2018-2019 allenatori:Ezio Vittorio e Giuseppe Costantino.
Russo Michael , Asaf hliwa, Cristian Ardito, Alessandro Florio, Michele Mistretta Damiano d'aleo, salvatore catania
Seconde linee Luca Mammana,  Luca giustolisi, Giuseppe Giarlotta, Antonio Santocono, Marco satta.Terze linee:Guglielmino Gabriele, Giuseppe Cosentino, Salvatore Garozzo
Aperture:benjamin Madero, Roberto Greco, Graziano Camino,Centri.Gabriele Calamaro, Giuseppe Sapuppo, Luca Ferrarello, Matteo Mazzoleni Emanuele Lucignano, 
 Wikinotizie contiene l'articolo Super 10 (rugby) 2006-2007 Wikinotizie contiene l'articolo Serie A 2008-2009 (rugby) Wikinotizie contiene l'articolo Serie B 2008-2009 (rugby)
