
Il romanzo è la storia di un giovane scienziato che scopre la legge naturale che controlla il bene e il male. Quando è resa pubblica, intuisce che era stata già scoperta da un fisico ebreo, Yosef Kobinski, ad Auschwitz durante l'Olocausto; la scoperta dello scienziato coincide con il ritrovamento di un manoscritto scritto da Kobinski. La scoperta e il manoscritto attirano l'attenzione di molti. Uno studente di cabala si interessa di Kobinski, perché il suo nome compare in un'analisi dei codici della Torah. Anche un giornalista tenta di rintracciare Kobinski, per uno studio per un articolo sulle sparizioni. Anche l'esercito è interessato al fenomeno e cerca di trovare lo scienziato e la sua partner con lo scopo di valutare applicazioni militari della scoperta.
Dario Gradi (Milano, 8 luglio 1941) è un ex calciatore e allenatore di calcio inglese con cittadinanza italiana, che allena le giovanili del Crewe Alexandra, società che ha guidato consecutivamente per ventiquattro anni e complessivamente per ventisei, sedendosi sulla panchina del Crewe Alexandra in 1353 occasioni.
È inserito nella hall of Fame del calcio inglese nel 2004. Nel 2011 viene premiato ai Football League Awards 2011 per l'eccezionale contributo nella Football League (Outstanding Contribution to League Football).
Nato da padre italiano (che perì quando era ancora bambino) e da madre inglese, si trasferisce a Londra con la madre, dopo la seconda guerra mondiale. Studia per diventare insegnante di educazione fisica in quella che oggi è l'Università di Loughborough e il suo primo ed unico periodo di insegnamento è alla Glyn Grammar School, a Epsom, che lui stesso aveva frequentato da studente.
Difensore, gioca inizialmente per il Sutton United, riuscendo a giocare l'incontro di FA Cup 1969-1970 contro il Leeds United (dopo aver eliminato Dagenham FC, Barnet e Hillingdon Borough), sfida persa 6-0. In seguito veste i colori del Tooting & Mitcham nel periodo 1970-1971. Era popolare soprattutto tra gli alunni che prediligevano lo sport della Glyn Grammar School. Gradi trascorse un periodo anche nel Wycombe Wanderers, prima che la società arrivasse a disputare i campionati professionistici. Nel frattempo era diventato un allenatore regionale della FA.
Dopo un periodo di insegnamento, Gradi decise di diventare un allenatore di calcio, entrando nello staff del Chelsea nel 1971, come assistente allenatore, a soli 29 anni. Il 30 giugno del 1974 lascia il Chelsea, andando a fare esperienza al Sutton United, al Derby County e al Leyton Orient, dove allena per due anni le giovanili, arrivando al Wimbledon il 5 gennaio del 1978. Alla guida del Wimbledon ottiene la promozione dalla quarta alla terza divisione inglese nella stagione 1978-1979 prima di retrocedere nuovamente in quarta divisione nella stagione successiva. Nella stagione seguente il Wimbledon è in corsa per ottenere la promozione nella terza divisione ma il 24 gennaio del 1981 lascia l'incarico per trasferirsi al Crystal Palace, società di First Division. La squadra, ultima in classifica con quattro punti, non riesce a risollevarsi dall'ultima posizione e nonostante Gradi totalizzi altri quindici, retrocede in Second Division. Il 10 novembre del 1981 Gradi viene sollevato dall'incarico dopo una partenza di Second Division che aveva escluso i londinesi dalla lotta per i play-off. Entra in trattativa con i portoghesi del Benfica, durante il suo periodo di pausa.
Ritorna ad allenare nel giugno del 1983, accettando l'offerta del Crewe Alexandra, società che naviga nelle acque della quarta divisione inglese. Dopo sei anni, nella stagione 1988-1989 la squadra raggiunge la promozione in terza divisione. In seguito Gradi firma, senza esserne a conoscenza, un contratto decennale con il Crewe Alexandra. Nel 1991 la società retrocede in quarta divisione, perdendo i play-off promozione nelle due stagioni seguenti. Nel 1994 Gradi raggiunge il terzo posto in campionato, ottenendo nuovamente la promozione nel terzo livello del calcio inglese. Nelle due annate seguenti il Crewe Alexandra raggiunge i play-off, perdendo sia nel 1995 sia nel 1996: nel 1997 gioca e vince i play-off ottenendo una storica promozione nella seconda divisione inglese, livello mai raggiunto dalla società nella sua storia. Nel 1996 viene collegato al ruolo di direttore tecnico della FA.
Tra gli anni ottanta e novanta Gradi lancia nel calcio internazionale giocatori come David Platt, Rob Jones, Geoff Thomas, Danny Murphy, Seth Johnson, Robbie Savage e Neil Lennon. Il contratto che lega Gradi e il Crewe Alexandra è uno dei più controversi della storia del calcio: personalmente Gradi ottiene una percentuale di guadagno su ogni giocatore venduto. Nel 2002 diviene uno dei due allenatori, assieme a Sir Alex Ferguson, ad allenare una società calcistica consecutivamente da prima del 1990.
Dopo diversi anni in seconda divisione, nel 2002 retrocede nella Third Division. Nel 2003 Gradi ottiene la promozione diretta in Second Division, dopo aver ottenuto il secondo posto in campionato, alle spalle del Wigan. Nel 2006 il Crewe Alexandre retrocede nuovamente in terza divisione e il 20 aprile del 2007 Gradi annuncia che dal 1º luglio successivo non sarà più l'allenatore della squadra, lasciando l'incarico a Steve Holland, e divenendo direttore tecnico. Il 18 novembre 2008 Gradi riassume la guida del Crewe per poche settimane: il 24 dicembre seguente Gudjon Thordarson viene annunciato come sostituto di Gradi e nonostante ciò, l'allenatore italo-inglese scende sulla panchina del Crewe Alexandra anche per gli incontri del 26 e del 28 dicembre. Con l'esonero di Thordarson, Gradi ritorna a guidare il Crewe Alexandra il 2 ottobre 2009, dimettendosi nuovamente il 10 novembre del 2011 per dedicarsi allo sviluppo dei giovani, sempre nel Crewe Alexandra. In questi anni Gradi lancia diversi calciatori internazionali: Dean Ashton, David Vaughan, Michael O'Connor e Nick Powell.
Il Crewe Alexandra vince per dodici volte il premio PFA Bobby Moore Fair Play in quindici anni durante l'era di Gradi.

Daryl Beattie (Charleville, 26 settembre 1970) è un pilota motociclistico australiano ritiratosi dall'agonismo attivo.
Le sue prime presenze a livello internazionale, nel motomondiale, risalgono alle presenze, quali wild card, nel Gran Premio motociclistico d'Australia del 1989 e 1990: in entrambe le occasioni ha gareggiato nella classe 250 utilizzando una motocicletta Honda.
Dopo una prima apparizione nella classe 500 nel motomondiale 1992, sempre come wild card e in occasione dei gran premi disputatisi in estremo oriente e Australia, dalla stagione 1993 le sue presenze sono state più continuative, anche con la conquista della prima vittoria, in occasione del Gran Premio motociclistico di Germania.
Nel 1996 la sua stagione è stata incompleta a causa di alcune cadute in cui è incappato e, dopo una stagione non molto soddisfacente al suo rientro, ha annunciato il suo ritiro dalle competizioni al termine del motomondiale 1997 per motivi di salute.
Dopo aver utilizzato varie marche di motociclette, Honda, Yamaha e Suzuki, il bilancio finale delle sue partecipazioni riportano un totale di 3 gran premi vinti e, quale miglior risultato finale, il secondo posto del motomondiale 1995 alle spalle di Mick Doohan.
Oltre che al motomondiale Beattie ha partecipato a tre prove (sei gare) del campionato mondiale Superbike tra il 1989 e il 1990, e può vantare anche una vittoria nel campionato nazionale giapponese e una alla 8 Ore di Suzuka, entrambe nel 1992, la seconda in coppia con il connazionale Wayne Gardner.

Il film fu prodotto da Paul Davidson per la Projektions-AG Union (PAGU). Davidson (1867-1927) era nato  in Prussia (attualmente la sua città natale, Lötzen, è diventata polacca) e può essere considerato uno dei pionieri dell'industria cinematografica tedesca. Produsse gran parte dei film tedeschi di Ernst Lubitsch.
Distribuito dall'Universum Film (UFA), il film uscì nelle sale cinematografiche tedesche il 22 aprile 1921, presentato in prima a Berlino al Tauentzien-Palast.

In crittografia il Data Encryption Standard (DES, Norma per la crittografia dei dati) è un algoritmo di cifratura scelto come standard dal Federal Information Processing Standard (FIPS) per il governo degli Stati Uniti d'America nel 1976 e in seguito diventato di utilizzo internazionale. Si basa su un algoritmo a chiave simmetrica con chiave a 64 bit (ma solo 56 utili poiché 8 sono di controllo).
Questo algoritmo all'inizio ha suscitato molte discussioni per via della sua chiave di cifratura corta e per via di alcune scelte progettuali che erano segretate. Si supponeva che dietro queste scelte vi fosse la National Security Agency (NSA) e l'inserimento di una backdoor. Di conseguenza il DES è stato oggetto di un'intensa analisi di tipo accademico che ha contribuito in modo notevole allo sviluppo delle conoscenze che sono alla base dei moderni algoritmi di cifratura e delle moderne tecniche di crittoanalisi.
Attualmente DES è considerato insicuro per moltissime applicazioni. La sua insicurezza deriva dalla chiave utilizzata per cifrare i messaggi, che è di soli 56 bit. Nel gennaio del 1999 distributed.net e Electronic Frontier Foundation collaborarono per rompere pubblicamente una chiave di crittazione, e ci riuscirono in 22 ore e 15 minuti. Con le potenze di calcolo disponibili al 2009 si può forzare una chiave DES in poche ore esaminando tutte le possibili combinazioni. L'algoritmo è ritenuto sicuro reiterandolo 3 volte nel Triple DES, anche se in teoria così è esposto ad alcuni attacchi. Negli ultimi anni DES è stato sostituito dall'Advanced Encryption Standard (AES) un nuovo algoritmo che elimina molti dei problemi del DES.
In alcuni documenti parlando del DES si utilizza anche la sigla DEA (Data Encryption Algorithm), il nome originale dell'algoritmo così come fu ideato da IBM. Il nome DES si pronuncia (di-i-es, [ˌdiːˌiːˈɛs]) o come una singola sillaba (des).
Le origini del DES risalgono all'inizio degli anni settanta. Nel 1972 l'NBS (National Bureau of Standards), ora chiamato NIST, dopo aver concluso una serie di studi sulla sicurezza informatica per il governo statunitense, stabilì che era necessario individuare un algoritmo di cifratura per documenti senza alcuna classificazione di sicurezza, pubblico e comune in modo da favorire la comunicazione protetta tra le varie organizzazioni governative statunitensi.
Dopo essersi consultata con l'NSA il 15 maggio 1972 venne presentata la prima richiesta pubblica di uno standard di cifratura definito secondo criteri rigorosi. Nessuno degli algoritmi presentati superò i test dell'NSA e quindi il 27 agosto 1974 fu diramato un secondo bando. In quel periodo IBM sottopose come candidato il DEA, sviluppato tra il 1973 e il 1974 e basato su un precedente algoritmo denominato Lucifer. Il gruppo di lavoro che ad IBM era dedito allo studio degli algoritmi crittografici era capitanato da Horst Feistel: la struttura del Lucifer e del DEA era una novità del ricercatore e da lui prendeva il nome di rete di Feistel. Il gruppo era composto anche da Walter Tuchman, Don Coppersmith, Alan Konheim, Carl Meyer, Mike Matyas, Roy Adler, Edna Grossman, Bill Notz, Lynn Smith e Bryant Tuckerman.
Il 17 marzo 1975 il DES proposto fu pubblicato nel Federal Register. Furono richiesti commenti pubblici e l'anno seguente si tennero 2 congressi pubblici per discutere lo standard proposto. Pervennero critiche da varie parti, anche dai pionieri della crittografia a chiave pubblica Martin Hellman e Whitfield Diffie, che citarono la brevità della lunghezza della chiave e le misteriose S-box come prova di un'interferenza impropria da parte della NSA. Il sospetto che aleggiava era che l'algoritmo fosse stato indebolito di nascosto dall'agenzia di intelligence in modo che loro, ma nessun altro, potesse facilmente leggere i messaggi cifrati. Alan Konheim (uno dei progettisti del DES) rispose  Il Select Committee on Intelligence del Senato degli Stati Uniti esaminò le azioni della NSA per determinare se ci fosse stato un coinvolgimento improprio. Nel resoconto delle indagini pubblicato nel 1978, il Comitato scrisse
Ad un altro membro del gruppo di sviluppo del DES, Walter Tuchman, si attribuisce la seguente citazione:  questo, però, è in contrasto con quanto affermato in una pubblicazione non più top secret dell'NSA sull'evoluzione della crittografia:
Alcuni sospetti su possibili debolezze nascoste nelle S-box furono dissipati nel 1990 in seguito alla pubblicazione da parte di Eli Biham e Adi Shamir della crittanalisi differenziale, un metodo generale per violare i cifrari a blocchi. Le S-box del DES erano molto più resistenti agli attacchi che se fossero state scelte a caso, facendo fortemente sospettare che l'IBM conoscesse questa tecnica già negli anni '70. Quello che accadde veramente fu chiarito in parte nel 1994, quando Don Coppersmith pubblicò i criteri di progetto originali delle S-box. L'IBM aveva scoperto la crittanalisi differenziale negli anni '70 e, dopo aver reso sicuro il DES, gli fu richiesto dalla NSA di mantenere segreta questa tecnica. Come spiega Coppersmith,  Levy, citando Walter Tuchman, disse:
Nonostante le critiche, il DES fu approvato come standard federale nel novembre del 1976 e pubblicato il 15 gennaio 1977 come FIPS PUB 46, certificato per l'uso su tutti i dati non classificati. È stato in seguito riconfermato come standard nel 1983, 1988 (riesaminato come FIPS-46-1), 1993 (FIPS-46-2) e nuovamente nel 1998 (FIPS-46-3), nel quale si prescrive il "Triple DES" (vedi più avanti). Il 26 maggio 2002, il DES è stato finalmente rimpiazzato dall'AES, l'Advanced Encryption Standard, in seguito ad un confronto pubblico. Ancora oggi, ad ogni modo, il DES è largamente utilizzato. Il 19 maggio 2005, lo standard FIPS 46-3 è stato ufficialmente ritirato, ma il NIST ha approvato l'uso di Triple DES fino all'anno 2030 per informazioni governative sensibili.
L'algoritmo è anche descritto nell'ANSI X3.92, nel NIST SP 800-67 e nell'ISO/IEC 18033-3 (come un componente di TDEA).
Un altro attacco teorico, la crittanalisi lineare, è stato pubblicato nel 1994 ma è stato un attacco a forza bruta nel 1998 a dimostrare che il DES può essere praticamente violato e che si rendeva pertanto necessario il rimpiazzo con un altro algoritmo. Questo ed altri metodi di crittanalisi saranno discussi con maggiore dettaglio nel corso dell'articolo.
L'introduzione del DES è stata un catalizzatore per ricerche accademiche sulla crittografia, in particolare sui metodi di violazione dei cifrari a blocchi. In accordo con la visione NIST del DES
Alcune considerazioni sulla sicurezza e la relativa lentezza di alcune implementazioni software del DES hanno motivato i ricercatori a proporre un certo numero di progetti di cifrature a blocchi alternativi a cominciare dalla fine degli anni ottanta ed i primi anni novanta, per esempio RC5, Blowfish, IDEA, NewDES, SAFER, CAST5 e FEAL. La maggior parte di questi progetti hanno mantenuto la dimensione dei blocchi a 64 bit come nel DES per poterlo sostituire con minori modifiche; inoltre usano chiavi di 64 o 128 bit. In URSS fu introdotto l'algoritmo GOST 28147-89 con un blocco dalla dimensione di 64 bit e una chiave a 256 bit. Questo algoritmo, più tardi, è stato adottato come standard governativo anche dalla Russia.
Il DES stesso può essere adattato e riutilizzato secondo uno schema più sicuro. Molti dei precedenti utilizzatori del DES ora usano il Triple DES (TDES) che è stato analizzato e descritto nelle pubblicazioni ufficiali; questo schema implica l'applicazione dell'algoritmo DES 3 volte. Questa operazione può avvenire utilizzando 2 chiavi diverse (questa variante di TDES è chiamata 2TDES) o 3 chiavi diverse (3TDES). Il 3TDES è considerato adeguatamente sicuro, anche se abbastanza lento. Un'alternativa computazionalmente meno pesante è rappresentata dal DES-X che aumenta la lunghezza della chiave effettuando un'operazione di XOR con dei bit extra prima e dopo l'applicazione del DES. Il GDES è stata un'altra variante del DES proposta per avere un'alternativa più veloce ma si è dimostrata debole nei confronti degli attacchi mediante crittanalisi differenziale.
Nel 2001, dopo una competizione internazionale, il NIST ha selezionato un nuovo algoritmo di cifratura come sostituito del DES: l'Advanced Encryption Standard. L'algoritmo che è stato selezionato per diventare l'AES è stato proposto dai progettisti col nome di Rijndael. Gli altri finalisti della competizione per l'AES del NIST sono stati l'RC6, il Serpent (secondo classificato), il MARS ed il Twofish (terzo classificato).
Il DES è l'archetipo della cifratura a blocchi, un algoritmo che prende in ingresso una stringa di lunghezza fissa di testo in chiaro e la trasforma con una serie di operazioni complesse in un'altra stringa di testo cifrato della stessa lunghezza. Nel caso del DES la dimensione del blocco è di 64 bit. Il DES usa inoltre una chiave per modificare la trasformazione in modo che l'operazione di decifratura possa essere effettuata solo conoscendo la chiave stessa. La chiave è lunga 64 bit ma solo 56 di questi sono effettivamente utilizzati dall'algoritmo. Otto bit sono utilizzati solo per il controllo di parità e poi scartati, per questo la lunghezza della chiave effettiva è riportata come di 56 bit.
Come altri algoritmi di cifratura a blocchi, il DES deve essere utilizzato secondo una modalità di cifratura se applicato a messaggi più lunghi di 64 bit. FIPS-81 specifica diverse modalità di utilizzo del DES, inclusa l'autenticazione. Ulteriori considerazioni sull'uso del DES sono presenti in FIPS-74.
La struttura generale dell'algoritmo è mostrata nella Figura 1: ci sono 16 fasi identiche di processo dette round, o cicli. Ci sono inoltre una permutazione iniziale ed una finale dette IP e FP, che sono tra di loro inverse (IP "disfa" l'azione di FP e viceversa). IP ed FP non hanno alcuna importanza per la cifratura ma sono state probabilmente aggiunte per facilitare il caricamento dei blocchi sull'hardware tipico degli anni '70; come effetto collaterale queste fasi causano un rallentamento nelle implementazioni software del DES.
Prima del ciclo principale, il blocco è suddiviso in due metà di 32 bit e processato alternativamente; questo incrocio è detto rete di Feistel. La struttura della rete di Feistel assicura che la cifratura e la decifratura siano processi molto simili - la sola differenza è che le sottochiavi sono applicate nell'ordine inverso nella fase di decifratura. Il resto dell'algoritmo rimane identico. Questo semplifica enormemente l'implementazione, in particolare se effettuata direttamente con un circuito poiché non occorre avere algoritmi separati per cifrare e per decifrare.
   denota l'operazione di OR esclusivo (XOR). La funzione Feistel (F-function nello schema) mescola metà del blocco con una parte della chiave. Il risultato della funzione Feistel è poi combinato con l'altra metà del blocco, e le due metà sono scambiate prima del ciclo successivo. Dopo il ciclo finale, le metà non sono scambiate per rendere le fasi di cifratura e decifratura più simili.
La funzione Feistel, rappresentata nella Figura 2, opera su mezzo blocco (32 bit) per volta e consiste di 4 passi:
Espansione - il mezzo blocco di 32 bit è espanso fino a 48 bit utilizzando la permutazione di espansione contraddistinta con E nello schema, che duplica alcuni bit.
Miscelazione con la chiave - il risultato è combinato con una sottochiave usando un'operazione di XOR. Sedici sottochiavi di 48 bit — una per ogni ciclo — sono derivate dalla chiave principale usando il gestore della chiave (descritto più avanti).
Sostituzione - dopo la miscelazione con la sottochiave, il blocco viene diviso in 8 parti di 6 bit prima del processamento con le S-box o substitution box (scatole di sostituzione). Ognuna delle 8 S-box sostituisce 6 bit in input con 4 bit in output mediante una trasformazione non lineare effettuata attraverso una tabella. Le S-box forniscono il cuore della sicurezza del DES — senza di esse, la cifratura sarebbe lineare e quindi facilmente violabile.
Permutazione - infine, i 32 bit risultanti dalle S-box sono riordinati in base alle permutazioni fisse della P-box o permutation box.L'alternanza di sostituzioni mediante le S-box, le permutazioni con la P-box e le espansioni forniscono la cosiddetta confusione e diffusione, un concetto identificato da Claude Shannon negli anni quaranta come condizione necessaria per rendere pratica e sicura la cifratura.
La Figura 3 illustra il gestore della chiave per la cifratura - l'algoritmo che genera le sottochiavi. Inizialmente, vengono selezionati 56 bit della chiave dagli iniziali 64 bit mediante la funzione Permuted Choice 1 (PC-1) - i rimanenti 8 bit sono scartati o utilizzati come bit di controllo della parità. I 56 vengono poi suddivisi in 2 metà di 28 bit; ogni metà è poi trattata separatamente. Nei cicli successivi entrambe le metà vengono fatte slittare verso sinistra di 1 o 2 bit (per i round 1, 2, 9, 16 lo shift, cioè lo slittamento, è di 1 bit, per gli altri è di 2) e quindi vengono scelti 48 bit per la sottochiave mediante la funzione Permuted Choice 2 (PC-2) - 24 bit dalla metà di sinistra e 24 bit da quella di destra. La rotazione (denotata da "<<<" nello schema) significa che in ogni sottochiave è usato un insieme differente di bit; ogni bit è usato più o meno in 14 delle 16 sottochiavi.
Il gestore delle chiavi per la decifratura è simile - deve generare le chiavi nell'ordine inverso quindi la rotazione è verso destra invece che verso sinistra.
Nonostante siano state pubblicate più informazioni sulla crittanalisi del DES che per ogni altro algoritmo di cifratura a blocchi, il tipo più pratico di attacco a tutt'oggi è quello con forza bruta. Sono conosciute varie proprietà crittanalitiche minori e 3 possibili attacchi ma, nonostante la complessità teorica sia minore di quella di un attacco con forza bruta, richiedono una quantità di testo in chiaro conosciuto o scelto a priori tale da renderne difficile l'utilizzo pratico.
Per ogni algoritmo di cifratura, il metodo più semplice di attacco è quello con forza bruta ovvero provare tutte le possibili chiavi a partire dall'inversione dell'algoritmo di cifratura che è quasi sempre noto. La lunghezza n della chiave determina il numero di chiavi possibili (2^n) e quindi la fattibilità dell'attacco a livello computazionale. Per DES, obiezioni sull'adeguatezza della lunghezza della chiave furono sollevate molto presto, anche prima dell'adozione dello standard e fu proprio la lunghezza della chiave piuttosto che debolezze crittanalitiche a spingere il rimpiazzo dell'algoritmo. Si sa che la NSA incoraggiò o piuttosto persuase l'IBM a ridurre la lunghezza della chiave da 128 bit a 64 per poi giungere a 56 bit; questo particolare è spesso citato come un indizio che la NSA possedesse computer abbastanza potenti da violare chiavi di questa lunghezza già a metà degli anni '70.
A livello teorico, furono avanzate varie proposte per un computer in grado di violare il DES. Nel 1977, Diffie ed Hellman proposero una macchina del costo stimato di 20 milioni di dollari in grado di trovare una chiave DES in un solo giorno. Nel 1993 Wiener propose una macchina per la ricerca della chiave, del costo di un milione di dollari, in grado di trovarla in 7 ore. La vulnerabilità del DES fu dimostrata praticamente nel 1998 quando fu costruita appositamente la DES-cracker dall'Electronic Frontier Foundation (EFF), un gruppo per la difesa dei diritti civili nel cyberspazio, del costo di circa 250.000 dollari. Fu costruita per dimostrare che il DES era violabile anche in pratica, non solo in teoria:
 La DES-cracker violò con la sola forza bruta una chiave in meno di 2 giorni di ricerca.
L'unico altro sistema ufficialmente conosciuto per violare la cifratura DES è il sistema COPACOBANA (abbreviazione in inglese di cost-optimized parallel code breaker) costruito recentemente da un team delle università di Bochum e Kiel, entrambe in Germania. A differenza del sistema EFF, COPACOBANA è costruito utilizzando unicamente circuiti integrati riconfigurabili normalmente disponibili in commercio. La versione del marzo 2007 era composta da 120 Field programmable gate array (FPGA) di tipo XILINX Spartan3-1000 operanti in parallelo mentre la versione di maggio 2008 è composta da 128 Virtex-4 SX 35 FPGA. L'utilizzo di hardware riconfigurabile permette al sistema di poter essere impiegato anche su altri sistemi di cifratura. Uno degli aspetti più interessanti del sistem COPACOBANA è il fattore costo. Il sistema del 2007 può essere costruito con un budget di € 8.000 con una riduzione, quindi, di 25 volte rispetto al sistema EFF dimostrando l'impressionante e continuo miglioramento dell'hardware. In 8 anni si è moltiplicata per 30 la velocità di calcolo. È interessante fare un parallelo con la Legge di Moore che indicherebbe un aumento della potenza di 32 volte, in quanto sono trascorsi circa 8 anni fra lo sviluppo dei 2 sistemi, che implicano 5 raddoppi di potenza di calcolo o 5 dimezzamenti del costo.
Esistono 3 tipi di attacco conosciuti in grado di violare il DES completo con tutti i 16 cicli di complessità inferiore a quello di forza bruta: la crittanalisi differenziale, la crittanalisi lineare e l'attacco di Davies. Ad ogni modo, questi attacchi sono solo teorici, non attuabili in pratica; questi tipi di attacchi vengono detti a volte certificational weakness.
La crittanalisi differenziale è stata scoperta alla fine degli anni '80 da Eli Biham e Adi Shamir, anche se era già nota sia ad IBM che alla NSA e tenuta segreta. Per violare tutti i 16 cicli, la crittanalisi differenziale richiede 247 testi in chiaro scelti. Il DES è stato progettato per resistere a questo attacco.
La crittanalisi lineare è stata scoperta da Mitsuru Matsui ed occorrono 243 testi in chiaro (Matsui, 1993); il metodo è stato implementato (Matsui, 1994) ed è stato il primo esperimento di crittanalisi sul DES documentato. Non ci sono prove che il DES sia stato progettato per resistere a questo tipo di attacco. Una generalizzazione della crittanalisi lineare — crittanalisi lineare multipla - è stata proposta nel 1994 (Kaliski e Robshaw) e poi in seguito migliorata da Biryukov ed altri (2004); la loro analisi suggerisce che possono essere utilizzate approssimazioni lineari multiple per ridurre la quantità di dati per portare avanti l'attacco di un fattore 4 (cioè 241 invece che 243). Una riduzione simile nella complessità dei dati può essere ottenuta con una variante della crittanalisi lineare con testo scelto (Knudsen e Mathiassen, 2000). Junod (2001) eseguì diversi esperimenti per determinare l'attuale complessità della crittanalisi lineare e documentò che era un po' più veloce di quanto predetto, richiedendo un tempo equivalente a 239–241 calcoli del DES.
L'attacco migliorato di Davies: mentre la crittanalisi lineare e differenziale sono tecniche generali e possono essere applicate anche ad altri algoritmi, l'attacco di Davies è una tecnica specializzata per il DES, proposto per primo da Davies negli anni '80 e migliorato da Biham e Biryukov (1997). La forma più potente dell'attacco richiede 250 testi in chiaro, ha una complessità computazionale di 250 ed il 51% di probabilità di successo.Esistono anche alcuni attacchi proposti su versioni con un minor numero di cicli di cifratura, per esempio versioni del DES con meno di 16 cicli. Questo tipo di analisi permette di valutare quanti cicli siano necessari per avere una certa sicurezza e che margine di sicurezza ha la versione completa. La crittanalisi differenziale-lineare è stata proposta da Langford ed Hellman nel 1994 e combina l'analisi lineare e differenziale in un singolo attacco. Una versione migliorata dell'attacco può violare una versione del DES con 9 cicli con 215,8 testi in chiaro ed una complessità temporale di 229,2 (Biham ed altri, 2002).
    {\displaystyle E_{K}(P)=C\Leftrightarrow E_{\overline {K}}({\overline {P}})={\overline {C}}}
   indicano rispettivamente il testo in chiaro ed il testo cifrato. La proprietà complementare significa che la complessità di un attacco di forza bruta può essere ridotto di un fattore 2 (o un singolo bit) con il presupposto di un attacco con testo scelto.
Il DES ha inoltre le 4 cosiddette chiavi deboli. La cifratura (E) e la decifratura (D) con una chiave debole hanno lo stesso effetto (vedi involuzione):
  Esistono anche 6 coppie di chiavi semi-deboli. La cifratura con un elemento di una coppia di chiavi semideboli, 
  È relativamente semplice evitare di usare chiavi deboli o semideboli, le si può escludere esplicitamente o scegliere le chiavi in modo casuale, la probabilità di usare una di queste chiavi è trascurabile.
  ) sotto la composizione di funzioni non è un gruppo e neanche si avvicina ad essere un gruppo (Campbell e Wiener, 1992). Questo è stato un problema aperto per qualche tempo e, se fosse stato vero, sarebbe stato possibile violare il DES, e le sue varianti come il Triple DES non ne avrebbero accresciuto la sicurezza.
(EN) Eli Biham, Adi Shamir, Differential Cryptanalysis of the Data Encryption Standard, Springer Verlag, 21 maggio 1993, ISBN 0-387-97930-1. URL consultato il 25 giugno 2009.
(EN) Eli Biham, Alex Biryukov, An Improvement of Davies' Attack on DES, in Advances in Cryptology — EUROCRYPT'94, Springer Berlin / Heidelberg, 1995, ISBN 978-3-540-60176-0. URL consultato il 25 giugno 2009.
(EN) Eli Biham, Orr Dunkelman; Nathan Keller, Enhancing Differential-Linear Cryptanalysis, in Advances in Cryptology — ASIACRYPT 2002,  pag.254–266, ISBN 3-540-36178-2. URL consultato il 25 giugno 2009.
(EN) anno2004 Alex Biryukov, Christophe De Canniere; Michael Quisquater, On Multiple Linear Approximations (PDF). URL consultato il 26 giugno 2009.
(EN) Keith W. Campbell, Michael J. Wiener, DES is not a Group, in Advances in Cryptology — CRYPTO' 92 (PDF), Springer Verlag, 30 giugno 1993, ISBN 978-3-540-57340-1.
(EN) Don Coppersmith, The data encryption standard (DES) and its strength against attacks, IBM Journal of Research and Development, 1994. URL consultato il 26 giugno 2009.
(EN) Whitfield Diffie, Martin Hellman, Exhaustive Cryptanalysis of the NBS Data Encryption Standard (PDF), IEEE Computer, giugno 1977,  pag.74-84, DOI:10.1109/C-M.1977.217750. URL consultato il 26 giugno 2009.
(EN) John Gilmore, Cracking DES: Secrets of Encryption Research, Wiretap Politics and Chip Design, Electronic Frontier Foundation, 1998, ISBN 1-56592-520-3. URL consultato il 26 giugno 2009.
(EN) Pascal Junod:, On the Complexity of Matsui's Attack. Selected Areas in Cryptography: 8th Annual International Workshop, SAC 2001, Toronto, Ontario, Canada, Springer-Verlag, agosto 2001,  pag.199-211. URL consultato il 26 giugno 2009 (archiviato dall'url originale il 27 maggio 2009).
(EN) Burton S. Kaliski Jr., Matthew J. B. Robshaw, Linear Cryptanalysis Using Multiple Approximations, in Lecture Notes In Computer Science; Vol. 839 archive - Proceedings of the 14th Annual International Cryptology Conference on Advances in Cryptology (PDF), ISBN 3-540-58333-5,  pag.26–39. URL consultato il 26 giugno 2009.
(EN) Lars Knudsen, John Erik Mathiassen, A Chosen-Plaintext Linear Attack on DES, in Fast Software Encryption, Springer Berlin / Heidelberg, 2001,  pag.262–272, DOI:10.1007/3-540-44706-7_18, ISBN 978-3-540-41728-6. URL consultato il 26 giugno 2009.
(EN) Susan K. Langford, Martin Hellman, Differential-Linear Cryptanalysis (PDF), 1994,  pag.17–25. URL consultato il 26 giugno 2009 (archiviato dall'url originale il 27 maggio 2003).
(EN) Steven Levy, Crypto: How the Code Rebels Beat the Government Saving Privacy in the Digital Age, Penguin (Non-Classics), 15 gennaio 2002, ISBN 0-14-024432-8. URL consultato il 26 giugno 2009.
(EN) Mitsuru Matsui, Linear Cryptanalysis Method for DES Cipher, in Workshop on the theory and application of cryptographic techniques on Advances in cryptology (PDF), Springer-Verlag, 1993,  pag.386-397, ISBN 3-540-57600-2. URL consultato il 26 giugno 2009.
(EN) Mitsuru Matsui, The First Experimental Cryptanalysis of the Data Encryption Standard, in Lecture Notes In Computer Science; Vol. 839 archive - Proceedings of the 14th Annual International Cryptology Conference on Advances in Cryptology (PDF), Springer-Verlag, 1994,  pag.1-11, ISBN 978-3-540-58333-2. URL consultato il 26 giugno 2009.
(EN)  National Bureau of Standards, Data Encryption Standard, FIPS-Pub.46. National Bureau of Standards, U.S. Department of Commerce, Washington D.C., January 1977.
(EN) FIPS 46-3: The official document describing the DES standard (PDF), su csrc.nist.gov.
(EN) Il progetto: COPACOBANA, a $10,000 DES cracker based on FPGAs by the Universities of Bochum and Kiel, su copacobana.org.
(EN) Un JavaScript in grado cifrare un testo utilizzando DES e mostrare gli step intermedi, su cs.eku.edu.
(EN) Collegamenti utili di Helger Lipmaa sul DES, su research.cyber.ee. URL consultato il 13 dicembre 2008 (archiviato dall'url originale il 21 dicembre 2008).
(EN) Una presentazione passo-passo della metodologia di cifratura e decifratura utilizzando il DES, su dhost.info. URL consultato il 13 dicembre 2008 (archiviato dall'url originale il 21 novembre 2008).
(EN) RFC4772: Security Implications of Using the Data Encryption Standard (DES) (TXT), su rfc-editor.org.
Dave Clements (Larne, 15 settembre 1945) è un ex allenatore di calcio ed ex calciatore nordirlandese, di ruolo centrocampista e capitano dell'Irlanda del Nord dal 1973 al 1976.

Ha lavorato per la Rare dal 1985 al 2009, particolarmente famoso per aver composto la maggior parte delle tracce dei videogiochi della serie Donkey Kong Country.
Il 30 ottobre 2009, Wise ha lasciato la Rare per lavorare come compositore e sound designer freelance. Nel dicembre del 2010 Wise ha fondato un suo studio personale, il 'David Wise Sound Studio'. Ha collaborato con Retro Studios e Nintendo realizzando la musica di Donkey Kong Country: Tropical Freeze.

Davide Mezzanotti (Sansepolcro, 28 febbraio 1971) è un allenatore di calcio ed ex calciatore italiano, di ruolo difensore, allenatore del Ac Tuttocuoio 1957.
Cresciuto nel vivaio del Torino, debutta in Serie A con i granata il 17 marzo 1991 poco più che ventenne. Il 4 giugno 1991 prende parte, sostituendo Giorgio Venturin al 22' del secondo tempo, alla finale della Mitropa Cup poi vinta dal Torino, ai tempi supplementari, in un derby tutto italiano con il Pisa. Nell'estate 1991 viene ceduto alla Pro Sesto, in Serie C1, dove resta per due stagioni e gioca stabilmente tanto da meritare le attenzioni del Brescia, in Serie B; tra le rondinelle ottiene subito la promozione in serie A e rimane nella rosa per 3 stagioni. In seguito passa al Pescara in serie B, per poi tornare in serie A nelle file del Vicenza.
Successivamente giocherà in serie B anche con il Napoli, la Fermana, il Livorno e la Salernitana. Nell'estate 2004 viene acquisito dal Mantova, in Serie C1, dove vivrà una seconda giovinezza, giocando sempre titolare ed ottenendo la promozione in Serie B già alla prima annata, per poi rimanere tra le file dei virgiliani anche nelle due successive stagioni in cadetteria. Nella stagione 2007-2008 si trasferisce ad Arezzo, dove gioca con continuità e dove sigla (tra l'altro) un bel gol di testa contro la Sangiovannese.
Nella stagione 2010-2011 ha allenato la Sansepolcro, e sulla cui panchina è ritornato nel 2012 dopo una parentesi al Castel Rigone, sempre in Serie D.
 Massimo Perrone (a cura di), Il libro del calcio italiano 1999/2000, Roma, Il Corriere dello Sport, 1999,  p. 143.
Le qualificazioni del singolare  del Davidoff Swiss Indoors 2007 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o più giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica più alta rispetto agli altri partecipanti che avevano comunque perso nel turno finale.
Le qualificazioni del torneo Davidoff Swiss Indoors  2007 prevedevano 32 partecipanti di cui 4 sono entrati nel tabellone principale.

Davis è un villaggio degli Stati Uniti d'America, situato nello Stato dell'Illinois, nella contea di Stephenson.

Il De Catilinae coniuratione (in italiano La congiura di Catilina) è una monografia storica, la seconda in assoluto della letteratura latina, scritta dallo storico latino Gaio Sallustio Crispo (86 - 34 a.C.).
Seguendo una scansione narrativa suddivisa in 61 capitoli, l'opera narra la congiura ordita da Lucio Sergio Catilina nel 63 a.C., nel tentativo, rivelatosi poi fallimentare e costatogli la vita, di sovvertire l’ordinamento repubblicano di Roma.
La congiura catilinaria viene vista dallo storico di Amiternum come uno degli argomenti più significativi della decadenza morale e sociale della classe dirigente romana (specie dei senatori) durante il I secolo a.C., una corruzione che egli denuncia e critica severamente lungo tutta la narrazione.
Dopo La congiura di Catilina, Sallustio scrisse un'altra monografia storica, il Bellum Iugurthinum, ovvero la Guerra di Giugurta, sull'omonimo conflitto.
L'opera, composta probabilmente tra il 43 ed il 40 a.C., è stata tramandata per tradizione diretta da codici medioevali, in cui compare con i titoli Bellum Catilinae (o anche nella variante De bello Catilinae), con cui è nota nei paesi anglosassoni, Bellum Catilinarium o Liber Catilinarius; molti studiosi sostengono il titolo De Catilinae coniuratione, recuperando l'espressione dal capitolo 4,3 della monografia:
La scelta stessa del titolo ha un valore preciso: nel termine coniuratione infatti è presente tutta una serie di connotati e giudizi negativi provati da Sallustio nei confronti dell'evento.Il testo del De Catilinae coniuratione, come anche quello del Bellum Iugurthinum, è stato tramandato da due classi di manoscritti, chiamati mutili e integri. I primi presentano una lacuna (nel caso specifico nel Bellum Iugurthinum), successivamente colmata da un revisore che aveva a disposizione un manoscritto della classe degli integri; entrambi derivano, comunque, da un archetipo comune. Le discordanze sono dovute nella maggior parte dei casi a inserimenti di lezioni e correzioni provenienti da fonti diverse: numerose sono le glosse aggiunte al testo originale. Si ricordano tra i mutili: il Codex Parisinus 16024 e discendenti (Bibliothèque nationale de France, IX secolo); il Basileensis dell'XI secolo. Più numerosi gli integri ma anche più recenti: Leidensis, Vossianus Latinus, il Lipsiensis, il Monacensis (XI secolo), il Palatinus (XIII secolo).L'editio princeps fu pubblicata a Venezia da Vindelino da Spira nel 1470.
Lo sviluppo del racconto non è lineare, ma i 61 capitoli che compongono l'opera sono scanditi secondo un'accurata regia, che alterna i fatti a numerosi excursus, frammentando notevolmente la continuità della storia e del testo.
L'opera presenta la struttura tipica delle monografie della storiografia ellenistica, secondo uno schema molto preciso: un proemio, il ritratto del protagonista - inserito in questa posizione appositamente per catturare fin da subito l'attenzione dei lettori -, vari excursus politici e morali ed infine l'analisi dei discorsi pronunciati dai personaggi e dei documenti da cui si è attinto. Questo modus operandi rende più variato il testo e più efficace il giudizio politico.
Approfondendo l'analisi dell'opera emerge un'omogenea visione della storia romana dell'ultimo secolo della repubblica. Largo spazio è concesso al contesto sociale e politico, all'interno del quale, con Catilina, salgono alla ribalta degli eventi e della cronaca antica altri personaggi, in seguito molto famosi.L'arco di tempo coperto dalla narrazione va dai primi di giugno del 64 a.C., data di inizio della congiura secondo lo storico, fino al gennaio del 62 a.C., con l'epilogo nello scontro finale della battaglia di Pistoia e la morte sul campo di Catilina.
Di fronte alla grave crisi in cui si trovava la Repubblica, in seguito alla dittatura sillana, emerse una grande varietà di orientamenti politici, spesso tra loro violentemente contrapposti. Oltre alle posizioni moderatamente filo-senatorie o filo-democratiche entrarono in gioco, a partire dal 70 a.C. e lungo tutti gli anni 60, anche movimenti più radicali, legati ai ceti rimasti esclusi dal potere; tra essi risaltarono in particolare le frange più estremistiche del partito popolare.
Proprio alla guida di uno di questi movimenti si distinse Lucio Sergio Catilina, appartenente alla Gens Sergia, nobile famiglia economicamente decaduta, che nel 63 si candidò alle elezioni per il consolato; lo appoggiarono discretamente anche Cesare e Crasso, determinati ad indebolire il potere della nobilitas senatoria.
Sconfitto alle elezioni dal rivale Cicerone, Catilina decise di ordire un colpo di Stato, raccogliendo intorno a sé un gruppo di congiurati, provenienti dai ceti più vari (e lontani) della società romana, ma accomunati dal disprezzo per la legalità e dall'uso della violenza. Tra di essi si annoverano sia individui appartenenti ai ceti più alti della societas romana – nobili fortemente indebitati ed equites ("cavalieri") – sia personaggi meno altolocati – plebei, proprietari terrieri falliti, veterani di Silla, donne, schiavi –, nonché popolazioni straniere, come i Galli Allobrogi, scontente del dominio di Roma. Catilina, con abili manovre demagogiche, riunì tutti intorno ad un programma estremistico, ma democratico: i suoi obiettivi fondamentali erano il condono dei debiti, la distribuzione di terre ai meno abbienti ed il riscatto dei cittadini più miseri.Crasso e Cesare, in un primo tempo simpatizzanti occulti, dopo alcuni avvenimenti, abbandonarono il tentativo insurrezionale ed il console Cicerone ebbe l'opportunità di sventare e reprimere l'intero piano eversivo.
Il De Catilinae coniuratione, come il successivo Bellum Iugurthinum, si apre con un ampio proemio in cui l'autore illustra le sue considerazioni ideologiche.
L'uomo, costituito da un'anima e un corpo, deve coltivare soprattutto le qualità spirituali se vuole ottenere una gloria vera ed eterna;
l'ingegno è dunque più importante della forza fisica sia in periodo di pace che in guerra. L'attività storiografica, scelta dall'autore subito dopo il ritiro dalla vita politica, fa parte di quelle attività che arrecano fama e consentono allo stesso tempo di servire al meglio la patria, esattamente come se si adempisse in maniera diretta ad incarichi pubblici. La scelta della congiura di Catilina come tematica principale della monografia storica è dovuta all'eccezionalità e alla pericolosità di quell'avvenimento.
Il capitolo si apre con la descrizione di Catilina, aristocratico corrotto, la cui figura è messa in luce sullo sfondo della decadenza dei costumi romani, dovuta all'accrescersi dell'ambitio, cioè il desiderio incontrollato di potere (imperium), ed alle ricchezze sfrenate (avaritia). Sallustio inserisce una digressione storica (definita «archaeologia») per motivare le cause di questa decadenza: illustra il passaggio dalla felice condizione delle origini di Roma alla decadenza dei tempi contemporanei, in cui si è sviluppata la congiura. In questa situazione Catilina raduna attorno a sé personaggi che per i motivi più diversi auspicano un cambiamento di regime (5-18). A questo punto si presenta una nuova digressione storica, incentrata su un precedente tentativo di congiura operato dallo stesso Catilina, dimostrando che evidentemente egli non è nuovo a simili atti.
La nobilitas, grazie ad alcune indiscrezioni, comincia a sospettare del complotto e sotto questo timore decide di affidare il consolato ad Antonio ed all'homo novus Cicerone. Catilina prosegue i suoi preparativi in tutta Italia e con l'aiuto di alcuni complici, tra cui Manlio e la corrotta Sempronia, alla quale Sallustio dedica un efficace ritratto (cap. 25), arruola presso Fiesole un esercito, composto in larga parte da disperati e gente piombata nella miseria. Radunati i compagni nella sua domus, promette loro in caso di buona riuscita dell'impresa grandi vantaggi e laute ricompense, e li congeda dopo un solenne discorso a cui fa seguito un giuramento:
I congiurati si riuniscono in casa di Porcio Leca. Catilina, sconfitto nelle elezioni consolari, compie alcuni attentati alla vita di Cicerone prontamente sventati. A questo punto l'homo novus illustra in Senato la pericolosità della situazione ed ottiene i pieni poteri per soffocare la ribellione. L'8 novembre del 63 a.C. accusa apertamente Catilina presentatosi in Curia, pronunciando contro di lui la "I Catilinaria". Catilina fugge da Roma e raggiunge Manlio e il suo esercito. L'autore riferisce il contenuto di un messaggio di Manlio a Marcio Re e di una missiva di Catilina a Catulo; nonostante le giustificazioni date dai due via epistola, il senato li dichiara entrambi nemici pubblici (26-36).
Sallustio inserisce un secondo excursus in cui tratta le cause della congiura, individuando solamente quelle di natura politica e sociale. La narrazione riprende con la ricostruzione dei fatti ad opera di Cicerone che raccoglie le prove del complotto, grazie all'aiuto dei Galli Allobrogi. I congiurati rimasti a Roma, tra cui Publio Lentulo Sura e Gaio Cetego, vengono arrestati; il senato si riunisce quindi per deliberare sulla loro sorte.
Dopo aver descritto l'improvviso cambio di fronte della plebs, prima desiderosa di rivoluzioni ed ora tutta al fianco di Cicerone, l'autore notifica le accuse, a parer suo infondate, mosse contro Crasso e Cesare. Mentre vengono presi provvedimenti in merito alla scarcerazione di alcuni prigionieri, il Senato si riunisce per decidere il loro destino. Dopo il discorso del console neoeletto Silano, favorevole alla condanna a morte, si contrappongono i discorsi di Cesare e Catone il Giovane: il primo è per una condanna più mite, mentre il secondo ribadisce la necessità della pena capitale (40-52). Dopo i discorsi, l'autore introduce un parallelo tra Cesare e Catone, personaggi dalle virtù opposte, ma i soli grandi uomini del tempo (53-54), entrambi essenziali per il benessere dello Stato.
Cicerone ordina l'immediata esecuzione della sentenza di morte per i congiurati: i complici di Catilina sono giustiziati nel carcere Tulliano. Catilina, nel frattempo, fugge verso nord, in direzione della Gallia Cisalpina, ma viene intercettato in Etruria dall'esercito regolare di Gaio Antonio Ibrida, inviato contro di lui dal Senato, e dall'esercito al comando di Quinto Cecilio Metello Celere, stanziato con tre legioni nel Piceno. Costretta alla battaglia nei pressi di Pistorium (Pistoia) dal legato Marco Petreio (gennaio del 62 a.C.), l'armata ribelle è annientata, e lo stesso Catilina, dopo aver combattuto valorosamente, muore sul campo (51-61).
La vicenda narrata nella monografia ruota su tre personaggi: Catilina (il protagonista), Cesare e Catone l'Uticense. Cicerone, pur rivestendo una carica importante, svolge un ruolo secondario: ideale portavoce del Senato, resta il più importante dei personaggi minori.
Lucio Sergio Catilina è il protagonista della vicenda trattata nella monografia, nonché il capo della congiura; a lui Sallustio dedica un intero capitolo descrittivo: il quinto. È la figura emblematica della decadenza della società romana, un uomo crudele ma non privo di un'ambigua grandezza, esattamente come appariva la Roma del I secolo a.C..
La sua figura spicca su tutti gli altri personaggi. Ciò si deve in gran parte alla tecnica del ritratto paradossale, un metodo che Sallustio usa per trattare e descrivere personalità combattute da grandi passioni, nelle quali a gravi vizi si affiancano e si contrappongono virtù eccezionali.
Vi sono buone ragioni per affermare che Catilina non sia un personaggio completamente negativo; non che Sallustio gli attribuisca delle doti diverse da quelle del monstrum di corruzione e di malvagità, ma alcuni studiosi, sostengono che su questa grandiosa figura si proietti il cosiddetto fascino dell'eroica fine, ovvero quell'aura di "misteriosa attrazione" che circonda quelli che combattono e muoiono per difendere i propri ideali, giusti o sbagliati che siano. Un' eroica fine che proprio lui ricerca combattendo a viso aperto nella battaglia di Pistoia, durante la quale viene descritto in una posa nobile, quasi statuaria: immagini profondamente radicate nella mentalità e nella cultura romana.
Durante la battaglia Catilina perisce, ma sarà una morte onorevole, degna di un eroe epico. Lo storico Publio Annio Floro (I-II secolo d.C.) affermò in una sua epitome:
In questo modo ne vien fuori il ritratto di un uomo straordinario, sia nella sua grandezza sia nella sua malvagità, una figura ambigua per cui l'autore non nutre avversione né condivide appieno il giudizio negativo di Cicerone.
Del resto le convinzioni di Catilina, secondo quanto riferito nei suoi discorsi, non si discostavano molto da quelle di Sallustio. La sostanziale differenza era che lo storico, dato il suo passato e la sua condizione sociale, non avrebbe mai potuto sposare una soluzione diversa da una critica moderata e rispettosa della legalità nei confronti della classe senatoria.
Un ruolo particolare all'interno della vicenda è riservato alla figura di Cesare. In effetti secondo gli storici moderni è molto verosimile, sebbene non venga accuratamente fatto trasparire nel corso dell'opera, che il futuro dictator di Roma avesse riposto più di una speranza nel buon esito della cospirazione catilinaria, come aveva già fatto nella prima congiura, anche se non viene mai fatto apertamente il suo nome. Tra gli intenti principali di Sallustio vi è quello di sollevare Cesare da ogni sospetto di un possibile legame tra la sua politica e gli oscuri disegni di Catilina. La presunta volontà di coprire le sue responsabilità, secondo alcuni critici, avrebbe spinto Sallustio ad individuare soltanto cause generali e di natura morale, trascurando i motivi politici ed economici che si celavano dietro il misfatto.Lo scrittore non perde occasione di sottolineare la preoccupazione di Cesare per la legalità. Ciò si nota principalmente nel momento in cui gli fa prendere la parola in Senato, il 15 dicembre del 63 a.C., per opporsi alla condanna a morte dei congiurati: la pena sarebbe incostituzionale e quindi contraria, sostiene, ai mores patrum (i costumi dei padri) e dunque a tutta la tradizione romana.
Il Cesare descritto da Sallustio appare tutt'altro che rivoluzionario e la sua opposizione al partito senatorio non avrebbe niente a che vedere col programma eversivo di Catilina. Al contrario, Cesare appare come il fedele custode del mos maiorum tradizionale e perciò posto sullo stesso piano di Catone Uticense, uomo estremamente conservatore, come il celebre antenato di cui porta il nome. Partendo da analoghe premesse (la tradizione e la prisca virtus, l'antica virtù del popolo romano), Catone giunge però a conclusioni opposte: chiede e sostiene, infatti, la pena capitale per i congiurati.
Uno dei capitoli più importanti dell'opera, il 54, è dedicato al confronto tra Cesare e Catone. Quando lo storico scrisse la monografia, entrambi erano tragicamente scomparsi: l'uno assassinato da congiurati; l'altro suicida. Entrambi i personaggi rivestono una particolare importanza per lo scrittore: Cesare poiché ha offerto a Sallustio la protezione politica, grazie a cui, nei suoi vari incarichi pubblici, ha avuto l'opportunità di arricchirsi; Catone per cui lo scrittore prova grande ammirazione per via della sua politica del rigore.Sallustio li mette a confronto nel celebre dibattito in Senato, cogliendo l'opportunità di esaltare le doti di questi magni viri: la generosità, l'altruismo e la clemenza di Cesare (Sallustio ne sottolinea la misericordia e la munificentia); l'austerità, il rigore, la moderazione e la severa fermezza (integritas, severitas, innocentia) di Catone; due chiari esempi di virtù opposte, ma complementari e parimenti importanti in una classe dirigente.
L'implicita conclusione di Sallustio è che l'uno e l'altro personaggio, l'uno e l'altro atteggiamento, siano essenziali per la sopravvivenza della Res publica: se Cesare è colui in grado di dare splendore allo stato, Catone appare il depositario dei valori dell'antica tradizione dei Quirites (i Romani), a cui Sallustio non intende rinunciare.
Tuttavia il problema più grave è che queste due grandi personalità della latinitas e di tutto il mondo antico giovano solo imperfettamente al bene della Res publica romana il che tra i vari sintomi di crisi dello stato è forse il più preoccupante.Nel capitolo 54, leggiamo:
Ronald Syme, insigne studioso di letteratura latina, afferma, riflettendo su questo e sui passi precedenti, che «ambedue queste personalità unite avrebbero avuto quanto era necessario per la salvezza della repubblica».
In tutta la vicenda non trova invece un ampio spazio, come ci si aspetterebbe, la figura di Cicerone, che, nelle sue celebri Orationes in Catilinam (le Catilinarie), aveva tanto esaltato i propri meriti nella scoperta e nella repressione della congiura.
Nella monografia sallustiana l'arpinate non è il «brillante politico che domina gli eventi con la lucidità della propria mente»; il suo è semplicemente un ruolo burocratico, un magistrato che fa il suo dovere, ma niente di più gli viene attribuito dallo storico. Sebbene lo stesso Sallustio non trascuri la sua importanza, definendolo a buon diritto un optimus consul, appare fondata l'ipotesi secondo cui in questo atteggiamento freddo s'intraveda una sorta di ritorsione contro il De consiliis suis, scritto in cui il console accusava apertamente Cesare, protettore dello storico.
Sallustio non condivideva gli ideali politici di Cicerone ed era pronto a difendere Cesare da ogni sorta di accusa, tra cui quella ignominiosa, per il leader dei populares, di aver retto i ranghi della congiura.
Nella monografia si avvicendano anche altri personaggi di minore importanza, in modo particolare concentrati attorno al capo della congiura, che l'abilità ritrattistica e la finezza psicologica di Sallustio rendono non meno indimenticabili dei protagonisti.Tra essi riveste una particolare importanza Sempronia, una donna dal fascino irresistibile, di famiglia nobile, non più giovanissima ma comunque di bell'aspetto. Dotata di una grande intelligenza, era apprezzata conversatrice nei più importanti salotti dell'Urbe: si interessava di letteratura greca e latina, poesia, moda e persino politica; sapeva cantare e danzare. Amica di Catilina, nonostante queste buone doti era di indole perversa, caratterizzata da atteggiamenti lussuriosi, poco fedele, varie volte complice di omicidi, spesse volte indebitata. Sallustio aggiunge che aveva una buona dose di umorismo, sottolineando altre qualità utili per il benessere della repubblica e non per attentare ad essa.
Oltre a Sempronia trovano spazio gli altri congiurati appartenenti ai ceti più alti della societas romana, sia del rango senatorio sia di quello equestre, di cui lo storico fa un elenco accurato nel capitolo 17; tra questi si annoverano in particolare Manlio, Gaio Cetego, la cui descrizione si limita a pochi aggettivi nel capitolo 43,  Quinto Curio e l'amante Fulvia.
Nel complesso vi è dunque una buona quantità di singole e ben delineate personalità; ciò è in contrasto con la concezione catoniana di historia communis, storia collettiva.
Le fonti che fanno capo a Cicerone ed alle sue celebri Catilinarie (Orationes in Catilinam) interpretano il tentativo di insurrezione di Catilina come un atto rivoluzionario ai danni del senato e dei cavalieri, accusando esplicitamente Cesare e Crasso di avervi avuto parte in qualche modo, forse come «mandanti occulti».
Una parte della critica moderna ha seguito il filone opinionistico di Cicerone, considerando conseguentemente la monografia sallustiana come un'opera di propaganda fortemente di parte ed accusando lo storico di aver distorto la vicenda in vari punti; su tutti l'eccessiva amplificazione della figura demoniaca di Catilina, che risalta con decisione sin dall'inizio dell'opera, avrebbe l'obbiettivo di fare da copertura a responsabilità politiche ben precise, ovvero quelle di Crasso e Cesare, e più in generale di tutta la factio dei populares.
Allo stesso modo un altro aspetto molto discusso, ovvero l'anticipazione di un anno della data effettiva di inizio della congiura (giugno del 64 anziché luglio 63, come concordano gli storici), avrebbe il fine di isolare Catilina, già autore di un precedente tentativo insurrezionale nel 66 a.C., dal partito popolare e di caricare le responsabilità sulla sua oscura determinazione.
Tuttavia sarebbe estremamente riduttivo ritenere che Sallustio abbia scelto questo episodio per incolpare la nobilitas al solo scopo di esentare da ogni colpa Cesare e difendere la factio popularis; anzi la realtà è ben più complessa. Dal De Catilinae coniuratione emerge un giudizio storico più moderato, una via di mezzo tra l'estremismo eccessivo di populares ed optimates: lo storico si fa portavoce dell'aspirazione alla pace ed alla legalità dei ceti benestanti romani ed italici, atteggiamento che si fece più forte dopo la disfatta dei cesaricidi nella battaglia di Filippi del 42 a.C. Da questo punto di vista l'ideologia sallustiana pare convergere verso il motto che era stato la parola d'ordine della seconda metà del I secolo a.C.: il consensus omnium bonorum (il consenso di tutti gli onesti), che era alla base del progetto ciceroniano di allargare le basi del potere coinvolgendo le forze moderate.
Vi è inoltre un altro aspetto che svilisce la tesi che l'opera abbia un fine puramente propagandistico, e cioè il fatto che Sallustio attribuisca una grande importanza agli excursus storici, tesi a collocare nel punto più esatto la crisi in atto, risalendo agli antefatti ed alle cause più vicine e più remote.
In particolare nei primi paragrafi dell'opera, traendo ampiamente ispirazione dall'analoga digressione presente nel Περὶ τοῦ Πελοποννησίου πoλέμου (La guerra del Peloponneso) di Tucidide, Sallustio ripercorre la storia di Roma, della sua ascesa e della sua decadenza, individuando come nodo cruciale una data ben precisa: il 146 a.C., anno della distruzione di Cartagine. Fu questo l'episodio che segnò la fine del metus hostilis e di conseguenza la fine dell'unità delle parti sociali. Il metus hostilis è la paura che i Romani nutrivano nei confronti dei loro nemici di sempre: i Cartaginesi. Dopo la distruzione di Cartagine ad opera di Scipione Emiliano, è venuto a mancare questo forte compattante, che aveva tenuto uniti gli strati sociali romani nei secoli precedenti; questa mancanza da una parte ha acutizzato l' ambitio (desiderio ossessivo di potere) e l' avaritia (brama di denaro), dall'altra ha favorito il concentrarsi dell'aggressività nei confronti degli adversarii politici interni.
Nell'«archeologia» romana va ravvisato il centro ideologico su cui ruota l'intera opera: il Catilina sallustiano, il monstrum, non è né un figlio del caso, né una cancrena da amputare per preservare la sanità del resto del corpo-stato, né tantomeno, come lo dipinge Cicerone, un fanatico estremista contro cui si devono concentrare le forze di tutti i boni, ovvero i membri della classe agiata schierati su posizioni politiche moderate. Questo monstrum ha in realtà origini remote: nasce innanzitutto dal clima di violenze instauratosi, a partire dai tentativi di riforma, nell'età dei Gracchi e duramente represso nel sangue; nasce anche dal contesto di illegalità diffusa, nonché di innumerevoli rancori e vendette personali, relitto della tirannide e delle proscrizioni sillane; ma nasce soprattutto con la cessazione del metus hostilis che causa a Roma un sovvertimento delle pristinae virtutes del mos maiorum che avevano funto da supporto per le vittorie romane in età cartaginese. Tutta questa serie di concause ha fatto sì che i civites romani, liberi dalla necessità di lottare per la sopravvivenza, hanno dato spazio all'individualismo, all'egoismo e a tutta la serie di vizi aspramente condannati nelle monografie sallustiane.
La critica, antica e moderna, ha da tempo sottolineato le inesattezze, le deformazioni e le parodie presenti in vari punti della monografia sallustiana. Eccone alcuni esempi.
Nel capitolo 17 la riunione segreta dei congiurati, pronti a dare inizio al piano eversivo, viene collocata nel giugno del 64 a.C., anziché, come concordano la maggior parte degli storici, l'anno seguente.
Nel diciottesimo capitolo il racconto della prima congiura ignora completamente il ruolo, per niente secondario, avuto in quell'occasione da Cesare. Un altro errore cronologico è rappresentato dalla posposizione del Senatus Consultum Ultimum, cioè del decreto senatorio, stabilito il 21 ottobre del 63, che conferiva ai consoli i pieni poteri per sgominare la congiura, alla notte tra il 6 ed il 7 novembre, in concomitanza con la riunione dei congiurati nella domus di Porcio Leca (capp. 28 – 29).
Nel capitolo 20, invece, Sallustio fa cominciare il discorso di Catilina con le parole della prima catilinaria di Cicerone. Spesso invece il capo della congiura si rivolge al console appellandolo l'inquilino dell'Urbe (cap. 31).
Gli anacronismi hanno l'obiettivo di difendere e giustificare Cesare, capo del partito dei populares, contro le accuse di complicità rivolte nei suoi confronti.Le parodie, invece, ironizzano su Cicerone, e sono frecciate rivolte al console per sottolineare una diversità sia ideologica, sia di prassi politica.
Sallustio non sarebbe stato animato soltanto da motivazioni di carattere artistico e storico, come sostiene nel proemio dell'opera, ma si sarebbe lasciato coinvolgere dal clima politico vigente, componendo un «libello quantomai polemico e tendenzioso».Quanto detto, tuttavia, è il pensiero maturato dalla critica meno favorevole allo scrittore e, sebbene non vada del tutto respinto, va in qualche modo attenuato. Si nota dunque facilmente che le idee politiche di Sallustio abbiano influenzato il suo modo di valutare personaggi ed avvenimenti; ciò non toglie però che in lui non si debba vedere un falsificatore in malafede, pronto ad alterare date e notizie pur di far risaltare un orientamento ideologico.
Più verosimilmente Sallustio non fu interessato ad uno scrupoloso accertamento dei fatti, come fanno i moderni storici, quanto ad una loro realistica drammatizzazione, ricca di pathos.
La fedeltà del ritratto storico negativo di Cicerone e le timide riserve di Sallustio sul personaggio di Catilina non permettono di rivalutare l'episodio rivestendolo di un'aura democratica, che gli è estranea. Catilina era stato un militante di Silla e si era arricchito durante la guerra civile, macchiandosi di numerosi crimini. Il complotto, quindi, anche se appoggiato da forze democratiche sane (Crasso e Cesare), resta figlio della decadenza politica romana. In Catilina dunque è possibile riscontrare una certa intelligenza politica che aveva intravisto (come Cesare del resto), attraverso le istanze democratiche, la possibilità di rovesciare un regime oligarchico.
Il suo stile è costruito sull'inconcinnitas e trae origine da due illustri modelli: lo storico greco Tucidide (in particolare il suo capolavoro La guerra del Peloponneso) e il noto predecessore Marco Porcio Catone, detto il Censore.
Questa doppia ispirazione si nota maggiormente nell' «archaeologia» (capitoli 6 - 13): la ricerca delle cause più profonde della congiura, di stampo prettamente tucidideo, si unisce con i toni solenni della denuncia della crisi del mos maiorum tradizionale, presi da Catone.
Al contrario di Cicerone che si esprimeva con uno stile ampio, articolato, ricco di subordinazione, Sallustio preferisce un discorso irregolare, pieno di asimmetrie, antitesi e variazioni dei costrutti. Il controllo di una tecnica così irregolare crea un effetto di gravitas, dando un'immagine essenziale di quello che si descrive.
Da Tucidide, Sallustio prende l'essenzialità espressiva, le sentenze brusche ed ellittiche, l'irregolarità del testo (variatio), un periodare paratattico, pieno di frasi nominali, omissione dei legami sintattici, ellissi dei verbi ausiliari (con un uso ritmato e continuo dell'infinito narrativo e del chiasmo): sono evitate le strutture bilanciate e le clausole ritmiche del discorso oratorio; da Catone prende l'eloquio solenne, moralmente atteggiato, una lingua a volte severa ed aulica, a volte popolare, ruvida nelle forme, austera: il periodare essenziale è arricchito dagli arcaismi che esaltano le frequenti allitterazioni e asindeti.
Uno stile arcaizzante ma nello stesso tempo innovatore, capace di introdurre un lessico e una sintassi in contrasto con gli standard del linguaggio letterario dell'epoca. Sallustio evita di riproporre gli effetti drammatici dello stile tragico tradizionale, preferendo suscitare emozioni partendo da una descrizione realistica dell'evento (più volte definita sobrietà tragica).
Già dall'antichità fu riconosciuta a Sallustio una certa fama che col tempo non è andata scemando. Uno dei suoi più grandi ammiratori fu Tacito che da lui prese il "moralismo austero".
e tracce della sua influenza si ritrovano in Leonardo Bruni e Angelo Poliziano, spesso con Tacito, annoverati come esempi da seguire. Nel XVIII secolo Sallustio fu uno degli autori più amati da Vittorio Alfieri che lo tradusse con grande passione.
Liber primus [i.e. De Catilinae coniuratione], Venetis, Spirea Vindelinus, 1470 (editio princeps).
De coniuratione Catilinae, [...], Venetiis, in aedibus Aldi et Andreae Asulani soceri, mense Aprili 1509 (prima edizione aldina).
Quae exstant ex optimis codd. accuratissime castigata, Patavii, excudebat Josephus Cominus, 1722 (prima edizione cominiana).
Quae exstant item epistolae de republica ordinanda declamatio in Ciceronem et pseudo-Ciceronis in Sallustium, Recensuit diligentissime et adnotationibus illustravit Gottlieb Cortius, Lipsiae, apud Ioh. Frid. Gleditschii B. filium, 1724.
De coniuratione Catilinae et De bello Iugurthino libri ex Historiarum libris quinque deperditis orationes et epistolae, erklaert von Rudolf Jacobs, Leipzig, Weidmann, 1852.
De Catilinae coniuratione et De bello Jugurthino. Accedunt Orationes et Epistulae ex Historiis excerptae, edidit Rudolfus Dietsch, Lipsiae, in aedibus B.G. Teubneri, 1861.
Coniuratio Catilinae, recensuit Axel W. Ahlberg, Gotoburgi, Eranos Forlag, 1911.
De Catilinae coniuratione, a cura di Enrica Malcovati, Torino, G. B. Paravia, 1940.
Catilina. Jugurtha. Fragments des Histoires, Texte établi et traduit par Alfred Ernout, Paris, Les Belles Lettres, 1941.
Catilina. Iugurtha. Fragmenta ampliora, post A. W. Ahlberg edidit Alphonsus Kurfess, Lipsiae, in aedibus B.G. Teubneri, 1957.
De Catilinae coniuratione, Kommentiert von Karl Vretska, Heidelberg, C. Winter Universitätsverlag, 1976.
Catilina. Iugurtha. Historiarum fragmenta selecta. Appendix Sallustiana, recognovit brevique adnotatione critica instruxit L. D. Reynolds, Oxonii, e Typographeo Clarendoniano, 1991.
Salustio con alcune altre belle cose volgareggiato per Agostino Ortica della Porta genovese, Empresso in Vinegia, per Bernardin Vinitiano di Vitali, nel anno del Redentore MDXVIII adi xxiii di Aprile (prima traduzione italiana, con la Congiuration di Catilina, a cc. A2r-L1r).
C. Crispo Sallustio tradotto da Vittorio Alfieri da Asti, Londra [i.e. Firenze, Piatti], 1804 (edizione originale postuma, con La guerra di Catilina, a pp. 9-90).
La congiura di Catilina, recata in italiano ed annotata da Vincenzo D'Addozio, Firenze, G.C. Sansoni, 1908.
La congiura di Catilina, Versione di Enrico Corradini, Milano, Società anonima Notari, 1929 («Collezione Romana»).
La congiura di Catilina, Versione con introduzione e note di Salvatore Prestigiacomo, Milano, Signorelli, 1932.
La congiura di Catilina; La guerra giugurtina; Orazioni e Lettere, Testo latino e traduzione in italiano di Giuseppe Lipparini, Bologna, N. Zanichelli, 1955.
La congiura di Catilina, Versione di Carlo Vitali, Milano, Rizzoli, 1957 («Biblioteca Universale Rizzoli», 1123).
La congiura di Catilina, Prefazione, traduzione e note a cura di Lidia Storoni Mazzolani, Milano, Biblioteca Universale Rizzoli, 1976.
La congiura di Catilina, Traduzione e prefazione di Luca Canali, Introduzione e note di Riccardo Scarcia, Milano, Garzanti, 1982.
La congiura di Catilina, a cura di Giancarlo Pontiggia, Milano, A. Mondadori, 1992.
De coniuratione Catilinae. La congiura di Catilina, Introduzione, traduzione e note di Nicola Flocchini, Milano, Mursia, 1989.
La congiura di Catilina, Introduzione, traduzione e commento a cura di Giovanni Garbugino, Napoli, Loffredo, 1998.
La congiura di Catilina, Traduzione e note di Lisa Piazzi, Introduzione di Graziana Brescia, Siena, Barbera, 2006.
 Oreste Badellino, La congiura di Catilina nel racconto di Sallustio e nelle orazioni di Cicerone, Messina, G. Principato, 1949.
 Orazio Bianco, La Catilinaria di Sallustio e l'ideologia dell'integrazione, Lecce, Milella, 1975.
 Massimo Bocchiola e Marco Sartori, L'inverno della repubblica. La congiura di Catilina, Milano, A. Mondadori, 2012, ISBN 978-88-04-62526-1.
 Luca Fezzi, Catilina. La guerra dentro Roma, Napoli, Edises, 2013, ISBN 978-88-7959-771-5.
 Massimo Fini, Catilina. Ritratto di un uomo in rivolta, Milano, A. Mondadori, 1996, ISBN 88-04-40494-9.
 Francesco Giancotti, Strutture delle monografie di Sallustio e di Tacito, Messina, G. D'Anna, 1971.
 Vittorio Pellegrini, La congiura di Catilina nell'interpretazione di M.T. Cicerone e G.C. Sallustio, Treviso, Canova, 1989, ISBN 88-85066-52-6.
 Pietro Zullino, Catilina. L'inventore del colpo di Stato, Milano, Rizzoli, 1985, ISBN 88-17-53980-5.
Gaio Sallustio Crispo, Marco Tullio Cicerone, H. H. Ørberg (a cura di). Catilina. Ex C. Sallustii Crispi de Catilinae coniuratione libro et M. Tullii Ciceronis orationibus in Catilinam. Accademia Vivarium Novum. 2000. ISBN 88-87637-07-5.
Gaio Sallustio Crispo, A. Crugnola (a cura di). Antologia sallustiana. Principato. ISBN 88-416-2367-5.
Gaio Sallusio Crispo; N. Flocchini, G. Ottaviani (a cura di). Antologia dalle opere. Paravia. 1993. ISBN 88-395-1641-7.
Frasi celebriQuousque tandem abutere, Catilina, patientia nostra? (da Cicerone, Oratio in Catilinam prima, I, 1)
 Wikimedia Commons contiene immagini o altri file su De Catilinae coniuratione (in italiano)
 Wikimedia Commons contiene immagini o altri file su De Catilinae coniuratione (in latino)
Opere sallustiane originali Latino: Bellum Catilinae, Bellum Iugurthinum, Fragmenta Historiarum, Epistulae ad Caesarem ed Invectiva in Ciceronem (quest'ultima di attribuzione incerta, anche se spesso a lui attribuita).

Il De libertate arbitrii (Sulla libertà dell'arbitrio) è un saggio di teologia in forma di dialogo che il teologo e filosofo cattolico Anselmo d'Aosta scrisse nel 1080-1085. Fa parte, insieme al De veritate (Sulla verità) e al De casu diaboli (La caduta del diavolo), di una trilogia dedicata ai problemi della verità, della rettitudine, del male, dell'onnipotenza divina e del libero arbitrio.
Il De libertate arbitrii (secondo in ordine logico, anche se non è chiaro in che ordine cronologico furono composte le tre opere) è il testo della trilogia dedicato specificamente alla libertà della volontà dell'uomo in relazione alla sua facoltà di compiere il bene o di peccare e, in generale, al problema della grazia e del male.
(IT)   Giuseppe Colombo, Invito al pensiero di Sant'Anselmo, Milano, Mursia, 1990, ISBN 88-425-0707-5.
(EN) Thomas Williams, St. Anselm of Canterbury, in Internet Encyclopedia of Philosophy. URL consultato il 15 agosto 2012.
(EN) Greg Sadler, Saint Anselm, in Stanford Encyclopedia of Philosophy. URL consultato il 15 agosto 2012.
(EN) Thomas Williams, Sandra Visser, Anselm on Truth (PDF), su shell.cas.usf.edu. URL consultato il 13 giugno 2013.
Dear Basketball è un cortometraggio d'animazione del 2017, scritto da Kobe Bryant e diretto da Glen Keane, basato sulle lettere scritte dal giocatore pubblicate il 29 novembre 2015 sul The Players' Tribune, in cui annunciò il suo ritiro dal mondo della pallacanestro.
Presentato il 23 aprile 2017 al Tribeca Film Festival, il corto è stato nominato ai Premi Oscar 2018 come miglior cortometraggio d'animazione, vincendolo.

Death Note (デスノート Desu Nōto?) è un manga ideato e scritto da Tsugumi Ōba e illustrato da Takeshi Obata. È stato serializzato in Giappone dal 1º dicembre 2003 al 15 maggio 2006 sul settimanale Weekly Shōnen Jump dalla casa editrice Shūeisha e poi raccolto in dodici volumi tankōbon. L'edizione italiana è stata curata da Planet Manga, etichetta della Panini Comics, che ha pubblicato l'opera dal 19 ottobre 2006 al 18 settembre 2008.
La storia si incentra su Light Yagami, uno studente delle scuole superiori che trova un quaderno dai poteri soprannaturali chiamato Death Note, gettato sulla Terra dallo shinigami Ryuk. L'oggetto dona all'utilizzatore il potere di uccidere chiunque semplicemente scrivendo il suo nome sul quaderno mentre ci si figura mentalmente il volto. Light intende usare il Death Note per eliminare tutti i criminali e creare un mondo libero dal male, ma i suoi piani sono contrastati dall'intervento di Elle, un investigatore privato chiamato a indagare sul caso delle misteriose morti dei criminali.
Al manga hanno fatto seguito numerose opere derivate. Una serie televisiva anime di 37 episodi, prodotta da Madhouse e diretta da Tetsurō Araki, è andata in onda in Giappone dal 3 ottobre 2006 al 26 giugno 2007 su Nippon Television. I diritti per l'edizione italiana sono stati acquistati da Panini Video, che ha trasmesso la serie nel 2008 sul canale MTV. Sono stati prodotti inoltre cinque lungometraggi e una miniserie televisiva live action, un dorama, un musical, due light novel e vari videogiochi.
I Death Note (デスノート Desu Nōto?) sono dei quaderni neri, dall'aspetto comune, in possesso degli shinigami (死神?), dei della morte. Questi li usano per uccidere gli umani, scrivendone il nome sul proprio quaderno, e allungare di conseguenza la loro esistenza di un numero di anni equivalente a quanto rimaneva da vivere a quella persona. I Death Note possono essere usati nello stesso modo dagli umani (senza il guadagno di anni di vita), a patto che la persona che possiede il quaderno scriva il nome della vittima conoscendone il volto. Una volta che il nome è stato scritto, la persona muore entro quaranta secondi di arresto cardiaco, a meno che non venga specificata una causa di morte diversa. Attraverso l'utilizzo dei Death Note si possono specificare anche altri dettagli connessi alla morte della vittima, come data e ora, o obbligare il soggetto condannato a compiere delle azioni contro la sua volontà, prima del decesso. La parte funzionale del Death Note è la carta che compone le pagine: anche brandelli o ritagli delle singole pagine, pur separate dal quaderno, se utilizzate sortiscono lo stesso effetto.
Gli shinigami possono conoscere il nome di ogni persona e il tempo che le resta da vivere semplicemente guardandola; questa capacità può essere ceduta a un umano al costo del dimezzamento del tempo che gli rimarrebbe da vivere. Nel momento in cui il possessore umano di un Death Note rinuncia al quaderno o questo viene distrutto, perde tutti i ricordi connessi al suo uso; può però recuperarli toccando nuovamente quello stesso Death Note. Gli shinigami possono morire se, per allungare il tempo di vita restante a un umano per cui provano un sentimento affettivo, uccidono un'altra persona al suo posto.
Light Yagami è uno studente modello, annoiato dal suo stile di vita e stanco di essere circondato da una società pervasa da crimini e corruzione. La sua vita prende una svolta decisiva quando un giorno trova per terra un misterioso quaderno nero, intitolato "Death Note", che reca la seguente istruzione: "L'umano il cui nome sarà scritto su questo quaderno morirà". Inizialmente scettico sulla sua autenticità, Light si ricrede quando prova con successo il quaderno su due criminali e incontra il vero proprietario del Death Note, uno shinigami di nome Ryuk; decide quindi di usare questo nuovo potere per uccidere tutti i criminali, estirpare il male e diventare il "Dio del nuovo mondo". Tuttavia, quando inizia a mettere in pratica il suo proposito, il crescente numero di morti inspiegabili attira l'attenzione degli agenti dell'Interpol e di un famoso detective privato conosciuto come Elle.
Grazie a un'imprudenza di Light, Elle scopre rapidamente che il serial killer, soprannominato dalla gente "Kira" (キラ?), risiede nel Kantō e che può uccidere le persone a distanza. Light viene a conoscenza delle indagini, poiché il padre poliziotto entra a far parte della divisione giapponese che contrasta Kira. Il giovane cerca quindi di crearsi un alibi di ferro e riesce a essere accettato all'interno della squadra investigativa al fianco di Elle, mentre continua una guerra di intelletto e psicologia tra il detective e Kira. Durante il confronto fra i due avversari, subentra un secondo Kira, dietro cui si cela in realtà Misa Amane, una idol giapponese di una certa fama. Dopo una serie di eventi che portano il Death Note a cambiare più volte padrone, Light riesce a manipolare Rem, lo shinigami proprietario del quaderno usato da Misa, affinché uccida Elle per proteggere la ragazza, e perda così la vita. Sebbene la polizia abbia scoperto l'esistenza dei Death Note e degli shinigami, Light, ormai al di sopra di ogni sospetto, assume la direzione della squadra investigativa e continua la messinscena della ricerca di Kira senza più avversari in grado di opporglisi.
Cinque anni più tardi, negli Stati Uniti, due nuovi investigatori, Near e Mello, si mettono a indagare sul caso Kira. Near agisce con l'appoggio del governo e crea la SPK, un'organizzazione nata con l'obiettivo esplicito di catturare Kira; Mello cerca di raggiungere lo stesso fine stringendo un patto con la mafia. I due ragazzi si rivelano abili almeno quanto Elle e usano qualsiasi mezzo per contrastare il loro avversario, così, grazie a una serie di sequestri, riescono ad apprendere dell'esistenza dei Death Note e cominciano a nutrire forti sospetti nei confronti di Light. Il giovane cerca di approfittare di un incontro voluto da Near tra i membri delle due squadre investigative per uccidere i suoi nuovi antagonisti. Tuttavia, Near prevede il proposito e, con l'aiuto di uno dei membri della SPK, Stephen Gevanni, sostituisce il quaderno in possesso di Teru Mikami, aiutante di Light, con un falso. Il tentativo di Light dunque fallisce e, ormai smascherato, ammette di essere Kira. In un tentativo disperato tenta ancora di utilizzare un frammento nascosto del Death Note per uccidere i suoi avversari, ma viene raggiunto dagli spari del collega Tota Matsuda. Prima che siano le ferite a causarne la morte, Ryuk uccide Light scrivendone il nome sul suo quaderno.
Light Yagami (夜神 月 Yagami Raito?) è uno dei migliori studenti giapponesi. Una volta trovato il Death Note decide di eliminare tutti criminali della terra e di creare un mondo senza il male dove lui possa vivere come un dio. Le sue azioni lo portano all'attenzione dei media, che cominciano a rivolgersi al misterioso assassino che colpisce i malviventi con il nome di "Kira". In seguito all'interessamento al caso da parte di Elle, deve usare tutta la sua abilità e i poteri del quaderno per evitare le deduzioni del detective. È doppiato in giapponese da Mamoru Miyano e in italiano da Flavio Aquilone.
Elle (エル Eru?), il cui vero nome è L Lawliet (エル・ローライト Eru Rōraito?), è un famoso detective privato di cui nessuno conosce la vera identità tranne il suo mentore Watari. Ha raggiunto fama internazionale per aver risolto casi difficili grazie alla sua spiccata logica e intelligenza. Riesce a mettere Light alle strette, ma viene ucciso dallo shinigami Rem, che, manipolato da Light nel proteggere Misa Amane, scrive il suo nome sul proprio Death Note. È doppiato in giapponese da Kappei Yamaguchi e in italiano da Stefano Crescentini.
Mello (メロ Mero?), il cui vero nome è Mihael Keehl (ミハエル・ケール Mihaeru Kēru?), è un ragazzo dall'intelligenza fuori dall'ordinario cresciuto alla Wammy's House. In seguito alla morte di Elle è il secondo nella linea di successione al detective, ma preferisce allontanarsi dall'orfanotrofio e stringere un accordo con la mafia per trovare Kira, piuttosto che collaborare con il compagno Near. Viene ucciso da Kiyomi Takada, simpatizzante e collaboratrice di Light, che scrive il suo nome sul Death Note seguendo gli ordini di Light. È doppiato in giapponese da Nozomu Sasaki e in italiano da Fabrizio De Flaviis.
Near (ニア Nia?), il cui vero nome è Nate River (ネイト・リバー Neito Ribā?), è uno dei bambini plusdotati dell'orfanotrofio Wammy's House e il primo nella linea di successione a Elle. Incassato il rifiuto del compagno Mello a risolvere insieme il caso Kira, con l'aiuto del governo statunitense crea l'SPK, una organizzazione nata con l'unico obiettivo di catturare Kira. Secondo Near, né lui né Mello raggiungono il livello di Elle, ma congiuntamente riescono a eguagliarlo, se non addirittura a superarlo. È doppiato in giapponese da Noriko Hidaka e in italiano da Jacopo Castagna.
Misa Amane (弥 海砂 Amane Misa?) è una famosa idol giapponese che entra in possesso di un Death Note. Misa è ossessionata da Kira dopo che questi ha giustiziato l'assassino dei suoi genitori, e desidera ardentemente aiutarlo, spacciandosi per il "secondo Kira". Quando scopre che Kira è Light, essa si innamora profondamente del giovane, che finge di ricambiare per manipolarla più facilmente ed ottenere i suoi scopi. È doppiata in giapponese da Aya Hirano e in italiano da Germana Savo.
Il processo di creazione della serie è iniziato quando Tsugumi Ōba realizzò alcune vignette per due concept da affidare alla Shūeisha. Uno dei due lavori, che poi sarebbe divenuto Death Note, fu ben accolto dalla casa editrice e ricevette reazioni positive da parte dei lettori. Oba ha dichiarato che le idee centrali da cui prende spunto la storia sono le figure degli shinigami e il rispetto di "regole specifiche" a cui i protagonisti devono sottostare. La sua intenzione era quella di creare una serie ricca di suspense, non sentendosi in grado di realizzare un manga di combattimenti e considerando che non c'erano molte serie su questo tema. L'autore ha inoltre ammesso che contenere la storia per lo one-shot in un unico capitolo è stato "molto difficile" e che la sua realizzazione ha richiesto più di un mese di tempo. Nella trama dell'episodio pilota rivestiva un ruolo importante il Death Eraser, un oggetto in grado di riportare in vita le persone uccise con il Death Note, che non ha però trovato spazio nella versione definitiva perché non gradito da Ōba.
Per illustrare lo one-shot venne coinvolto il mangaka Takeshi Obata. A detta del disegnatore, quando ricevette per la prima volta la bozza di lavoro di Ōba, non capì subito bene di cosa si trattasse, ma volle ugualmente prendere parte al progetto quando intuì che si trattava di una "storia dell'orrore con shinigami" e perché sembrava un lavoro dai toni "cupi". Obata ha anche affermato che, mentre leggeva le vignette, si domandava come sarebbe proseguita la serie e se i lettori di Shōnen Jump l'avrebbero apprezzata; ha inoltre aggiunto che nonostante non ci fossero grandi scene d'azione, gli era piaciuta subito l'atmosfera del racconto. I due artisti non si incontrarono mai durante la fase di realizzazione dello one-shot. Quando Ōba portò il progetto al suo editore, questi gli disse che non era necessario a suo avviso che lo scrittore si confrontasse con Obata per discuterne, dal momento che "tutto sarebbe andato bene". L'illustratore, senza linee guida precise, disegnò quindi il capitolo pilota seguendo il proprio gusto e la propria sensibilità.
Dopo la pubblicazione dello one-shot, l'autore non si aspettava che la serie venisse approvata, in quanto la riteneva poco adatta a una rivista come Shōnen Jump. Quando apprese che Death Note sarebbe diventato un manga a pubblicazione settimanale e illustrato da Obata fu tanto sorpreso da "non riuscire nemmeno a crederci". Ōba e Obata si incontrarono di rado durante la realizzazione del manga, motivo per cui il confronto tra i due avveniva soprattutto in maniera indiretta, tramite il loro editore. Nonostante Obata fosse molto curioso, si sforzò di non chiedere all'editore quali sarebbero stati gli sviluppi della storia, mentre Ōba raccontò che quando un giorno chiese all'editore se Obata avesse "detto niente" a proposito della storia o della trama, questi gli rispose: "No, niente", sorridendo. I due si divisero il lavoro. Ōba era responsabile della creazione dello storyboard, contenente i dialoghi e i disegni di base. Questo veniva inviato all'editore, che lo controllava e lo consegnava all'illustratore con lo script corretto e una distribuzione dei pannelli quasi definitiva. Obata determinava quindi le espressioni dei personaggi, le prospettive delle scene e realizzava il prodotto finale. Ōba si preoccupava di fornire a Obata indicazioni precise sulla personalità dei personaggi, ma lasciava l'aspetto e i dettagli all'illustratore. La presa visione a posteriori dell'aspetto fisico di certi soggetti, permise all'autore di farsi un'idea più precisa dei personaggi e lo ispirò nella creazione di nuove scene e dialoghi. All'illustratore venne concessa una libertà artistica notevole anche nel design dei Death Note; originariamente Obata aveva pensato di renderli come grossi volumi simili alla Bibbia, ma poi valutò che in questo modo sarebbero stati "difficili da usare" e optò quindi per un più maneggevole quaderno.
Il programma di lavoro settimanale di Ōba includeva cinque giorni per ideare la trama e un giorno per creare la bozza a matita in cui inserire i dialoghi. A quel punto lo scrittore inviava il progetto iniziale all'editore. Ōba ha dichiarato che a volte gli bastarono tre o quattro giorni per concepire un capitolo, ma che in qualche circostanza questo lavoro lo impegnò fino a un mese. Il lavoro di Obata prevedeva una giornata dedicata alla progettazione dello storyboard e una seconda per realizzare i disegni. In seguito le tavole passavano ai suoi assistenti per quattro giorni e il settimo giorno Obata riprendeva in mano il capitolo per correggere, aggiungere gli ultimi dettagli e completarlo. L'illustratore ha affermato che in qualche circostanza impiegò un paio di giorni in più per le pagine a colori e che questo aveva creato dei disagi al calendario di lavoro. Una parte importante del lavoro di Ōba fu l'attenzione rivolta ai tempi narrativi e ai dialoghi, per fare in modo che il testo fosse il più conciso possibile. Egli riteneva infatti che una storia con un'esposizione eccessiva sarebbe risultata troppo stancante e avrebbe danneggiato la suspense. In diverse circostanze la bozza originale risultò troppo lunga e bisognò modificarla prima di ottenere il giusto ritmo e tempo. Per assicurare uniformità e compattezza alla narrazione, Ōba rileggeva attentamente i "due o quattro" capitoli precedenti a quello su cui stava lavorando al momento.
All'inizio della serializzazione Ōba non aveva idee precise sulla piega che avrebbe fatto prendere alla storia, salvo l'introduzione di un secondo Kira e di Rem. Infine decise di assegnare il ruolo del secondo Kira a una donna, per rendere più appariscenti i disegni e aggiungere una tematica amorosa alla vicenda. Elle venne rappresentato come un personaggio eccentrico per differenziarlo da Light, che sarebbe stato invece uno studente brillante e popolare. Fin dall'inizio, Ōba aveva in mente di concludere la prima parte della narrazione con la risoluzione dello scontro Light-Elle. La morte del detective era solo una di tante opzioni, ma venne scelta come quella più adeguata all'escalation di eventi che avevano portato Misa a essere posta sotto sorveglianza da Elle. Ciò nonostante, l'autore si dichiarò riluttante ad abbandonare il personaggio e la decisione fu molto sofferta. Per non ripetere quanto già visto nel primo arco narrativo, Ōba introdusse due nuovi investigatori, Near e Mello, in modo che lo scontro diventasse a tre e ci fosse più spazio per sottotrame e "schemi di grande portata". Pur non volendo esprimere alcun tema in particolare, l'autore della serie si basò sul concetto secondo cui "bisogna dare il massimo mentre siamo vivi, perché tutti gli esseri umani prima o poi muoiono e non possono essere riportati in vita".
Per adattare il manga in anime furono chiamati Tetsurō Araki alla regia e Toshiki Inoue per la sceneggiatura. Araki ha dichiarato che quando scoprì che era in corso un progetto per animare il manga di Death Note, si mise "letteralmente a supplicare" i produttori per unirsi allo staff e, una volta parte della squadra, insistette sul fatto che Inoue avrebbe dovuto scrivere la sceneggiatura. Lo scrittore aggiunse che era suo desiderio impegnarsi a fondo nel progetto, poiché gli era piaciuto il manga.
Il desiderio di Araki era quello di mettere in evidenza gli aspetti che avevano reso interessante la serie, piuttosto che concentrarsi semplicemente sulla morale o sul concetto di giustizia. Egli riteneva che la presenza di Light fosse l'elemento più riuscito dell'opera originale, di conseguenza l'anime ripercorre il più possibile i pensieri e le azioni del protagonista. Poiché in un anime lo spettatore non può tornare a consultare le pagine lette come farebbe il lettore di manga, il personale dell'adattamento ha fatto in modo che la storia chiarisse i dettagli. A causa della complessità del manga originale, lo sceneggiatore ha descritto questo processo come "decisamente delicato e una grande sfida". Inoue ha anche ammesso di aver abbondato con le istruzioni e le note nel passare il copione all'animazione, appunti che Araki ha reputato cruciali per lo sviluppo della serie.
Come sottolinea Davide Caci nel suo saggio Death Note. Uno studente modello e il dio della morte, l'opera è permeata di riferimenti a simboli religiosi cristiani. Per esempio la croce è un elemento ricorrente sulle copertine di tutti i volumi del manga, e compare nell'abbigliamento di Misa e come ciondolo sul braccialetto di Mello. Anche la sequenza (presente solo nell'adattamento anime) in cui Elle asciuga i piedi a Light, poco prima di essere ucciso, rimanda alla lavanda dei piedi di Gesù agli apostoli, in particolare a Giuda in qualità di traditore, il giorno prima della morte. Nella sigla iniziale dell'anime si notano dei paralleli tra la scena in cui Naomi Misora regge il corpo di Raye Pember e la Pietà vaticana di Michelangelo, oltre a un riferimento all'affresco del Giudizio universale e una scena in cui viene mostrato Light con le mani aperte, nella tipica posa di Cristo. Un brano della colonna sonora è intitolato inoltre Kyrie e «recita l'elegia del Kyrie eleison (Κύριε ἐλέησον), preghiera della liturgia cristiana che significa "Signore, pietà"».
Una nota a parte, secondo lo studioso, merita la figura della mela. Essa compare nelle mani di Light nella sigla iniziale dell'anime e nelle scene in cui dà da mangiare a Ryuk, che si ciba esclusivamente di questo frutto. Estendendo la lettura cristiana alla mela, essa assurge a «simbolo di peccato e consapevolezza» e suggerisce il collegamento tra la figura di Light e quella di Adamo. Come il personaggio biblico, infatti, Light vuole elevarsi al livello di Dio (vuole diventare il "dio del nuovo mondo") e ci riesce trovando il Death Note; che, come la mela ad Adamo, gli viene consegnato da una creatura superiore, in questo caso uno shinigami, nel racconto biblico il serpente-diavolo. Light crederà quindi come Adamo di aver raggiunto un più alto grado di consapevolezza e di essere in grado di discernere il bene dal male, ma nel suo delirio di onnipotenza subirà una pena simile a quella del patriarca cacciato dall'Eden e cioè la perdita del mondo su cui voleva regnare «per finire in quel limbo che è il mondo degli shinigami». A tal proposito, Ōba ha affermato nella guida alla lettura di aver inserito la mela solamente perché era un frutto adatto alle dimensioni della bocca di Ryuk, senza voler rimandare a un significato metaforico.
Il manga di Death Note è stato serializzato per la prima volta in Giappone nel settimanale della Shūeisha Weekly Shōnen Jump dal 1º dicembre 2003 al 15 maggio 2006 per un totale di 108 capitoli. Questi sono in seguito stati raccolti in dodici volumi tankōbon, pubblicati dal 2 aprile 2004 al 4 luglio 2006. La pubblicazione dei volumi ha avuto una periodicità irregolare, variando da bimestrale a trimestrale senza uno schema fisso. L'opera è stata esportata in tutto il mondo: in Nord America, Death Note è stato pubblicato da Viz Media dal 10 ottobre 2005 al 7 marzo 2007; in Spagna da Editores de Tebeos; nei Paesi di lingua tedesca da Tokyopop; in Francia da Kana dal 19 gennaio 2007 al 3 ottobre 2008.
In Italia i diritti del manga sono stati acquistati dalla Planet Manga, etichetta della Panini Comics, che ha pubblicato i dodici volumi di Death Note a cadenza bimestrale dal 19 ottobre 2006 al 18 settembre 2008. I volumi sono stati in seguito ristampati svariate volte. La casa editrice ha anche pubblicato una ristampa della serie in formato 13×20, intitolata Death Note Gold, ristampata anch'essa, in versione deluxe con sovraccoperta. Proprio la versione Gold ha generato delle proteste da parte dai lettori per via di una pagina mancante nel volume 8 e di errori e imperfezioni di traduzione. La Panini Comics ha risposto alle critiche con un comunicato, in cui, pur scusandosi, ha dichiarato che non avrebbe sostituito le copie incriminate, limitandosi ad allegare la pagina mancante. L'11 gennaio 2010, tuttavia, la casa editrice ha fatto un passo indietro e ha affermato in un comunicato che avrebbe sostituito gratuitamente le copie fallate. L'8 novembre 2012 è iniziata la pubblicazione di una ristampa a cadenza bimestrale intitolata Death Note: Black Edition, che si è conclusa il 19 settembre 2013 per un totale di sei volumi, raccogliendo in un unico albo due volumi del manga originale.
Oltre ai volumi della serie regolare, è stato pubblicato anche un tredicesimo capitolo, intitolato Death Note 13: Guida alla lettura (デス ノート ハウ トゥー リード 13 Desu Nōto Hau Tū Rīdo 13?) contenente il riassunto della storia, le schede dei personaggi e l'elenco delle strategie da loro utilizzate, la lista completa delle regole del Death Note, una doppia intervista agli autori Ōba e Obata, un'intervista a Ōba sulle questioni irrisolte della storia e alcuni sketch comici con i protagonisti di Death Note.
È inoltre presente il capitolo pilota one-shot, con cui Ōba e Obata hanno presentato per la prima volta il manga sulle pagine di Weekly Shōnen Jump. In questa storia di 55 pagine, un Death Note finisce nelle mani di un ragazzino di 13 anni, Tarō Kagami (鏡太郎 Kagami Tarō?), che utilizzandolo uccide accidentalmente alcuni suoi compagni di classe. Pochi giorni dopo gli si presenta davanti lo shinigami Ryuk, che gli spiega di essere il legittimo proprietario del quaderno e di averlo perduto accidentalmente. Intanto alcuni agenti di polizia si mettono al lavoro per comprendere come sia possibile che cinque studenti, tutti appartenenti alla stessa classe, siano morti di arresto cardiaco nel giro di due giorni. Tra il panico del ragazzino e le varie vicende scolastiche Ryuk mostra a Kagami una gomma da cancellare, chiamata "Gomma della Morte" (Death Eraser in originale), spiegandogli che cancellando con quella gomma un nome dal Death Note, la persona indicata sarebbe tornata in vita. Alcuni elementi di questo episodio, come il Death Eraser, sono assenti nella versione finale del manga.
L'adattamento anime di Death Note, diretto da Tetsurō Araki, animato da Madhouse e prodotto dalle compagnie giapponesi Nippon Television, Shūeisha, D.N. Dream Partners e VAP, è stato mandato in onda in Giappone dal 3 ottobre 2006 al 26 giugno 2007 per un totale di 37 episodi. Le puntate sono state trasmesse su Nippon Television a cadenza settimanale ogni martedì alle ore 00:56. La serie animata segue fedelmente il manga, discostandosi solo nella cronologia, che è spostata avanti di tre anni, e in alcune piccole differenze nel design dei protagonisti e nell'ordine degli avvenimenti. La serie è stata pubblicata anche in DVD, in nove volumi, a partire dal 21 dicembre 2006.
L'opera è stata trasmessa in diversi Paesi oltre al Giappone. In Nord America la serie è stata resa disponibile per il download, in un'edizione in giapponese con i sottotitoli in inglese, mentre era ancora in programmazione nel Paese del Sol levante. Successivamente sono stati trasmessi in prima visione TV gli episodi doppiati; negli Stati Uniti nel programma Adult Swim di Cartoon Network dal 20 ottobre 2007 al 6 luglio 2008; in Canada sulla rete YTV dal 28 ottobre 2007 al 4 luglio 2008. In Spagna l'anime è stato trasmesso sul canale Animax España e in America Latina, nelle due versioni con doppiaggio spagnolo e portoghese, sull'emittente Animax Latinoamérica. In Francia Death Note è stato distribuito da Kana Video e trasmesso sulla rete televisiva MCM dal 2 febbraio 2008 al ritmo di due puntate ogni settimana (una il sabato e una la domenica), con una ritrasmissione aggiuntiva il giovedì sera.
In Italia i diritti dell'anime sono stati acquistati dalla Panini Video. La compagnia ha raggiunto un accordo con l'emittente MTV Italia per la trasmissione della serie in televisione e, dal 28 ottobre 2008 al 9 giugno 2009, le puntate sono andate in onda ogni martedì alle ore 22:00. Il 6 novembre 2008 è stato messo in commercio da Panini Video il primo volume della collezione in DVD, che è continuata con l'uscita di altri otto dischi. Il doppiaggio è stato eseguito dalla compagnia C.D. - Cine Dubbing International sotto la direzione di Anton Giulio Castagna e con Maria Teresa Di Blasi in qualità di responsabile dei dialoghi. Sono state realizzate due versioni del doppiaggio: una, più fedele, è stata destinata ai DVD e al mercato dell'home video, mentre per la trasmissione su MTV è stato prodotto un doppiaggio censurato. Quest'ultimo presenta censure relative soprattutto alla parola "Dio", sostituita con sinonimi o fatta intuire con giri di parole. Sono presenti anche altri tagli minori alla traccia audio nel caso di parole o frasi scurrili. Inoltre nell'ultimo episodio è stata censurata la scena del suicidio di Mikami; questo episodio venne però ritrasmesso in forma integrale la sera stessa a mezzanotte. I diritti dell'anime sono stati ceduti dalla Panini Video alla Dynit, che ha ripubblicato la serie in due box da quattro DVD ciascuno, usciti rispettivamente il 30 ottobre e il 18 dicembre 2013, e ha reso disponibile la serie in streaming sulla piattaforma on demand VVVVID.it a partire da febbraio 2015. Dal 24 febbraio 2016 è disponibile sulla piattaforma Netflix.
Il 31 agosto 2007 è stato trasmesso su Nippon Television uno special televisivo della durata di circa due ore intitolato Death Note Rewrite: Genshi suru kami (DEATH NOTEリライト·幻視する神? "Death Note, riscrittura - Il dio con le allucinazioni") e noto anche col titolo internazionale di Death Note Rewrite: The Visualizing God. Si tratta di una sorta di riassunto dei primi 26 episodi che vengono raccontati da Ryuk, invecchiato rispetto a quello che viene mostrato nella serie, a un altro misterioso shinigami il quale, interessato alle vicende di Light e dello stesso Ryuk, vorrebbe andare nel mondo degli umani. Alcune delle scene di questo episodio extra sono state modificate rispetto alle puntate precedenti, mentre altre sono del tutto inedite. Un secondo special di circa un'ora e mezza, intitolato Death Note Rewrite 2: L o tsugu mono (DEATH NOTEリライト2·Lを継ぐ者? "Death Note, riscrittura 2: I successori di Elle") e conosciuto anche con il titolo internazionale di Death Note Rewrite 2: L's Successors, è andato in onda il 22 agosto 2008. Anche questo episodio costituisce un riassunto della serie originale, concentrandosi stavolta sulla seconda metà della storia. Contiene un maggior numero di scene e dialoghi inediti rispetto al precedente Genshi suru kami.
Death Note è stato adattato per il grande schermo in forma di tre film live action, prodotti da Nippon Television e distribuiti nelle sale giapponesi da Warner Bros. I primi due sono stati diretti da Shūsuke Kaneko e il terzo da Hideo Nakata. Il primo film, Death Note - Il film, è stato proiettato per la prima volta in Giappone il 17 giugno 2006, restando in vetta al botteghino per due settimane. È parzialmente fedele al manga — presentando solo alcune differenze come l'aggiunta di Shiori, la ragazza di Light — e la storia si svolge sotto forma di flashback di Light, che, ormai all'università, rivive il ritrovamento del Death Note e gli eventi seguenti, avvenuti qualche anno prima. Il sequel, Death Note - Il film - L'ultimo nome, è stato distribuito a partire dal 3 novembre 2006 e si discosta decisamente dal manga nel finale, in cui Elle riesce a sconfiggere Light e a trovare le prove della sua colpevolezza, sopravvivendogli per una ventina di giorni, salvo poi morire a causa del Death Note. Il 9 febbraio 2008 è uscito nelle sale giapponesi L change the WorLd, uno spin-off che riprende la linea narrativa dei primi due lungometraggi e si incentra sugli ultimi giorni di vita dell'investigatore Elle, alle prese con un gruppo di bio-terroristi.
A settembre 2016 è stata trasmessa in Giappone una webserie live action intitolata Death Note: New Generation, collocata cronologicamente dopo gli eventi de L'ultimo nome e destinata a colmare i dieci anni di tempo tra le vicende dei primi due film e l'imminente Death Note - Il film - Illumina il nuovo mondo, che al tempo era in lavorazione. Il quarto film ha debuttato il 29 ottobre successivo e presenta un nuovo cast di giovani detective alle prese con un caso di terrorismo informatico e sei Death Note inviati nel mondo dei vivi.
Death Note ha suscitato l'interesse di diverse case di produzione statunitensi, intenzionate a filmarne un eventuale remake hollywoodiano. I diritti per l'adattamento sono stati acquistati nel 2009 da Warner Bros., che ha ingaggiato Anthony Bagarozzi e Charles Mondry per scrivere la sceneggiatura e Shane Black per dirigere il film. In un'intervista pubblicata il 24 aprile 2013 Black ha confermato di essere al lavoro sul progetto e di avere intenzione di scrivere la sceneggiatura entro i tre mesi seguenti. L'8 luglio 2014 il sito The Tracking Board ha rivelato che Gus Van Sant sarebbe subentrato a Black in qualità di regista e che Dan Lin, Doug Davison, Roy Lee e Brian Witten lo avrebbero affiancato in qualità di produttori. Nell'aprile 2015 viene invece rivelato che il compito è stato affidato ad Adam Wingard, regista degli horror The Guest e You're Next. L'ultima stesura della sceneggiatura è opera di Jeremy Slater, autore di Fantastic 4 - I Fantastici Quattro e The Lazarus Effect. Dopo che Warner Bros. ha accantonato definitivamente il progetto, Netflix ne ha rilevato i diritti e ha distribuito il film, intitolato Death Note - Il quaderno della morte, a partire dal 25 agosto 2017.
La colonna sonora originale dell'anime è stata composta da Hideki Taniuchi e Yoshihisa Hirano e raccolta in tre CD. Il primo, Death Note Original Soundtrack, è stato pubblicato in Giappone il 21 dicembre 2006; il secondo, Death Note Original Soundtrack II, è stato pubblicato il 21 marzo 2007; il terzo Death Note Original Soundtrack III è stato messo in commercio a partire dal 27 giugno 2007. I brani appartengono a generi musicali diversi e spaziano da stili contemporanei come pop e rock a musica antica come musica da camera, musica sacra e canti gregoriani. Le sigle dell'anime sono eseguite dal gruppo visual kei Nightmare e da quello metalcore Maximum the Hormone. Le sigle di apertura sono the WORLD (episodi 1-19) dei Nightmare e What's Up, People?! (episodi 20-37) dei Maximum the Hormone. Le sigle di chiusura sono Alumina (アルミナ Arumina?) (episodi 1-19) dei Nightmare e Zetsubō Billy (絶望ビリー Zetsubō Birī?) (episodi 20-36) dei Maximum the Hormone. L'episodio 37 presenta al posto della ending Zetsubō Billy, il brano strumentale Coda〜Death Note, accompagnato dai titoli di coda e da alcune ultime animazioni riguardanti Light e Misa, insieme a una breve apparizione di Elle.
Sono stati pubblicati anche diversi CD con le colonne sonore dei film live action. Sound of Death Note contiene le musiche del primo film Death Note, composte e arrangiate da Kenji Kawai. È stato pubblicato il 17 giugno 2006 dalla VAP. Sound of Death Note the Last name, pubblicato il 2 novembre 2006, contiene la colonna sonora del film Death Note - Il film - L'ultimo nome. Il 23 gennaio 2008 è uscito Sound of L change the WorLd, il CD con le musiche del terzo film di Death Note, L change the WorLd. Death Note Tribute è un album tributo dedicato al film live action Death Note. È stato pubblicato il 21 giugno 2006 dalla BMG Japan e contiene 15 brani interpretati da vari artisti, tra cui Shikao Suga, M-Flo, BUCK-TICK e Aya Matsuura. In onore del secondo film è stato realizzato un secondo album tributo, The Songs for Death Note the movie〜the Last name Tribute. È stato messo in commercio dal 20 dicembre 2006, per un totale di 14 brani cantati da artisti quali Orange Range, abingdon boys school, High and Mighty Color, Doping Panda e Galneryus.
Un adattamento light novel della serie, intitolato Another Note: Il serial killer di Los Angeles (アナザーノート ロサンゼルスBB連続殺人事件 Anazā nōto - Rosanzerusu bī bī renzoku satsujin jiken?, lett. "Un altro quaderno - Il caso degli omicidi seriali di BB di Los Angeles"), è stato scritto dall'autore Nisio Isin e pubblicato dalla Shūeisha il 1º agosto 2006. Il romanzo, narrato dal punto di vista di Mello, racconta di un precedente caso di investigazione, che vede l'agente dell'FBI Naomi Misora lavorare al fianco di Elle nella cattura del criminale Beyond Birthday. La light novel è stata pubblicata in inglese da Viz Media il 19 febbraio 2008; in italiano è stata edita da Panini Comics a luglio 2009 e una seconda ristampa è uscita il 16 settembre 2010.
Una seconda light novel, L change the WorLd, scritta da "M" e pubblicata da Shūeisha il 25 dicembre 2007, costituisce un adattamento del film omonimo. Nonostante si mantenga abbastanza fedele al lungometraggio, ci sono delle differenze significative nella storia. Come la precedente, anche questa light novel è stata pubblicata in inglese da Viz Media, il 20 ottobre 2009; e in italiano è stata edita da Panini Comics nel 2009 e una seconda ristampa è uscita il 17 marzo 2011.
Nell'aprile 2015 è stato annunciato sulle pagine di Weekly Shōnen Jump che Death Note sarebbe stato adattato in un dorama televisivo che avrebbe debuttato nel luglio dello stesso anno. La serie è stata trasmessa dal 5 luglio al 13 settembre 2015 sulla rete giapponese Nippon Television ed è stata proposta in simulcast con qualche giorno di distacco in tutto il mondo da Crunchyroll e in Italia da Dynit sulla piattaforma VVVVID. Invece di riproporre il cast dei film live action, la serie presenta nuovi attori: tra cui Masataka Kubota nei panni di Light, Kento Yamazaki come Elle, Mio Yūki come Near e Hinako Sano come Misa.
Death Note è stato adattato in un musical, composto da Frank Wildhorn su testi di Jack Murphy. L'opera ha debuttato al Nissay Theatre di Tokyo nell'aprile 2015 ed è stata poi replicata al LG Art Center di Seul nei mesi di luglio e agosto.
Un videogioco di strategia di Death Note sviluppato e pubblicato dalla Konami per Nintendo DS e intitolato Death Note: Kira Game (DEATH NOTE キラゲーム Desu Nōto Kira Gēmu?), è stato pubblicato il 15 febbraio 2007. Il giocatore può scegliere se interpretare il personaggio di Kira o Elle e, tramite una serie di investigazioni e di indizi, deve cercare di scovare l'identità del suo rispettivo nemico. Un sequel del gioco, Death Note: L o tsugu mono (DEATH NOTE Lを継ぐ者 Desu Nōto Eru o tsugu mono?, lett. "Death Note - I successori di Elle"), è uscito il 12 luglio 2007. Presenta uno schema di gioco simile al precedente, focalizzandosi maggiormente sulla seconda parte della storia e sui personaggi di Near e Mello. Un terzo gioco intitolato L: The Prologue to Death Note - Rasen no trap (L the proLogue to DEATH NOTE -螺旋の罠(トラップ)- L the proLogue to DEATH NOTE -Rasen no torappu-?, lett. "Elle - Il prologo di Death Note - La trappola a spirale"), è stato pubblicato per Nintendo DS il 7 febbraio 2008. L'opera costituisce un prequel agli eventi di Death Note e permette al giocatore di vestire i panni di un giovane investigatore dell'FBI e di affrontare diverse missioni con l'aiuto di Elle.
Diversi personaggi di Death Note compaiono in Jump Super Stars e Jump Ultimate Stars, videogiochi picchiaduro sviluppati da Nintendo, che presentano molti protagonisti delle serie pubblicate su Weekly Shōnen Jump. Light, Ryuk ed Elle compaiono infatti in Jump Super Stars come personaggi secondari; mentre nel cast di Jump Ultimate Stars si aggiungono anche Misa, Near e Mello. Light Yagami e Ryuk compaiono anche all'interno del videogioco crossover Jump Force come personaggi non giocabili.
Nel maggio 2009 è uscito il gioco Death Note: Investigation Card Game, curato dall'autore italiano Giacomo Santopietro e pubblicato in esclusiva per il mercato italiano da Trofè. Un ulteriore gioco da tavolo, Death Note: Confrontation, prodotto da IDW Games e Viz Media per due giocatori, è stato annunciato per il 28 giugno 2018.
Death Note ha avuto un'ottima accoglienza in vari Paesi. In Giappone si è rivelato un caso mediatico di enorme impatto, sia come numero di lettori sia come introiti per vendita dei volumi e del vasto merchandise. Alla fine del 2008 il numero di volumi venduti raggiunse i 26,5 milioni di copie. Nel dicembre 2015 è la seconda serie anime con il voto più alto sull'Internet Movie Database, dietro a Fullmetal Alchemist: Brotherhood, con una valutazione media di 9,0/10. Sia Light che Elle sono inclusi nell'elenco di IGN dei 25 migliori personaggi degli anime, mentre la serie si ritrova spesso nelle liste degli anime e manga più belli di tutti i tempi. Zac Bertschy di Anime News Network ha notato che la differenza tra Death Note e altri manga dello stesso genere è molto grande, citando a supporto il personaggio di Light, che, pur essendo il protagonista, non possiede i tratti distintivi dell'eroe e anzi commette dei veri e propri crimini, con cui è difficile simpatizzare, ma che lo rendono al tempo stesso più umano e credibile. Nonostante, secondo il critico, alcuni lettori del genere shōnen potrebbero rimanere meravigliati e interdetti dai temi maturi e dalla serietà di Death Note, il giudizio complessivo dell'opera si mantiene alto per via delle belle illustrazioni, della storia e dei personaggi convincenti. Julie Rosato di Mania Entertainment ha trovato la storia molto interessante, apprezzando lo sviluppo e l'evoluzione di Light, l'introduzione di Elle e di come questi cominci a sospettare dell'identità del primo. Ha inoltre lodato la trama per essere in grado di "costruire un climax" con ogni dettaglio presentato nel primo capitolo, creando aspettative nei lettori per sapere cosa succederà negli episodi successivi.
Briana Lawrence di Anime News Network ha parlato di Death Note come di "una delle partite di tennis più lunghe e meglio giocate nella storia degli anime", alludendo allo scontro tra Kira e Elle; e ha aggiunto che uno degli elementi di maggior fascino è che la storia non ha un cattivo per antonomasia, ma presenta due punti di vista che si identificano entrambi nel concetto di giustizia. La scrittrice ha criticato la seconda parte della storia come il punto debole del manga, in cui, dal suo punto di vista, vengono a mancare le rivelazioni sul Death Note, l'approfondimento su personaggi secondari, l'acume di Light, e in generale tutti quegli elementi che avevano reso interessante la prima parte e che si rivedono, per una degna conclusione, solo nell'ultimo volume. La rivista elettronica Everyeye ha apprezzato l'opera, pur evidenziando che essa "può scoraggiare per la mole di lunghezza dei dialoghi e per la mancanza di scene di azione". Melissa Sternenberg di T.H.E.M. Anime gli assegna 5 stelle su 5, sottolineando che la serie offre, oltre che ad uno spettacolo gradevole, anche la possibilità di meditare su "l'enigma morale" di che cosa fare se ci si dovesse trovare nella stessa situazione di Light. Analizzando l'anime, la critica ha dichiarato di non trovare "nulla di cui lamentarsi", gradendo la fluidità dell'animazione, la fedeltà del character design al manga originale e la scelta musicale.
Death Note è stato nominato nel 2007 al Premio Seiun e al Premio culturale Osamu Tezuka ed è risultato vincitore nella categoria miglior anime ai Tokyo Anime Awards. A livello internazionale ha ricevuto una nomination nel 2006 nella categoria miglior manga agli American Anime Awards e ha vinto gli Eagle Awards, sempre nella categoria manga, nel 2008. In un sondaggio del gennaio 2007, indetto da Oricon tra i fan giapponesi di manga e anime sul personaggio che avrebbero rivisto più volentieri in uno spin-off, il vincitore risultò Elle, che si piazzò al primo posto nella classifica femminile e al secondo in quella maschile. Nel 2014, in occasione del decimo anniversario del manga la Shūeisha ha lanciato una serie di iniziative per celebrare l'opera in Giappone. Tra le proposte vi è stata l'apertura di un sito internet dedicato ai festeggiamenti, una nuova ristampa del manga in sette volumi, con i primi due pubblicati in contemporanea il 18 marzo, e una serie di eventi chiamati "real escape game", tenuti a Tokyo e Osaka, in cui i partecipanti avevano un'ora di tempo per risolvere degli enigmi, fuggire da una stanza dove erano tenuti prigionieri e trovare il nuovo "Kira".
All'inizio del 2005 alcune autorità scolastiche di Shenyang, la capitale della provincia di Liaoning in Cina, hanno bandito il manga di Death Note perché c'erano stati dei casi di studenti che avevano modificato i loro diari e quaderni per assomigliare a un Death Note e vi avevano scritto i nomi di conoscenti e insegnanti. Il divieto è stato giustificato per preservare "la salute mentale e fisica" degli studenti da "materiale orribile che inganna bambini innocenti e distorce le loro menti e coscienze". Il bando è stato esteso anche ad altre città cinesi, incluse Pechino, Shanghai e Lanzhou. Versioni legali di Death Note in lingua cinese sono edite a Hong Kong e Taiwan. Una reazione simile si è avuta in Russia, dove nel maggio 2013 l'organizzazione dei genitori del circondario federale degli Urali ha inviato una lettera al presidente Vladimir Putin invocando il divieto di pubblicazione del manga, che a loro dire avrebbe un influsso negativo sui bambini fino a provocare una "ondata di suicidi".
Nel mondo ci sono stati diversi casi di crimini e di imitazioni della serie. Il 28 settembre 2007 due note, in cui si affermava "Watashi wa Kira Dess" [sic], ovvero "Io sono Kira" (私 は キラです Watashi wa Kira desu?), sono state trovate vicino ai resti di un uomo assassinato in Belgio. Nello stesso anno, un alto funzionario della Franklin Military Academy di Richmond negli Stati Uniti è stato sospeso dopo essere stato trovato in possesso di una replica di Death Note con i nomi dei suoi compagni scritti su di esso. Altri casi simili di imitazione del quaderno della morte si sono ripetuti nel 2008 negli Stati Uniti, in una scuola della Carolina del Sud; in un istituto a Gadsden, in Alabama, in Nuovo Messico e a Gig Harbor nello Stato di Washington.
La puntata 25 di Gintama è una parodia dello scontro psicologico tra Light e Elle e mostra, verso la fine, la silhouette di Ryuk su di un tetto che definisce gli umani "creature stupide".
L'episodio 185 di Keroro è ispirato per intero a Death Note, con il finale che riprende l'ultima puntata della serie animata.
Il capitolo Murder, He Wrote del quattordicesimo numero di Bart Simpson's Treehouse of Horror, edito Bongo Comics, è stato realizzato dall'artista Nina Matsumoto reinterpretando i personaggi della serie in chiave Death Note.
Il Death Note viene parodiato nel manga Love Tyrant, sotto forma di un quaderno chiamato Kiss Note, dotato del potere di far innamorare all'istante la coppia i cui nomi vengono scritti su di esso, dopo che i due soggetti si sono baciati, a prescindere dalle circostanze.
Tsugumi Ōba, Death Note 13: Guida alla lettura, Panini Comics, 2008, ISBN 978-88-6346-902-8.

Il decumano (in latino: decumanus, variante di decimanus, derivato di decĭmus, "decimo") era una via che correva in direzione est-ovest nelle città romane. Esse erano solitamente basate su uno schema urbanistico ortogonale, ossia suddivise in isolati quadrangolari uniformi, in particolare per quanto riguarda le fondazioni coloniali.
Il termine decumanus veniva infatti utilizzato per indicare una delimitazione in direzione est-ovest nella centuriazione romana, ossia la divisione del territorio di una colonia in lotti quadrati che venivano assegnati ai singoli coloni. Ciascun lotto costituiva il fondo per cento famiglie, ed era delimitato da un cardo, il "polo cardinale" e ogni dieci famiglie, da un decumanus, "la strada della decima parte".
Uno degli assi principali della centuriazione e dell'urbanistica cittadina era il decumanus maximus, che si incrociava ad angolo retto con il cardo maximus, ovvero il principale asse nord-ovest sud-est o nord-est sud-ovest. L'insediamento romano risultava quindi diviso in quattro parti chiamate quartieri (termine che in seguito ha assunto il significato di nucleo con caratteristiche storiche e geografiche all'interno di un agglomerato urbano). Di regola, all'incrocio di queste due direttrici principali si trovava quasi sempre il forum, ossia la piazza principale della città. Il decumanus maximus inoltre collegava due delle quattro porte dell'insediamento, quelle in direzione est - ovest: la dextera e la sinistra.
Queste due strade principali erano così denominate anche nell'ambito degli accampamenti romani, detti castra, all'incrocio dei quali non vi era il forum, bensì il cosiddetto praetorium, ossia la tenda del comandante. Solitamente, l'impostazione urbanistica assegnata all'accampamento veniva conservata nella planimetria futura del municipium o della civitas. Alcune tra le principali città italiane (Torino, Pavia, Aosta) ed europee (Vienna e York) sono esempi di accampamenti in posizioni strategiche divenuti civitas.

Dee Dee Ramone, pseudonimo di Douglas Glenn Colvin (Fort Lee, 18 settembre 1951 – Hollywood, 5 giugno 2002), è stato un musicista, rapper e cantautore statunitense, conosciuto principalmente per essere stato il bassista nonché principale compositore dello storico gruppo punk Ramones.
Colvin scrisse molte delle canzoni dei Ramones, incluse 53rd & 3rd, Love Kills e Poison Heart. È stato bassista della band dal 1974 fino al 1989, quando la lasciò per intraprendere una carriera nel mondo del rap sotto il nome di "Dee Dee King". Comunque continuò a comporre per il suo precedente gruppo fino al 1996, anno dello scioglimento della formazione.
Dee Dee era dipendente da sostanze stupefacenti, specialmente dall'eroina fin da quando era ragazzo, e continuò ad esserlo per tutta la vita; morì infatti per overdose di eroina il 5 giugno del 2002 a Los Angeles.
Colvin nacque a Fort Lee, in Virginia, e trascorse i primi anni a Berlino, figlio di un soldato statunitense e di una donna tedesca. I suoi genitori si separarono poco dopo la sua nascita, e lui visse nella capitale tedesca fino a 16 anni, quando, con la madre si trasferì a Forest Hills, quartiere del distretto di Queens a New York. Lì incontrò John Cummings e Tamás Erdélyi, i futuri Johnny e Tommy Ramone. Tra loro nacque presto un'amicizia, aiutata dal fatto che i tre abitavano vicini l'uno all'altro. Nel 1974 Cummings e Colvin formarono i Ramones con il cantante Jeffrey Hyman (il futuro Joey Ramone); fu quest'ultimo a cantare, visto che Dee Dee non riusciva a farlo suonando contemporaneamente.
Dee Dee ha scritto molte canzoni dei Ramones, però Johnny Ramone non era molto felice del fatto che le sue canzoni parlassero di droga, tuttavia, scrisse almeno una canzone in ogni album.
Iniziò la carriera di rapper sotto il nome di "Dee Dee King" nel 1987, ma non ottenne buone vendite: venne pubblicato come singolo Funky Man nello stesso anno e nel 1989 l'album Standing in the Spotlight, che è ricordato più che altro per le sue scarse vendite. Visto il fallimento nel mondo del rap, nel 1990 Dee Dee tornò al punk rock suonando la chitarra elettrica in gruppi come gli Sprokkett e gli Spikey Tops.
Nel novembre del 1991 suonò la chitarra per un paio di settimane con i Murder Junkies, la band di GG Allin.
Il gruppo venne poi chiamato Dee Dee Ramone I.C.L.C. (I.C.L.C. sta per Inter-Celestial Light Commune) e fu attivo dal 1994 al 1996, con Dee Dee alla chitarra, John Carco al basso e l'olandese Danny Arnold Lommen alla batteria.
Per promuovere l'album, il gruppo intraprese un tour lungo più di dieci mesi in oltre venti nazioni.
Nel novembre del 1994, mentre stava andando a comprare una nuova chitarra - a causa di un furto avvenuto poco prima -, Dee Dee incontrò fuori da un hotel in Argentina la sedicenne Barbara Zampini, una fanatica dei Ramones che aveva suonato il basso per due anni. Dee Dee s'innamorò di lei e i due si sposeranno. Resteranno insieme fino alla morte di Dee Dee.
Sempre nel 1995, una volta terminato il tour, il gruppo si recò ad Amsterdam per registrare il secondo album; Dee Dee in quel periodo ebbe dei problemi con l'etichetta discografica, la Rough Trade World Service, e per questo la band perse il contratto. Ricevuta la notizia, John Carco decise di lasciare la band e di andare a Los Angeles per un altro gruppo, Metro, con Frankie O. e Pete Stahl.
Due canzoni scritte da Carco e da Dee Dee per il primo album I Hate Freaks Like You sono state utilizzate dai Ramones nel loro ultimo disco del 1995, ¡Adios Amigos!.
Nel 1996 Dee Dee fu invitato all'ultimo show dei Ramones al Palace di Los Angeles, dove eseguì le parti vocali per Love Kills: si dimenticò due versi (pur avendo scritto la canzone), cantò fuori tono, attaccò prima del dovuto e poi iniziò a parlare allegramente.
Dopo il ritiro dalle scene, Colvin formò una band tributo dei Ramones, The Ramainz, con la sua ragazza Barbara e con l'ultimo batterista Marky. Registrò anche alcuni album da solista con il nome Dee Dee Ramone: Zonked/Ain't It Fun, Hop Around e Greatest & Latest. Nel nuovo millennio collaborò con Paul Kostabi, leader della band hardcore punk Youth Gone Mad, già chitarrista dei White Zombie. Kostabi aiutò Colvin a iniziare una nuova carriera come pittore, ma registrarono anche alcune canzoni.
Nel 2000 formò un gruppo col chitarrista Christian Martucci; la formazione consisteva in Dee Dee alla voce e al basso, Christian Martucci alla voce e alla chitarra elettrica, e Anthony Smedile alla batteria. Con l'eccezione di due concerti (uno al "The Spa" di New York - registrato nell'album live Too Tough to Die Live - e un altro al "Makeup Club"), si tratta dell'ultima band con cui Dee Dee ha suonato dal vivo. Martucci compare nell'ultimo libro di Dee Dee, Legend of a Rock Star, A Memoir: The Last Testament of Dee Dee Ramone, con il nome di "Chris the Creep".
Il cadavere di Colvin fu rinvenuto il 6 giugno 2002 dalla moglie Barbara Zampini ("Barbara Ramone") nel suo appartamento di Hollywood, in California. La causa ufficiale della morte fu overdose di eroina.
È sepolto all'Hollywood Forever Cemetery, nel Garden of Legends, dove un anno dopo il decesso è stata posta una lapide di marmo nero, nei pressi del cenotafio del compagno Johnny Ramone.
Richie Ramone durante un'intervista per il film-documentario End of the Century: The Story of the Ramones rese noto uno stratagemma di Dee Dee per non rinunciare alla passione del fumo, che metteva in atto mentre faceva la doccia: attraverso un utilizzo di speciali tubi modificati, riusciva agevolmente a permettersi il lusso di fumare sotto la doccia, evitando il rischio dello spegnimento della sigaretta.
 Dee Dee Ramone, su Discografia nazionale della canzone italiana, Istituto centrale per i beni sonori ed audiovisivi. 

I Deep Dish sono un duo di DJ e producer di musica house; sono statunitensi d'origine iraniana, di nome Ali "Dubfire" Shirazinia e Sharam Tayebi. Attivi a Washington, DC, sono molto conosciuti per i loro prodotti house e soprattutto per remix di artisti di fama mondiale come: Madonna, Cher, Gabrielle, ma anche per i loro live DJ set.
Collaborano spesso con Richard Morel ed hanno prodotto insieme a lui la hit "True (the Faggot is You)". 
Tra i brani di punta più recenti del duo da segnalare "Flashdance" (2004), rimasto nella classifica italiana dei 50 dischi più ballati (Dancedirectory) per 27 settimane, "Say Hello" (2005) e "Dreams", numero 3 tra i più ballati in Italia (2006). Molto noto anche un loro remix di "The World Is Mine" di David Guetta.

Il 24 agosto 2006 al termine dell'Assemblea Generale di Praga dell'Unione Astronomica Internazionale (International Astronomy Union o IAU) è stato approvato il testo completo della definizione di pianeta del Sistema solare. La nuova definizione riconosce 8 pianeti - Mercurio, Venere, la Terra, Marte, Giove, Saturno, Urano e Nettuno - ed introduce la nuova categoria dei pianeti nani per classificare oggetti come Cerere, Plutone, Haumea, Makemake ed Eris.Storicamente, il concetto di pianeta è mutato con il progredire delle conoscenze scientifiche. Nell'antichità, come rivela l'etimologia del termine (vagabondo, in lingua greca), venivano considerati "pianeti" tutti gli astri che si spostavano nel cielo notturno rispetto allo sfondo delle stelle fisse, ovvero la Luna, il Sole, Mercurio, Venere, Marte, Giove e Saturno, escluse le comete che venivano considerate fenomeni atmosferici. Con l'introduzione del modello eliocentrico la Terra fu classificata tra i pianeti, mentre il Sole e la Luna ne furono chiaramente distinti. Il successivo sviluppo delle tecniche osservative con l'introduzione del telescopio permise la scoperta di Urano, Nettuno e Plutone, i quali furono subito inseriti nell'elenco dei pianeti del Sistema solare. Successive osservazioni evidenziarono le anomalie di Plutone rispetto agli altri pianeti: un'orbita parecchio eccentrica e inclinata rispetto al piano dell'eclittica ed una massa pari ad un quinto di quella della Luna.
Era già accaduto che oggetti ritenuti pianeti al momento della scoperta fossero riclassificati dopo averne studiato le caratteristiche, così negli ultimi anni del XX secolo nacque una discussione sull'opportunità di riclassificare Plutone tra gli asteroidi, resa sempre più concreta dalla scoperta di numerosi altri oggetti orbitanti oltre l'orbita di Nettuno. La necessità di una decisione fu dettata dall'individuazione di Eris, più massiccio di Plutone. Riconoscere Eris come il decimo pianeta richiedeva implicitamente di accogliere una definizione di pianeta che avrebbe assunto le dimensioni di Plutone quale arbitrario limite inferiore.Una serie di riunioni avviate nel 2005 dall'Unione Astronomica Internazionale ha cercato di individuare i requisiti che, alla luce delle attuali conoscenze scientifiche, caratterizzassero un pianeta. Tali caratteristiche sono state indicate nel raggiungimento dell'equilibrio idrostatico e nella dominanza orbitale, oltre che nel fatto che un pianeta orbiti sempre intorno al Sole. Alla pubblicazione della nuova definizione è seguita una serie di proteste, soprattutto da parte di chi proponeva di mantenere Plutone tra i pianeti e di aumentarne, piuttosto che ridurne, il numero, eventualmente applicando una distinzione tra pianeti principali (gravitazionalmente dominanti) e no.
La conoscenza dei pianeti è stata acquisita nella Preistoria ed è un elemento comune nella maggior parte delle civiltà. Il termine pianeta è invece di origine greca. I Greci credevano che la Terra fosse ferma al centro dell'universo, in accordo con il modello geocentrico, e che gli oggetti nel cielo ed il cielo stesso ruotassero intorno ad essa. Gli astronomi greci utilizzavano la locuzione πλάνητες ἀστέρες plànētes astéres, stelle vagabonde, per descrivere gli oggetti del cielo che si muovevano nel corso dell'anno, in contrasto con gli ἀπλανεῖς ἀστέρες aplanêis astéres, le "stelle fisse", che sembrano immobili nelle loro posizioni relative sulla sfera celeste.
La cosmologia greco-romana riconosceva l'esistenza di sette pianeti: la Luna, Venere, Mercurio, il Sole, Marte, Giove e Saturno; alcuni studiosi ritengono che gli astronomi antichi operassero una distinzione tra il Sole e la Luna e gli altri cinque pianeti di aspetto stellare, come riporta il naturalista tedesco Alexander von Humboldt:
Nel Timeo, scritto intorno al 360 a.C., Platone menziona «il sole, e la luna, e cinque altri astri che s'addomandano pianeti».Aristotele fa una distinzione simile nel De caelo (Sul cielo): «I movimenti del sole e della luna sono inferiori a quelli di alcuni dei pianeti».Nel 350 a.C. Arato nei Phenomena tradusse in versi un trattato di astronomia di Eudosso di Cnido e descrisse «quelle cinque altre sfere, che si mescolano [alle costellazioni] e ruotano vagando su ogni lato delle dodici figure dello Zodiaco».Nell'Almagesto, scritto nel II secolo d.C., Tolomeo fa riferimento «al Sole, alla Luna ed a cinque pianeti». Igino nel De astronomia menziona «le cinque stelle che molti hanno chiamato vaganti e che i Greci chiamano Planeta». Marco Manilio, che visse sotto gli imperatori Augusto e Tiberio, nell'Astronomica, considerato uno dei testi principali dell'astrologia moderna, dice: «Ora il dodecatemorio è diviso in cinque parti, perché tante sono le stelle chiamate vaganti che con il loro luminoso transito brillano in cielo».Sette pianeti sono presenti in Cicerone, Somnium Scipionis, scritto intorno al 53 a.C., in cui lo spirito di Scipione l'Africano proclama: «Sette di queste sfere contengono i pianeti, un pianeta in ogni sfera, che si muovono nella direzione contraria rispetto al moto del cielo». Plinio il Vecchio nel trattato Naturalis historia, scritto tra il 23 ed il 79 a.C., fa riferimento alle «sette stelle, che a causa del loro moto chiamiamo pianeti, poiché ogni stella cammina meno di quanto esse facciano». Il poeta greco Nonno di Panopoli, che visse probabilmente attorno alla prima metà del V secolo, dice in Dionysiaca: «Ho oracoli di storia su sette tavole, e le tavole recano i nomi dei sette pianeti».
Gli scrittori medievali e rinascimentali generalmente accettarono l'idea che esistessero sette pianeti. Il manuale medievale di introduzione all'astronomia, il De Sphaera di Giovanni Sacrobosco, includeva il Sole e la Luna tra i pianeti, il più avanzato Theorica planetarum presenta la «teoria dei sette pianeti» e le istruzioni alle Tavole alfonsine insegnano come «trovare per mezzo delle tavole i moti principali del Sole, della Luna e degli altri pianeti». Nel XIV secolo, il poeta inglese John Gower nelle Confessio Amantis si riferisce al Sole ed alla Luna come a pianeti. Anche Dante nel  Paradiso  si riferisce al Sole ed alla Luna come a dei pianeti, riprendendo la concezione aristotelica.
Anche Niccolò Copernico, che portò all'affermazione della teoria eliocentrica, fu ambivalente riguardo al fatto che Sole e Luna fossero pianeti. Nel De revolutionibus orbium coelestium, Copernico chiaramente separa «il sole, la luna, i pianeti e le stelle»; tuttavia nella dedica a papa Paolo III, fa riferimento al «moto del sole e della luna... e degli altri cinque pianeti».
Il modello eliocentrico proposto da Copernico determinò una rivoluzione concettuale nella comprensione dei pianeti: la Terra fu classificata tra i pianeti, mentre il Sole e la Luna ne furono chiaramente distinti. Come Thomas Kuhn, storico della scienza, ha scritto:
Si potrebbe dire, quindi, che la Terra fu il primo pianeta dell'Era moderna. Copernico nel De Revolutionibus fa riferimento alla Terra come ad un pianeta in modo obliquo; Galileo, invece, nel Dialogo sopra i due massimi sistemi del mondo, introduce la questione nella discussione tra i suoi personaggi.
Nel 1781 l'astronomo William Herschel stava scrutando il cielo nel tentativo di scorgere fenomeni di parallasse stellare quando individuò una "cometa" nella costellazione del Toro. A differenza delle stelle, che rimangono puntiformi anche se osservate con telescopi di elevata potenza, le dimensioni di quell'oggetto aumentavano proporzionalmente alla magnificazione ottica impiegata. I cinque pianeti oltre la Terra appartenevano alla concezione dell'universo dell'umanità sin dall'antichità ed a Herschel non venne neanche in mente che potesse trattarsi di un pianeta. Tuttavia, differentemente dalle altre comete, questo oggetto seguiva un'orbita quasi circolare che giaceva su un piano assai prossimo al piano dell'eclittica.
Prima che Herschel annunciasse la scoperta della sua "cometa" ricevette una lettera di Nevil Maskelyne, direttore dell'Osservatorio Reale di Greenwich, che gli scrisse: «Non so come chiamarlo. È altrettanto probabile che sia un pianeta regolare in orbita quasi circolare intorno al Sole, quanto una cometa in moto su un'orbita ellittica con elevata eccentricità. Non ho ancora visto alcuna chioma o coda ad esso associata». La "cometa" era inoltre troppo lontana perché potesse essere risolta. Infine fu riconosciuto come il settimo pianeta e denominato Urano.
Le irregolarità osservate nell'orbita di Urano portarono alla scoperta di Nettuno nel 1846 e presunte irregolarità nell'orbita di Nettuno portarono alla ricerca del nono pianeta, che permise di localizzare Plutone nel 1930. Inizialmente si credette che Plutone avesse una massa pari all'incirca a quella della Terra, ma successive osservazioni permisero di misurarne un valore molto inferiore, insufficiente per influenzare l'orbita di Nettuno. Nel 1989, la sonda Voyager 2 determinò che tali irregolarità erano dovute ad una sovrastima della massa di Nettuno.
Finché Copernico non pose la Terra tra i pianeti in orbita intorno al Sole e non riconobbe che la Luna orbita intorno alla Terra, il concetto di satellite non aveva senso. Solo oggi possiamo dire che la Luna fu il primo satellite naturale ad essere stato scoperto. Con la scoperta dei Satelliti medicei di Giove nel 1610, Galileo Galilei fornì nuovi argomenti a sostegno del modello avanzato da Copernico, poiché se un altro pianeta poteva avere dei satelliti, allora nulla vietava che anche la Terra li avesse. Ad ogni modo, rimase una certa confusione nei termini da adottare per descrivere i nuovi oggetti scoperti; Galileo stesso si riferì ad essi chiamandoli "stelle" e "pianeti" (nel Dialogo sopra i due massimi sistemi del mondo). Similmente, nel 1655 anche Christiaan Huygens utilizzò diversi termini per descrivere la sua scoperta, Titano, tra cui: "pianeta", "stella", "Luna" ed il più moderno "satellite". Giovanni Cassini nell'annuncio della scoperta delle lune di Saturno, Giapeto e Rea, nel 1671 e 1672 le descrisse come Nouvelles Planetes autour de Saturne ("Nuovi pianeti intorno a Saturno"), tuttavia, quando il Journal de Scavans riportò la notizia nel 1686 si riferì ad esse strettamente con il termine "satellite". Quando William Herschel annunciò la scoperta di due oggetti in orbita intorno ad Urano nel 1787 si riferì ad essi chiamandoli sia "satelliti" sia "pianeti secondari", mentre tutti i seguenti annunci di scoperta di nuovi satelliti naturali utilizzarono esclusivamente il termine "satellite". Ciononostante, sul libro "Illustrated Astronomy" del 1868 Asa Smith si riferisce ai satelliti con “pianeti secondari”.
Uno dei risultati inattesi della scoperta di Urano fu che essa sembrò convalidare la legge di Bode, una formula empirica che descrive con buona approssimazione i semiassi maggiori delle orbite dei pianeti del Sistema solare, che fino ad allora era stata considerata dagli astronomi come una coincidenza senza significato. Tuttavia Urano era stato scoperto quasi alla distanza esatta predetta dalla legge. Poiché la legge di Bode prevedeva che esistesse un pianeta tra Marte e Giove che non era stato mai osservato, numerosi astronomi rivolsero la loro attenzione a quella regione nella speranza di poter individuare l'oggetto mancante. Nel 1801, l'astronomo italiano Giuseppe Piazzi scoprì un minuscolo nuovo mondo, Cerere, proprio alla distanza giusta dal Sole per soddisfare la legge di Bode e l'oggetto fu classificato tra i pianeti. Nel 1802 Heinrich Olbers scoprì Pallade, un secondo "pianeta" a quasi la medesima distanza dal Sole di Cerere. Che due pianeti potessero occupare la stessa orbita era un affronto a secoli di pensiero; anche William Shakespeare aveva ridicolizzato l'idea («Due stelle non conservano il loro moto in una sfera»). Nel 1804 e nel 1807, altri due oggetti, Giunone e Vesta rispettivamente, furono scoperti su distanze orbitali simili alle precedenti.Herschel suggerì che questi quattro mondi non fossero classificati tra i pianeti, ma seguissero una loro classificazione e suggerì il termine "asteroide", ovvero "di aspetto stellare", riferendosi al fatto che sono oggetti troppo piccoli perché possa essere risolto il loro disco e, di conseguenza, osservati con un telescopio appaiono come le stelle. La maggior parte degli astronomi, comunque, preferì continuare ad utilizzare il termine pianeta, concezione che fu radicata anche dal fatto che quei quattro asteroidi rimasero gli unici conosciuti fino al 1845 per la difficoltà di distinguere gli asteroidi dalle stelle ancora non cartografate. I libri di testo scientifici nel 1828, dopo la morte di Herschel, ancora numeravano gli asteroidi tra i pianeti.La scoperta di nuovi asteroidi riprese grazie a carte stellari più precise e nel 1845 e nel 1847 due nuovi asteroidi furono individuati da Karl Ludwig Hencke. Nel 1851 il numero degli asteroidi era salito a 15 e veniva adottato un nuovo metodo di classificazione, ponendo un numero a precedere il nome seguendo l'ordine di scoperta. Di fatto, gli asteroidi erano stati distinti dai pianeti. Negli anni sessanta dell'Ottocento, il numero degli asteroidi conosciuti aveva superato le cento unità e diversi osservatori in Europa e negli Stati Uniti iniziarono a riferirsi loro collettivamente come a "pianeti minori", sebbene ci volle più tempo perché anche i primi quattro asteroidi scoperti fossero raggruppati in questa categoria.
Il percorso travagliato seguito da Cerere è rispecchiato nella storia di Plutone, che fu classificato tra i pianeti subito dopo la sua scoperta da parte di Clyde Tombaugh nel 1930. Urano e Nettuno furono dichiarati pianeti per le loro orbite circolari, gli elevati valori della massa e la prossimità al piano dell'eclittica; nessuna di queste caratteristiche è condivisa anche da Plutone: un minuscolo mondo ghiacciato in una regione di giganti gassosi, con un'orbita che lo porta ad elevarsi alto sul piano dell'eclittica ed a entrare in quella di Nettuno. Nel 1978, gli astronomi scoprirono la sua luna più grande, Caronte, e ciò permise loro di determinare la massa del pianeta, trovando un valore molto inferiore alle aspettative, pari ad un sesto della massa della Luna. Tuttavia Plutone rimaneva, per quanto chiunque potesse dire, unico.
Nel 1992, diversi astronomi hanno iniziato ad individuare un gran numero di corpi ghiacciati oltre l'orbita di Nettuno, simili per composizione e dimensioni a Plutone, scoprendo la Fascia di Edgeworth-Kuiper, la cui esistenza era stata suggerita nella prima metà del XX secolo come la zona di origine delle comete a corto periodo. L'orbita di Plutone giace all'interno di questa fascia e così il suo status planetario fu posto in discussione. Il precedente di Cerere, che aveva dimostrato che un oggetto può essere riclassificato perché condivide la sua orbita con altri corpi di analoghe dimensioni, induceva molti a sostenere che anche Plutone dovesse essere riclassificato tra gli asteroidi. Mike Brown del  California Institute of Technology  propose di ridefinire "pianeta" «ogni oggetto del Sistema solare che ha una massa superiore alla somma della massa di tutti gli altri oggetti che occupano un'orbita simile». Quegli oggetti che non avrebbero rispettato questo vincolo, sarebbero diventati pianeti minori. Nel 1999, Brian Marsden del Minor Planet Center dell'Harvard University propose di assegnare a Plutone il numero 10000 (nell'elenco degli asteroidi) mantenendo tuttavia la posizione di pianeta. La prospettiva che Plutone potesse essere rimosso dalla lista dei pianeti generò un'ondata di protesta a cui l'Unione Astronomica Internazionale rispose chiarendo che al momento tale possibilità non veniva considerata.
Tuttavia, la scoperta di diversi altri oggetti transnettuniani prossimi alle dimensioni di Plutone, come Quaoar e Sedna, erose ulteriormente le argomentazioni a favore dell'eccezionalità di Plutone rispetto agli altri oggetti appartenenti alla popolazione trans-nettuniana. Il 29 luglio 2005, infine, Mike Brown ed il suo gruppo di ricerca annunciarono la scoperta, poi confermata, di un oggetto transnettuniano più grande di Plutone, chiamato Eris.Nel periodo immediatamente seguente tale scoperta, si sviluppò una estesa discussione sull'opportunità di classificarlo come il "decimo pianeta". Anche la NASA rilasciò un comunicato in cui lo descriveva come tale. Tuttavia, riconoscere Eris come il decimo pianeta richiedeva implicitamente di accogliere una definizione di pianeta che avrebbe assunto le dimensioni di Plutone quale arbitrario limite inferiore. Molti astronomi, affermando che la definizione di pianeta avesse un'importanza scientifica ridotta e che piuttosto derivasse principalmente da considerazioni storiche e culturali, avrebbero invece preferito conservare Plutone tra i pianeti.
Nell'ottobre del 2005, un gruppo di 19 membri dell'Unione Astronomica Internazionale (International Astronomy Union o IAU), presieduto dall'astronomo britannico Iwan Williams, e che lavorava sul tema già dalla scoperta di Sedna nel 2003, definì i tre criteri principali che potevano essere alla base della nuova definizione, e li mise ai voti con il sistema del voto per approvazione.
un pianeta è ciò che abbastanza gente riconosce come tale.Questa definizione implicava il mantenimento dei nove pianeti conosciuti, tuttavia permetteva anche la definizione di Eris come decimo pianeta, considerando che era più grande di Plutone. Questa opzione ricevette 11 voti favorevoli.
un pianeta è un corpo grande abbastanza da presentare una forma quasi sferica.Questa definizione legava lo status di pianeta alla presenza di una forza di gravità tale da far sì che la forma della superficie fosse modellata dall'equilibrio idrostatico: al gruppo dei pianeti in tal caso si sarebbero aggiunti almeno Eris e Cerere. Questa opzione ricevette 8 voti favorevoli.
un pianeta è un corpo grande abbastanza da imporre ad altri corpi minori di abbandonare la propria orbita.Questo criterio legava lo status di pianeta al concetto di dominanza orbitale, introdotto da Alan Stern e Harold Levison nel 2000: i pianeti si sarebbero ridotti ad otto, con l'esclusione di Plutone ed Eris. Questa opzione ricevette sei voti favorevoli.
Constatata la mancanza di un chiaro consenso, il comitato decise di sottoporre i tre criteri ad un voto più ampio, nell'ambito della XXVI Assemblea Generale dell'Unione Astronomica Internazionale, che si sarebbe tenuta tra il 14 e il 25 agosto del 2006, a Praga. Inoltre fu formato un altro comitato, presieduto da Owen Gingerich, storico e astronomo emerito all'Università di Harvard e costituito da cinque scienziati più la divulgatrice scientifica Dava Sobel.Il dibattito, anche fuori dell'ambito scientifico, vide sorgere spontaneamente due schieramenti opposti: coloro che nell'ambito della nuova definizione avrebbero voluto difendere lo status di Plutone, e coloro che ne accettavano il "declassamento".
All'assemblea generale la prima bozza di proposta fu presentata il 18 agosto dal gruppo di lavoro istituito dall'UAI; era largamente basata sul secondo criterio individuato e proponeva di considerare come pianeta qualunque corpo con una forza di gravità tale da fargli raggiungere la forma di equilibrio idrostatico (ovvero quasi sferica). Secondo la definizione sarebbero stati aggiunti Eris e Cerere alla lista dei pianeti, più Caronte, considerando il suo sistema come un sistema doppio. Fu inoltre individuata una lista di 12 potenziali oggetti candidabili come pianeti, qualora si fosse dimostrata una forma modellata dall'equilibrio idrostatico. Tuttavia, secondo Mike Brown almeno 53 corpi del sistema solare, se non oltre 200, sarebbero potuti rientrare pienamente in tale definizione.Data l'opposizione di numerosi astronomi a tale risoluzione, l'astronomo uruguayano Julio Ángel Fernández avanzò una proposta alternativa, in cui si creava una classificazione intermedia per quegli oggetti sufficientemente grandi da aver assunto una forma sferica, ma non abbastanza da aver ripulito la propria fascia orbitale dalla maggior parte dei planetesimi che vi avevano orbitato dalla formazione del Sistema solare a oggi. Escludendo Caronte dalla lista, la nuova proposta assegnava Plutone, Cerere ed Eris alla nuova categoria.Il voto finale si ebbe il 24 agosto e vi presero parte 424 astronomi presenti all'assemblea, con approvazione a larga maggioranza. La definizione ridefinì la classificazione di pianeta, creando inoltre la nuova classe dei pianeti nani, in cui veniva, tra l'altro "declassato" Plutone.
Tra i principali promotori della definizione approvata dalla IAU ci sono Mike Brown, lo scopritore di Eris, e Steven Soter, professore di astrofisica al American museum of natural history, New York.
In un articolo nel fascicolo del mese di gennaio del 2007 di Scientific American, Soter ha indicato che la definizione adottata incorpora le correnti teorie sull'origine ed evoluzione del sistema solare. Mentre i primi protopianeti emergevano dal turbinio di polveri del disco protoplanetario, alcuni corpi "vinsero" la competizione iniziale per il materiale limitato. All'aumentare della massa corrispose un incremento nella forza gravitazionale, che permise l'accumulo di altro materiale, finché infine superarono gli altri corpi presenti nel Sistema solare con un ampio margine. Questo processo di accrescimento non fu efficace nella fascia principale degli asteroidi, perché disturbato dall'azione gravitazione del vicino Giove, e nella fascia di Kuiper, troppo ampia perché gli oggetti lì presenti potessero raccogliersi in un unico grande corpo prima della fine del periodo di formazione iniziale.
Quando i numeri degli oggetti vincenti sono confrontati con quelli di chi non ce l'ha fatta, il contrasto è piuttosto schiacciante; se si accetta il concetto di Soter che ogni pianeta occupa una "zona orbitale", allora il pianeta meno orbitalmente dominante, Marte, è molto più grande di tutti gli altri agglomerati di materia nella sua zone per un fattore di 5100. Cerere, il più grande degli asteroidi, lo è solo per un fattore 0,33; per Plutone, il rapporto è anche più basso, essendo pari a 0,07. Mike Brown afferma che tale massiccia differenza nella dominanza orbitale non lascia «alcuno spazio a dubbi su quali oggetti appartengono o meno» [alla categoria dei pianeti].
A dispetto della dichiarazione della IAU, un certo numero di oppositori rimane scettico. La definizione è vista da alcuni come arbitraria e confusa e numerosi sostenitori di Plutone, in particolare Alan Stern, a capo della squadra che dirige la missione New Horizons della NASA verso Plutone, ha proposto una petizione tra gli astronomi per alterare la definizione ufficiale. Inoltre, poiché la decisione è stata votata da meno del 5% degli astronomi, Stern ritiene che non sia rappresentativa dell'intera comunità astronomica. Anche tralasciando questa controversia, restano alcune ambiguità nella definizione.
Uno dei principali punti oggetto di discussione è il preciso significato di «ripulire le vicinanze intorno ad un'orbita». Alan Stern ha recentemente obiettato che «è impossibile e forzato porre un discriminante tra i pianeti nani ed i pianeti» e poiché né la Terra, né Marte, né Giove, né Nettuno hanno interamente ripulito le rispettive regioni di detriti, nessuno di loro potrebbe essere considerato propriamente un pianeta, secondo la definizione dell'Unione Astronomica Internazionale.Mike Brown si oppone a queste rivendicazioni dicendo che i pianeti maggiori, oltre che aver abbondantemente ripulito le proprie orbite, controllano completamente le orbite degli altri corpi all'interno delle rispettive zone orbitali. Giove coesiste con un gran numero di corpi minori sulla sua orbita (gli asteroidi troiani), ma questi corpi si mantengono sull'orbita di Giove solo perché sono sotto l'influenza dell'enorme gravità del pianeta. Similmente, Plutone attraversa l'orbita di Nettuno, ma Nettuno ha bloccato molto tempo fa Plutone ed i suoi attendenti della fascia di Kuiper, chiamati plutini, in una risonanza 3:2, cioè, completano due orbite intorno al Sole ogni tre orbite di Nettuno. Le orbite di questi oggetti sono interamente soggette alla gravità di Nettuno, ed in tal modo Nettuno è gravitazionalmente dominante.Qualunque specificazione fosse adottata per «ripulire le vicinanze intorno all'orbita», resterebbe una certa ambiguità, poiché la definizione non categorizza un pianeta dalla sua composizione o formazione, ma, in effetti, dalla sua posizione. Un oggetto delle dimensioni di Marte oltre l'orbita di Plutone sarebbe considerato un pianeta nano, perché non avrebbe avuto il tempo per ripulire la sua orbita e sarebbe circondato da oggetti di massa confrontabile, mentre un oggetto più piccolo di Plutone, ma su un'orbita isolata sarebbe considerato un pianeta.
La definizione dell'Unione Astronomica Internazionale richiede che i pianeti abbiano sufficiente massa da sviluppare una forza di gravità adeguata a portarli ad assumere una forma di equilibrio idrostatico, il che significa che dovrebbero raggiungere una forma se non sferica, almeno sferoidale. Esiste un limite inferiore per la massa, al di sotto del quale un corpo può presentare una forma irregolare; un oggetto di massa superiore invece collasserà sotto il proprio peso in una sfera. Poiché molti oggetti di grandi dimensioni del Sistema solare, come i pianeti Giove e Saturno, le lune Mimas, Encelado e Miranda, e l'oggetto della fascia di Kuiper Haumea, appaiono distorti in sferoidi oblati da una rapida rotazione o da forze mareali, è stata avanzata la richiesta di indebolire la pretesa di una rigorosa sfericità.
Tuttavia, non c'è un limite univoco rispetto al quale si può dire che un oggetto ha raggiunto l'equilibrio idrostatico. Come Soter ha notato nel suo articolo: «Come possiamo quantificare il grado di sfericità che distingue un pianeta? La gravità domina una tale corpo se la sua forma si allontana da uno sferoide per il 10% o per l'1%? La Natura non lascia intervalli non occupati tra la forma di una sfera e quelle irregolari, così ogni confine sarebbe una scelta arbitraria».
Soprattutto, il limite a cui la massa di un oggetto lo comprime in una sfera dipende dalla composizione chimica dell'oggetto. Oggetti fatti di ghiaccio come Encelado e Miranda, raggiungono la forma sferica molto più facilmente di quelli fatti di roccia, come Vesta e Pallade. Il calore generato dal collasso gravitazionale, forze mareali o dal decadimento radioattivo contribuisce al processo che conduce al raggiungimento dell'equilibrio idrostatico. Mimas, la luna di Saturno, è sferoidale, mentre il più grande Proteo, una luna di Nettuno, non lo è nonostante la composizione dei due oggetti sia simile. Proteo è però più freddo, perché molto più distante dal Sole.
Sebbene già nella bozza preliminare presentata alla XXVI Assemblea Generale della IAU era stata avanzata la proposta di considerare il sistema Plutone-Caronte un pianeta doppio (e quindi elevare a rango di pianeta Caronte), la risoluzione accolta dall'Assemblea ha riconosciuto lo status di "pianeta nano" solo per Plutone. Inoltre, le definizioni accolte specificatamente escludono che dei satelliti possano essere considerati pianeti o pianeti nani.Numerose lune esibiscono caratteristiche che permettono di confrontarle con i pianeti per dimensioni, attività geologica o attività atmosferica: ad esempio Ganimede è più grande di Mercurio e possiede un campo magnetico; Titano, anch'esso più grande di Mercurio, possiede un'atmosfera sviluppata che potrebbe permettere un completo ciclo del metano che provvederebbe ad alimentare i laghi che si trovano sulla superficie; Io, Encelado e Tritone presentano attività geologica in corso. Alcuni astronomi argomentano che così come ci si riferisce a stelle in orbita attorno ad altre stelle adottando il termine stella, così oggetti in orbita intorno ad un pianeta che posseggono caratteristiche planetarie dovrebbero essere chiamati pianeti.
Queste argomentazioni sono coerenti con la proposta di voler riconoscere un pianeta come tale per caratteristiche intrinseche e non anche in conseguenza dell'orbita percorsa e si ricollegano in questo alla controversia relativa alla dominanza orbitale.
A chi obietta che si dovrebbe attribuire il rango planetario ad oggetti oggi definiti pianeti nani (soprattutto per il raggiungimento dell'equilibrio idrostatico), Brown risponde che:
La definizione di pianeta approvata dalla IAU si applica soltanto agli oggetti del Sistema solare. Durante il congresso si è deciso di non affrontare la catalogazione dei più di 300 pianeti extrasolari (oggetti di dimensione planetaria in orbita attorno ad altre stelle) per la mancanza del tempo necessario a dirimere la questione. Purtuttavia, una qualunque futura definizione dovrà includerli, dal momento che la loro scoperta ha ampliato la conoscenza sui pianeti in modo inatteso. Molti di loro sono di dimensioni considerevoli, avvicinandosi alla massa delle stelle più piccole, mentre molte nane brune di recente scoperta sono di contro sufficientemente piccole da poter essere considerate pianeti.
Tradizionalmente, la caratteristica determinante l'appartenenza alla classe stellare è stata la capacità di un oggetto di generare luce attraverso processi di fusione dell'idrogeno. A stelle come le nane brune, che hanno sempre sfidato questa distinzione essendo troppo piccole per cominciare la fusione dell'idrogeno a ritmo sostenuto, è stato garantito lo status stellare per la loro capacità di fondere il deuterio. Tuttavia, data la relativa scarsità di questo isotopo, questo processo dura solo per una minuscola frazione della vita della stella e, conseguentemente, nella maggior parte delle nane brune la generazione di energia attraverso reazioni di fusione nel nucleo sarà cessata molto prima della loro scoperta. I sistemi stellari, binari o multipli, sono comuni, e molte nane brune orbitano intorno ad altre stelle e poiché non producono energia attraverso processi di fusione nucleare, possono essere descritte come pianeti. Infatti, l'astronomo Adam Burrows dell'Università dell'Arizona afferma che «da un punto di vista teorico, per quanto differenti nella modalità di formazione, i giganti gassosi extrasolari e le nane brune sono essenzialmente la stessa cosa». Burrows inoltre afferma che resti stellari come le nane bianche non dovrebbero essere considerate stelle, una posizione che implicherebbe che una nana bianca "compagna", ovvero in orbita intorno ad un'altra stella, come Sirio B, dovrebbe essere considerata un pianeta. Ad ogni modo, la convenzione oggi comunemente adottata tra gli astronomi è di considerare una stella qualsiasi oggetto sufficientemente massiccio da generare o aver generato energia nel proprio nucleo attraverso processi di fusione nucleare.La confusione non finisce con le nane brune. Maria Rosa Zapatario-Osorio et al. hanno scoperto diversi oggetti in ammassi stellari giovani di massa inferiore al limite richiesto per sostenere il processo di fusione di protoni in deuterio (oggi calcolato essere all'incirca di 13 masse gioviane). Questi oggetti sono stati descritti come “pianeti vaganti” perché la teoria corrente sulla formazione dei sistemi planetari prevede che dei pianeti possano essere espulsi dal sistema in conseguenza di instabilità orbitali.
Comunque è anche possibile che questi "pianeti vaganti" si siano formati con lo stesso processo che porta alla formazione delle stelle. La differenza tra una stella di piccola massa ed un grande gigante gassoso non è netta; a parte per le dimensioni e per le relative temperature, non c'è molto altro che permette di separare un gigante gassoso come Giove dalla stella che l'ospita. Entrambi hanno una composizione complessivamente analoga: idrogeno ed elio, con tracce di elementi più pesanti nelle loro atmosfere. La differenza generalmente accettata è riconosciuta nelle modalità di formazione: le stelle si formano in seguito al collasso gravitazionale di una nube interstellare e sono composte quasi interamente di idrogeno ed elio, mentre i pianeti si formano dall'accrezione di polvere e gas in orbita attorno ad una giovane stella e così dovrebbero avere nuclei di silicati o ghiaccio. Ancora non è chiaro se i giganti gassosi posseggano tali nuclei. Se infatti fosse possibile che un gigante gassoso possa formarsi come una stella, allora nascerebbe il dilemma di dover considerare tali oggetti, anche se familiari come Giove e Saturno, stelle compagne di piccola massa piuttosto che pianeti.
Nel 2003, l'Unione Astronomica Internazionale ha rilasciato una dichiarazione in cui indica le caratteristiche da adottare per distinguere i pianeti extrasolari dalle stelle compagne. Ad oggi, rimane l'unica decisione ufficiale raggiunta dalla IAU su quest'argomento. La dichiarazione recita:
Gli oggetti con valori della massa vera inferiori al valore della massa limite per la fusione termonucleare del deuterio (ad oggi calcolato essere di 13 masse gioviane per oggetti di metallicità stellare) in orbita intorno a stelle o a resti stellari sono "pianeti" (non importa come si sono formati). Il rapporto minimo tra la massa e le dimensioni richiesto perché un oggetto extrasolare sia considerato un pianeta dovrebbe essere lo stesso usato nel nostro Sistema solare.
Gli oggetti sub-stellari con valori della massa vera superiori al valore della massa limite per la fusione termonucleare del deuterio sono "nane brune", non importa come si sono formati né dove sono collocati.
Gli oggetti vaganti in giovani ammassi stellari con valori della massa inferiori al valore della massa limite per la fusione termonucleare del deuterio non sono "pianeti", ma sono "sub-nane brune" (o qualunque altro nome sarà ritenuto appropriato).
Come la definizione di pianeta approvata nel 2006, anche questa individua nella posizione, piuttosto che nella composizione o nella modalità di formazione, una caratteristica fondamentale nel determinare l'appartenenza o meno alla classe dei pianeti. Un oggetto "vagante" con una massa inferiore a 13 masse gioviane è indicato come sub-nana bruna, mentre lo stesso oggetto, se fosse in orbita intorno ad una stella, sarebbe considerato un pianeta.
I limiti di questa definizione sono stati raggiunti nel dicembre del 2005, quando il Telescopio spaziale Spitzer ha individuato la nana bruna meno massiccia ad oggi conosciuta, Cha 110913-773444, solo otto masse gioviane, circondata da un disco protoplanetario, l'inizio di un sistema planetario. Se questo oggetto fosse stato individuato in orbita intorno ad un'altra stella, sarebbe stato classificato come un pianeta. Ed ancora nel settembre del 2006, quando il Telescopio spaziale Hubble ha fotografato CHXR 73 b, un oggetto in orbita intorno ad una giovane stella compagna alla distanza di circa 200 UA. Con una massa di 12 masse gioviane, CHXR 73 b è appena sotto la soglia per la fusione del deuterio e così è, tecnicamente, un pianeta. Tuttavia, la grande distanza suggerisce che non possa essersi formato all'interno del piccolo disco protoplanetario della stella, ma dovrebbe essersi formato per collasso gravitazionale, così come è accaduto per la stella.
Infine, da un puro punto di vista del linguaggio, c'è la dicotomia creata tra "pianeta" e "pianeta nano". Il termine "pianeta nano" contiene due parole, un nome (pianeta) ed un aggettivo (nano). Così, il termine potrebbe suggerire che un pianeta nano è un tipo di pianeta, anche se l'Unione Astronomica Internazionale ha esplicitamente indicato che non lo è. Secondo questa accezione "pianeta nano" dovrebbe essere considerato un nome composto. Come ha notato Dava Sobel, storica e divulgatrice scientifica che ha contribuito a stendere la prima proposta avanzata dalla IAU nel 2006, «un pianeta nano non è un pianeta, ma in astronomia, ci sono stelle nane che sono stelle e galassie nane che sono galassie. Pianeta nano è un termine che nessuno può amare». In una intervista, Mike Brown ha detto che «La maggior parte degli studiosi di [astro]dinamica non avrebbero voluto il termine "pianeta nano", ma fu una forzatura imposta dai sostenitori di Plutone. Così siamo rimasti con questi ridicolo bagaglio di pianeti nani che non sono pianeti».Viceversa, l'astronomo Robert Cumming dell'Osservatorio di Stoccolma nota che: «Il termine "pianeta minore" è stato più o meno sinonimo di "asteroide" per molto tempo. Quindi a me sembra piuttosto insensato lamentarsi dell'ambiguità o dei rischi di confusione derivanti dall'introduzione di "pianeta nano"».
M. Hack, Alla scoperta del sistema solare, Milano, Mondadori Electa, 2003 (263 pp.)
John Martineau, Armonie e geometrie nel sistema solare, Diegaro di Cesena, Macro, 2003
M. Rees, Universo. Dal big bang alla nascita dei pianeti. Dal sistema solare alle galassie più remote, Milano, Mondadori Electa, 2006 (512 pp.)
F. Biafore, In viaggio nel sistema solare. Un percorso nello spazio e nel tempo alla luce delle ultime scoperte, Gruppo B, 2008 (146 pp.)
(EN) Definition of a Planet in the Solar System (PDF), in IAU 2006 General Assembly, International Astronomical Union, 24 agosto 2006.
Wikinotizie contiene l'articolo Astronomi a Praga per decidere i confini del sistema solare Wikinotizie contiene l'articolo Gli astronomi cambiano idea: Plutone non è un pianeta Wikinotizie contiene l'articolo Consiglio degli astronomi verso l'accordo: 3 nuovi pianeti nel sistema solare
(EN)  What is a Planet? (PDF) - esercizio di discussione per classi scolastiche proposto dalla NASA.
Alan Stern. (EN)  Unabashedly Onward to the Ninth Planet. NASA, New Horizons mission: The PI's Perspective.
I Deftones sono un gruppo musicale alternative metal statunitense, formatosi a Sacramento nel 1988. Sono considerati gli iniziatori del genere nu metal, insieme ai Korn, e sono inoltre ritenuti uno dei gruppi più innovativi ed influenti del genere.Il gruppo cominciò la carriera esibendosi in concerto senza ancora pubblicare alcun lavoro ufficiale in studio. Le canzoni che suonavano in quel periodo presentavano uno stile per lo più vicino all'heavy metal. Dopo la firma per la Maverick, i Deftones cominciarono a registrare in studio creando un proprio stile musicale, senza però riscuotere molto successo, inizialmente. Con la pubblicazione degli album Around the Fur e White Pony, ritenuti tra i migliori dischi della scena alternative metal, i Deftones iniziarono a riscuotere ottimi consensi sia dalla critica che dal pubblico, grazie anche agli elementi post-punk e new wave che incorporarono nel proprio stile e all'uso maggiore della melodia.Il 5 novembre 2008 il bassista Chi Cheng rimase coinvolto in un incidente stradale che lo ridusse in stato di coma semi-cosciente per oltre quattro anni, fino alla morte, sopraggiunta il 13 aprile 2013. Sergio Vega lo ha sostituito, divenendo membro del gruppo, inizialmente per un periodo di tempo indeterminato, in seguito stabile a causa della scomparsa dell'ex-bassista.
I fondatori del gruppo furono Chino Moreno, Stephen Carpenter, Abe Cunningham e Chi Cheng, mentre gli altri si aggregarono più tardi. Musicalmente Carpenter fu influenzato dall'heavy metal e dall'hard rock in generale (Metallica, Black Sabbath, Meshuggah e Pantera), senza disdegnare tuttavia altri generi, ascoltando anche artisti rap come Public Enemy e LL Cool J. Moreno, invece, passò la sua giovinezza ascoltando gruppi degli anni ottanta come The Cure, The Smiths, Depeche Mode e Duran Duran. Cheng aveva una passione per generi quali blues, jazz, rock gotico e reggae (era infatti un estimatore di Bob Marley). Fu proprio da questa miscela di influenze che nacque l'iniziale suono dei Deftones, ben presente almeno nei primi due album, e che fu un'innovazione per quel periodo: chitarra graffiante e voce che dal melodico intimo e sospirato sfociava in urla psicotiche.
All'età di 15 anni, mentre andava in skateboard, Carpenter fu investito da un'automobile. L'incidente lo costrinse a qualche mese sulla sedia a rotelle e fu a quel punto che decise di cominciare a studiare la chitarra, suonando pezzi di Anthrax, Metallica e Stormtroopers of Death. Carpenter, Moreno e Cunningham erano compagni di scuola e amici d'infanzia ed erano riusciti a mantenere tali i buoni rapporti tra loro, grazie alla comune passione per lo skateboard, che finì per influenzare anche il loro stile. In una giornata imprecisata del 1988, mentre i futuri membri dei Deftones frequentavano ancora il liceo, Cunningham e Moreno scoprirono che Carpenter stava imparando a suonare la chitarra e decisero di unirsi a lui per una sessione ritmica. Poco tempo dopo si unì a loro come bassista un vecchio amico di Chino Moreno, che però fu presto rimpiazzato da Chi Cheng. L'autista che aveva investito Carpenter fu costretto a rimborsarlo a causa dei danni fisici riportati e questo permise al gruppo di acquistare l'equipaggiamento necessario per cominciare ad esibirsi.Il nome Deftones fu coniato da Stephen Carpenter, e deriva dalla fusione tra la parola "def", termine appartenente al linguaggio gergale dell'hip hop, traducibile in lingua italiana con aggettivi quali "bello", "eccellente" o "fantastico", che Carpenter sentiva spesso nelle canzoni di alcuni gruppi hip hop, con il suffisso "tones", presente nei nomi di molti gruppi doo-wop e rock and roll degli anni cinquanta, come Dick Dale & the Deltones o i Cleftones. Anche il batterista Abe Cunningham apprezzò l'introduzione del termine "def" nel nome del gruppo, perché lo vedeva come un omaggio all'etichetta discografica Def Jam Recordings. Carpenter ha dichiarato anche che il nome del gruppo allude alla tendenza che ha il gruppo nel fondere tra loro diversi generi musicali.Dopo cinque anni di concerti, tra cui alcuni a fianco dei Korn, nel 1993 i Deftones registrarono il demo (Like) Linus, mentre l'anno successivo riuscirono a firmare un contratto con la Maverick, piccola divisione della Warner Bros., diretta dalla cantante Madonna, la quale rimase stupita dall'ascolto di un loro demo contenente quattro brani. A partire da quel momento cominciarono ad incidere i loro album tutti prodotti, fino al 2006, da Terry Date, noto per aver lavorato con Pantera e Soundgarden.
Nel 1995 pubblicarono l'album di debutto Adrenaline, registrato al Bad Animal Studio di Seattle e pubblicizzato anche tramite i singoli promozionali Bored e 7 Words. Tre dei brani dell'album, Root, 7 Words e Engine No. 9, erano in realtà rifacimenti di brani presenti nel già citato demo (Like) Linus del 1993. Lo stile musicale dell'album mescola una sezione ritmica ispirata ai Faith No More e affine a quella dei Korn con la versatile tecnica vocale di Moreno. Sono presenti anche le influenze dei Metallica, dei Fugazi, dei Nirvana e degli Helmet. Adrenaline è considerato uno dei primi lavori nu metal. Durante quel periodo i Deftones aprirono concerti per gruppi e artisti musicali del calibro di Ozzy Osbourne, Korn e L7.All'inizio l'album, nonostante avesse ricevuto molte recensioni positive, non riuscì a riscuotere molto successo commerciale anche a causa della non pubblicizzazione dei singoli, perché le radio e MTV si rifiutarono di trasmettere il brano 7 Words e il suo video musicale, a causa del ritornello esplicito.Nel 1996 i Deftones apparvero in una scena del film Il corvo 2, mentre suonavano l'inedita Teething, successivamente inserita nella colonna sonora del film. Nello stesso anno, un'altra canzone inedita del gruppo intitolata Can't Even Breathe apparve nella colonna sonora del film Fuga da Los Angeles. Sempre nel 1996, Chino Moreno collaborò con i Korn nel brano Wicked, cover di Ice Cube contenuta nel loro album Life Is Peachy. La seconda traccia dell'album, Chi, prendeva il suo titolo da Chi Cheng ed era dedicata proprio a lui, come confermato in un'intervista dallo stesso cantante e coautore del brano, Jonathan Davis.Questi eventi, insieme anche agli estenuanti tour tenuti dai Deftones, contribuirono ad aumentarne la popolarità e in questo modo le vendite di Adrenaline cominciarono ad aumentare progressivamente. Il gruppo riuscì infatti ad ottenere il disco d'oro per Adrenaline il 7 luglio 1999, dopo che quest'ultimo vendette oltre 500.000 copie. Nel 2008 l'album è stato premiato dalla RIAA per aver raggiunto la soglia del milione di copie vendute.Nel 1997 i Deftones pubblicarono il secondo album in studio Around the Fur, più melodico del precedente e ritenuto insieme al successivo White Pony il loro disco più riuscito. Posizionandosi al 29º posto nella classifica statunitense degli album, il suono del disco è stato descritto da alcuni come un'evoluzione in forma più aggressiva del grunge e in particolare dello stile dei The Smashing Pumpkins, dei Nirvana e dei Soundgarden, ed è inoltre ritenuto uno degli album più importanti ed influenti della scena alternative e nu metal. Contemporaneamente si ritiene, però, che esso proponga un suono più evoluto e ricercato rispetto a quello degli altri gruppi del genere e si nota anche un certo distacco dallo stile dei Korn rispetto a quanto sentito nell'album di debutto. È presente anche l'influenza dei Pantera e l'hardcore punk è un'altra fonte di ispirazione per molti riff di chitarra.Around the Fur è stato anche inserito al 17º posto nella lista dei 50 album più influenti di tutti i tempi stilata nel 2003 dalla rivista Kerrang!. Tra i suoi brani, quelli che ricevettero maggiore considerazione furono: Headup, composto ed eseguito insieme a Max Cavalera (ex-Sepultura), dedicato al suo figliastro nonché amico personale dei Deftones, Dana Wells, deceduto in seguito ad un incidente stradale nel 1996 (a Wells fu dedicato l'intero album); i singoli My Own Summer (Shove It) e Be Quiet and Drive (Far Away), i quali riscossero molto successo anche grazie al supporto delle radio e delle TV musicali. Molto apprezzate dai critici furono anche le canzoni Dai the Flu, Lhabia e soprattutto Mascara, nella quale si possono già notare le prime influenze new wave e darkwave, che il gruppo evidenzierà maggiormente nelle successive pubblicazioni. Pochi mesi dopo l'uscita dell'album, Max Cavalera fondò un gruppo chiamato Soulfly, ispirandosi, per ideare il loro nome, ad uno spezzone tratto proprio dal ritornello di Headup che recita "Soul fly, fly high, Soul fly, fly free".Poco tempo dopo Chino Moreno fondò il progetto parallelo Team Sleep.Nel 1999 i Deftones parteciparono alla quarta edizione dell'Ozzfest, festival ideato e diretto da Ozzy Osbourne e volto principalmente alla promozione di gruppi metal. Il 22 giugno dello stesso anno pubblicarono l'EP Live, contenente le registrazioni dei brani suonati dal vivo il 13 ottobre del 1997 precedentemente pubblicate come b-side di My Own Summer (Shove It). Due giorni dopo, Around the Fur venne certificato disco d'oro dalla RIAA per le 500.000 copie vendute tra il 1997 e il 1999. Il disco di platino sarebbe arrivato invece il 7 giugno 2011, data nel quale l'album ha raggiunto la soglia del milione di copie vendute.Il singolo My Own Summer (Shove It) apparve anche nella colonna sonora del film Matrix, pubblicata il 30 marzo 1999.
Il terzo album, White Pony, uscì nel 2000 ed evidenziò una forte maturazione del loro stile, con un uso più moderato delle chitarre e una tendenza ad esplorare altri generi come il trip hop (Teenager), oltre alla presenza nei suoi brani di notevoli influenze new wave, post-punk e psichedeliche, che si ritengono ispirate alla musica di gruppi quali Depeche Mode, The Cure, The Smiths e Duran Duran. La canzone Passenger fu eseguita insieme a Maynard James Keenan dei Tool, il quale contribuì anche alla composizione del brano, mentre Knife Party vantò la collaborazione di Rodleen Getsic. RX Queen fu invece composta a quattro mani da Scott Weiland, ex frontman degli Stone Temple Pilots, e da Chino Moreno.White Pony fu anche il primo registrato con Frank Delgado, dopo la sua entrata nel gruppo al DJ set. In realtà il nuovo membro era già stato collaboratore esterno dei Deftones, avendo infatti preso parte ad alcuni loro concerti e alla realizzazione di alcuni brani dei primi due album, nei quali arricchì le sonorità dei brani utilizzando giradischi e campionatori. Inoltre, a partire da questa pubblicazione, Chino Moreno, oltre a cantare, iniziò anche a suonare la chitarra elettrica. La critica apprezzò molto la volontà del gruppo di sperimentare nuovi generi musicali per espandere ulteriormente le proprie sonorità.L'album fu poi ripubblicato in diverse edizioni: quella originaria, caratterizzata da una copertina grigia e da 11 tracce (comincia con Feiticeira e finisce con Pink Maggit), due edizioni speciali (una con la copertina rossa e l'altra nera), contenente la bonus track The Boy's Republic e una riedizione, caratterizzata da una copertina bianca e contenente le medesime 11 tracce dell'edizione originaria con l'aggiunta del brano Back to School (Mini Maggit), posta come traccia d'apertura. Quest'ultima pubblicazione fu causa di alcune controversie tra il gruppo e l'etichetta discografica: Moreno avrebbero voluto mantenere inalterata la lista tracce del disco, tuttavia la casa discografica non tenne conto della sua volontà e lo costrinse a riscrivere Pink Maggit in una nuova versione intitolata Back to School (Mini Maggit), estratto come singolo di lancio della riedizione. Rispetto a Pink Maggit, Back to School (Mini Maggit) ha una durata ridotta, il ritornello identico, la sostituzione delle strofe melodiche con versi rappati e la sezione ritmica più aggressiva e veloce.Anche grazie ai brani Change (In the House of Flies), Back to School (Mini Maggit) e Digital Bath, White Pony vendette 177.000 copie nella prima settimana, entrando così alla terza posizione della classifica statunitense degli album. Nel 2001 il brano Elite, presente in White Pony, ricevette un Grammy Award alla miglior interpretazione metal. Il 17 luglio 2002 l'album venne certificato disco di platino dalla RIAA, dopo che ne erano state acquistate un milione di copie. White Pony è inoltre considerato da fan e critica, insieme ad Around the Fur, il capolavoro dei Deftones.Il periodo immediatamente successivo alla pubblicazione dell'album venne impiegato in progetti paralleli e concerti, tuttavia alcuni di questi furono cancellati a causa di problemi alle corde vocali di Chino Moreno. Sempre nel 2000 i Deftones parteciparono all'Independent Days Festival di Bologna e nello stesso giorno si esibirono Blink-182, Limp Bizkit, Muse, Punkreas e Verdena. Pochi mesi dopo la pubblicazione di White Pony, Chi Cheng pubblicò una raccolta di poesie, The Bamboo Parachute. Nello stesso anno Stephen Carpenter fondò il gruppo rap metal Kush, la cui formazione è composta da B-Real dei Cypress Hill alla voce, due membri dei Fear Factory, Raymond Herrera e Christian Olde Wolbers, rispettivamente alla chitarra e alla batteria e lo stesso Carpenter alla chitarra.Nel 2001, Abe Cunningham pubblicò con il suo gruppo parallelo, i Phallucy, l'album Valium. Anche Chino Moreno avrebbe dovuto pubblicare un disco fuori dalla sua esperienza nei Deftones, con il suo progetto parallelo Team Sleep, ma la sua pubblicazione fu annullata perché si scoprì che tutte le tracce del disco erano già state diffuse e rese scaricabili illegalmente su internet.Nel 2001, i Deftones parteciparono alla terza edizione del festival musicale Rock in Rio insieme a Beck, Guns N' Roses, Iron Maiden, Queens of the Stone Age, Papa Roach, Sepultura e molti altri. Nel 2002, il singolo Change (In the House of Flies) fu inserito nella colonna sonora del film La regina dei dannati. Il 27 agosto dello stesso anno i Deftones pubblicarono il DVD Music in High Places: Live in Hawaii, registrato nell'isola di Hawaii.
Il 20 maggio 2003 uscì l'omonimo Deftones, che nella prima settimana vendette 167.000 copie. Il primo singolo estratto dall'album fu Minerva, che ebbe un buon successo sia in radio che nelle TV musicali, grazie anche al relativo video che inquadra il gruppo eseguire il brano in un deserto; il singolo successivo fu Hexagram, il quale ottenne un discreto successo radiofonico. Anche per esso fu girato un videoclip, che mostra i Deftones e i loro fan in concerto. Inizialmente il titolo dell'album avrebbe dovuto essere Lovers, infatti Chino Moreno lo affermò in diverse interviste, in seguito decise però di cambiarlo in Deftones, perché altrimenti si sarebbe svelato troppo sui contenuti dell'album.
Il disco, che si mantenne come il precedente su un alto livello di vendite, raggiunse la seconda posizione su Billboard 200 e fu ben accolto dalla critica, ricevendo soprattutto recensioni positive, ma non allo stesso livello dei precedenti. Esso si distingueva dagli altri riguardo al lato strumentale: i riff di chitarra di Stephen Carpenter erano caratterizzati da un suono più pesante e Frank Delgado si avvalse maggiormente di tastiere e campionatori. Il 7 luglio 2003 l'album fu certificato disco d'oro dalla RIAA.Nello stesso anno il gruppo partì per il Summer Sanitarium Tour 2003 insieme a Metallica, Limp Bizkit, Linkin Park e Mudvayne e partecipò all'MTV Icon realizzato in onore dei Cure, suonando una cover del loro celebre brano If Only Tonight We Could Sleep, che fu molto apprezzata dal cantante Robert Smith, il quale si congratulò con loro.Il brano Lucky You fu inserito anche nella colonna sonora del film Matrix Reloaded.Nel 2004, la rivista Guitar World pubblicò una classifica intitolata 100 greatest metal guitarists of all time cioè "I 100 migliori chitarristi metal di tutti i tempi" nella quale Stephen Carpenter fu inserito alla posizione numero 60.
Il 24 ottobre 2005 fu pubblicato B-Sides & Rarities, una raccolta di inediti, rarità, collaborazioni e cover, contenente anche un DVD con la videografia del gruppo. Nello stesso anno uscì anche il disco d'esordio omonimo dei Team Sleep, progetto parallelo di Moreno, che già da tempo avrebbe dovuto vedere la pubblicazione.Il 3 ottobre 2006 fu invece la volta del quinto album in studio Saturday Night Wrist, prodotto per la prima volta nella carriera del gruppo non da Terry Date, ma da Bob Ezrin (Pink Floyd, KISS, Thirty Seconds to Mars) e da Shaun Lopez (già cantante dei Far). Anticipato dal singolo Hole in the Earth, l'album ha visto la partecipazione di Serj Tankian dei System of a Down in Mein e Annie Hardy dei Giant Drag in Pink Cellphone e contiene inoltre la prima ed unica traccia strumentale mai registrata dal gruppo, intitolata U, U, D, D, L, R, L, R, A, B, Select, Start.
Durante la prima settimana di uscita, il disco vendette 76.000 copie e riuscì a piazzarsi alla posizione numero 10 della classifica Billboard 200.Nello stesso anno i Deftones parteciparono alla quarta edizione del Family Values Tour, festival lanciato dai Korn nel 1998 e volto alla promozione di gruppi metal emergenti, insieme a 10 Years, Deadsy, Dir En Grey, Flyleaf, Stone Sour, ai Korn stessi e a tanti altri. Dell'evento fu anche pubblicato il CD/DVD Family Values Tour 2006.
Nel 2007 i Deftones annunciarono di essere al lavoro su un nuovo album: il disco avrebbe dovuto intitolarsi Eros e uscire prima della fine del 2008, ma la pubblicazione venne posticipata a data da definire a causa dell'incidente stradale che coinvolse il bassista del gruppo, Chi Cheng, investito da un automobilista in stato di ebbrezza e rimasto in coma dal 4 novembre 2008. Nei mesi immediatamente successivi all'incidente le sue condizioni furono definite "serie ma stabili" e i progetti del gruppo, volti all'uscita e alla promozione di Eros, videro la temporanea sostituzione di Cheng con Sergio Vega, ex-membro dei Quicksand, che nel 1999 lo aveva già sostituito per un breve periodo durante un tour con i Deftones, e che collaborò alle registrazioni delle ultime tracce di Eros. Vega avrebbe partecipato anche ai concerti del gruppo fino a quando Cheng non sarebbe uscito dal coma.Il 23 giugno 2009 i Deftones hanno annunciato l'abbandono definitivo di Eros attraverso il proprio sito ufficiale, aggiungendo che sarebbero ritornati in studio con un nuovo approccio per registrare nuovi brani al fine di produrre un nuovo lavoro.A partire dal 26 ottobre 2009 iniziarono a circolare voci insistenti secondo le quali il nuovo album dei Deftones sarebbe potuto uscire nel febbraio 2010; in quel periodo fu comunque possibile vedere alcuni video dal vivo di una nuova canzone inedita intitolata Rocket Skates, sulla quale già circolavano voci riguardo al fatto che sarebbe entrata a far parte del nuovo album.Il 19 e il 20 novembre, i Deftones si esibirono per due sere consecutive in concerti di beneficenza per raccogliere fondi da destinare al supporto delle cure mediche di Chi Cheng. Alle serate parteciparono con i Deftones diversi musicisti amici del gruppo, come Tommy Lee (Mötley Crüe), Greg Puciato (The Dillinger Escape Plan), Mike Shinoda (Linkin Park), Xzibit, Cypress Hill, Robert Trujillo (Metallica), Dave Lombardo (Slayer), Shavo Odadjian e Daron Malakian (System of a Down), Mike Muir (Suicidal Tendencies), Mark McGrath (Sugar Ray), Ben Kenney (Incubus). In seguito una fan del gruppo, Gina Blackmore, fondò un sito apposito tramite il quale è stato possibile donare fondi che verranno utilizzati per il pagamento delle spese mediche di Chi Cheng. A Reginald "Fieldy" Arvizu, bassista dei Korn, venne inoltre l'idea di registrare un brano strumentale dedicato a Cheng, che poi fu eseguito e composto insieme a musicisti di altri gruppi, tra cui Sevendust e Slipknot. Il brano, intitolato appunto A Song for Chi, è scaricabile gratuitamente dall'apposito sito ufficiale. Lo scopo di Fieldy fu quello di invogliare la gente a donare fondi per le cure di Cheng tramite l'ascolto della sua canzone.
Il 17 dicembre 2009 Chino Moreno ha annunciato che il sesto album in studio sarebbe stato pubblicato il 27 aprile 2010 e di essere estremamente orgoglioso di questo nuovo lavoro, arrivando a definirlo "uno dei migliori album mai realizzati dai Deftones". Moreno, intervistato da alcuni giornalisti, descrisse il nuovo album come un incrocio tra Around the Fur e White Pony. In un'altra intervista dichiarò anche che il titolo dell'album sarebbe stato Diamond Eyes.
Dal 23 febbraio al 9 marzo 2010 i Deftones hanno reso disponibile per il download gratuito il primo singolo Rocket Skates e dal 9 marzo stesso il singolo e il video musicale per esso realizzati furono resi disponibili per l'acquisto attraverso iTunes Store. Acquistando il singolo su iTunes Store inoltre è possibile scaricare un remix di Rocket Skates realizzato dal gruppo musicale francese di musica elettronica M83. Il 23 marzo ha visto invece la pubblicazione del secondo singolo, l'omonimo Diamond Eyes, e la rivelazione sul sito ufficiale del gruppo della copertina del nuovo album.Il 4 maggio 2010 è stato pubblicato il sesto album in studio Diamond Eyes, ben accolto sia dai fan che dai critici, che lo definirono come "un disco quasi allo stesso livello qualitativo dei loro vecchi capolavori, quali Around the Fur e White Pony". Il disco è stato il secondo del gruppo a non venire prodotto da Terry Date dopo Saturday Night Wrist: i Deftones si sono avvalsi infatti di Nick Raskulinecz (già produttore di gruppi quali Alice in Chains, Foo Fighters, Shadows Fall, Stone Sour e Trivium). Come era accaduto per la registrazione degli ultimi brani composti per Eros, in tutti i brani di Diamond Eyes Sergio Vega ha suonato tutte le parti di basso. Nella prima settimana dalla pubblicazione, il disco ha venduto 62.000 copie negli Stati Uniti d'America e ha raggiunto la sesta posizione nella Billboard 200.
Il 26 maggio 2010, durante un'intervista, Moreno ha parlato delle condizioni del bassista Chi Cheng, dichiarando:  Il cantante ha anche dichiarato che se Cheng si fosse ripreso, molto probabilmente avrebbero pubblicato il tanto annunciato Eros, a condizione che però il bassista sia ancora in grado di suonare e girare in tour.Tra settembre e ottobre 2010 i Deftones hanno intrapreso negli Stati Uniti d'America e in Canada il tour BlackDiamondSkye, a fianco di Alice in Chains e Mastodon. Il 3 settembre 2010 è stato pubblicato il video musicale realizzato per il brano Sextape, uscito come singolo il 4 ottobre. Il 19 settembre 2010 è stato realizzato un video anche per You've Seen the Butcher, estratto come quarto ed ultimo singolo il 28 ottobre.Il gruppo ha inoltre dichiarato che, per ogni biglietto venduto durante un loro concerto, un dollaro viene donato in beneficenza per contribuire al pagamento delle cure di Chi Cheng.Nel 2011 Chino Moreno, in collaborazione con Shaun Lopez dei Far, ha fondato il progetto di musica elettronica Crosses (più spesso indicato con il logo †††), con il quale ha pubblicato nello stesso anno EP 1. Il 16 aprile 2011, in occasione del Record Store Day, viene pubblicato nel solo formato vinile Covers, disco che raccoglie tutte le reinterpretazioni di brani di altri artisti registrate in studio dai Deftones nel corso degli anni e precedentemente pubblicate come lati B dei singoli.
Il 29 marzo 2012 è stata pubblicata un'intervista a Stephen Carpenter sul canale YouTube della ESP. Nell'intervista, Carpenter ha parlato del suo passaggio dalle chitarre a 7 corde con quelle ad 8 corde. Verso la fine dell'intervista, ha rivelato anche che i Deftones stavano lavorando al nuovo album:  Il frontman Chino Moreno ha affermato che il nuovo album avrebbe presentato una certa somiglianza con White Pony, spiegando che "le canzoni sono molto differenti l'una dall'altra, non pesanti o lente, ma più dinamiche, andando verso direzioni varie. [L'album] è pesante ma meraviglioso." In aggiunta è stato rivelato il ritorno alla produzione di Nick Raskulinecz.Il 23 aprile è stato annunciato che i Deftones avrebbero intrapreso un tour insieme ai System of a Down, iniziato il 2 agosto a Filadelfia e terminato il 15 agosto a Chicago. Il 29 luglio i Deftones hanno eseguito dal vivo i brani Rosemary e Roller Derby (quest'ultimo re-intitolato Poltergeist).Il 30 agosto 2012 il gruppo ha annunciato tramite Facebook il titolo del settimo album, Koi No Yokan, la data di pubblicazione, fissata al 13 novembre, e le prime date del tour promozionale a cui avrebbero partecipato come gruppo di supporto gli Scars on Broadway. Il 19 settembre 2012, i Deftones hanno pubblicato tramite il loro sito ufficiale il primo singolo Leathers, reso disponibile per il download gratuito dal sito per un periodo limitato di tempo, per poi essere distribuito nei concerti nel formato musicassetta insieme al brano Rosemary. Nello stesso giorno è stata rivelata anche la lista tracce. Il 4 ottobre, il gruppo ha pubblicato il primo singolo ufficiale Tempest. Nel mese di marzo è stata annunciata la pubblicazione di un nuovo EP nel solo formato vinile ed intitolato Live: Volume I - Selections from Adrenaline. Il disco, pubblicato il 20 aprile in occasione del Record Store Day, contiene quattro tracce eseguite nel 1996 a Buffalo ed è il primo di una serie di sette dischi che si soffermerà su alcuni momenti particolari della carriera del gruppo.Il 13 aprile 2013, il bassista Chi Cheng, dopo oltre quattro anni di coma, è morto in ospedale dopo essere stato trasportato d'urgenza alla sala di emergenza ospedaliera. L'11 maggio Chino Moreno ha rivelato che l'album Eros, abbandonato nel 2008 a causa dell'incidente stradale di Cheng, avrebbe potuto vedere la luce, senza tuttavia specificare alcuna data di pubblicazione.
Nel marzo 2014, mentre Moreno era impegnato a promuovere l'album omonimo dei Crosses, i restanti componenti dei Deftones hanno iniziato a comporre nuovo materiale per l'ottavo album in studio. Secondo quanto pianificato dal gruppo stesso, la registrazione dell'album sarebbe potuta avvenire tra la fine del 2014 e gli inizi del 2015.Il 13 aprile 2014, a un anno dalla scomparsa di Cheng, Moreno ha reso disponibile per l'ascolto un brano tratto da Eros, intitolato Smile. Sebbene caricato dal frontman dei Deftones attraverso YouTube, l'audio è stato rimosso due giorni più tardi dalla Warner Bros. Records a causa di problemi di copyright.Nel tardo febbraio 2015, poco dopo aver completato le parti di batteria, Moreno ha spiegato di aspettarsi completato l'album attorno alla fine di marzo, aggiungendo che i Deftones hanno scritto 16 brani per l'ottavo album e che probabilmente verrà pubblicato a settembre o ad ottobre; il cantante lo ha inoltre definito «un album un po' più inebriante» di Koi No Yokan. Il 27 aprile dello stesso anno è stato annunciato che l'uscita dell'album è stata fissata provvisoriamente per il 25 settembre 2015, mentre il mese seguente, Moreno ha rivelato che il disco risulterà essere «un po' più tecnico» rispetto a quelli precedenti e che non sarà «un disco allegro [ma] non sarà un album completamente arrabbiato.» Il 21 agosto è stato rivelato che l'uscita dell'album è stata posticipata per la fine di novembre, mentre Moreno ha annunciato il completamento dei brani, spiegando che le fasi di missaggio e di mastering sono in fase di finitura.Il 22 gennaio 2016 Stephen Carpenter, durante un convegno tenuto ad Anaheim, ha dichiarato che l'album sarebbe stato pubblicato l'8 aprile dello stesso anno; a distanza di una settimana dalla dichiarazione, il gruppo ha pubblicato un trailer relativo all'album, rivelandone il titolo: Gore. Il 4 febbraio il conduttore neozelandese Zane Lowe ha presentato attraverso il programma Beats 1 di Apple Music il primo brano estratto dall'album, Prayers/Triangles, pubblicato per il download digitale il giorno seguente. A seguire sono stati i brani Doomed User e Hearts/Wires, usciti rispettivamente il 18 marzo e il 4 aprile.
Inizialmente i Deftones espressero uno stile molto aggressivo e vicino al nu metal. Si distinguevano, però, dagli altri gruppi del genere, a causa dell'insolita alternanza tra potenti scream vocali, sostenuti da chitarre molto distorte, e momenti melodici più eterei e riflessivi e un suono con forti influenze grunge e hardcore punk. Con Around the Fur il suono del gruppo si evolse e in esso cominciarono a farsi più evidenti le influenze dei The Smashing Pumpkins, dei Pantera, dei Soundgarden e dei Nirvana. Raggiunsero la maturità artistica e compositiva con il successivo White Pony, che proponeva un suono più ricercato, leggero e melodico rispetto ai precedenti album e nel quale vennero incorporati anche elementi post-punk, new wave e darkwave. In realtà piccole influenze post-punk e darkwave erano già presenti nei primi due album, rintracciabili in particolare nello stile vocale di Chino Moreno.Se nell'album Deftones il gruppo aveva riproposto lo stile musicale degli album precedenti, ad esclusione del brano più sperimentale Anniversary of an Uninteresting Event, con Saturday Night Wrist cominciò a discostarsi abbastanza dal vecchio stile, proseguendo con la sperimentazione ed incorporando alcuni elementi tipici dell'indie rock e della psichedelia nel proprio sound, oltre ad alcune influenze provenienti dalla musica dei Team Sleep di Chino Moreno. Lo stile proposto nell'album Diamond Eyes si può invece definire come un'ulteriore evoluzione e incontro tra le sonorità degli album Around the Fur e White Pony: se alcuni brani sono melodici e sognanti, altri alternano tratti tranquilli e riflessivi ad altri più esplosivi e violenti. Analizzando più attentamente il loro stile sono inoltre riconoscibili le influenze di gruppi quali Alice in Chains, Bad Brains, Black Sabbath, The Cure, Depeche Mode, Faith No More, Helmet, Hum, Jane's Addiction, Metallica, Mr. Bungle, My Bloody Valentine, Quicksand, Smiths e Tool; ma anche elementi provenienti da una grande varietà di generi musicali, tra cui, oltre quelli citati in precedenza, si aggiungono dream pop, post-hardcore, art rock, noise, D.C. hardcore, gothic rock, post-metal e rap.Tutti i componenti del gruppo possiedono grandi doti tecniche: Chino Moreno è dotato di una tecnica vocale molto versatile che lo rende in grado di cambiare più volte registro vocale in modo rapido, passando con facilità da uno scream ad un cantato più melodico o ad un falsetto ed eseguire vocalizzi molto particolari; Stephen Carpenter è considerato uno dei chitarristi migliori dell'intero movimento nu metal, mentre Abe Cunningham è ritenuto un ottimo batterista e propone uno stile molto sofisticato ed innovativo. Da notare anche la bravura di Chi Cheng al basso e il modo in cui lo stile di Frank Delgado si discosta notevolmente da quello tipico degli altri DJ nu metal e rap metal: egli infatti utilizza raramente lo scratching, preferendo il campionatore ai piatti e cercando di creare suoni più sperimentali ed atmosferici, derivati soprattutto dalla musica d'ambiente, ma anche altri più vicini al trip hop e alla darkwave degli anni ottanta.
I testi dei primi album dei Deftones parlavano principalmente di problemi personali e vita di strada, mentre quelli degli album White Pony e Diamond Eyes sono in gran parte metaforici e astratti; Chino Moreno, in un'intervista alla rivista musicale Spin, riguardo all'ultimo album, spiega:  In un'intervista a The Quietus, precisa: I Deftones hanno esercitato una forte influenza su molti gruppi alternative metal, nu metal e post-hardcore a loro successivi, tra i quali si possono citare: Avenged Sevenfold, Breaking Benjamin, Dead by Sunrise, The Dillinger Escape Plan, Disturbed, Dir En Grey, Drowning Pool, Finch, Funeral for a Friend, Glassjaw, Godsmack, Hoobastank, Ill Niño, Linea 77, Linkin Park, Lostprophets, Mudvayne, Seether, Skindred, Slipknot, Spineshank, Taproot, Thirty Seconds to Mars e Will Haven.
I Limp Bizkit hanno più volte citato i Deftones come influenza per la loro musica: infatti, nei ringraziamenti presenti nel libretto dell'album Three Dollar Bill, Yall$ è possibile leggere la frase "Thanks to Deftones (Abe, Chino, Chi, Stephen) for inspiration" e il brano Indigo Flow li cita esplicitamente, così come un altro brano del gruppo, ovvero Head for the Barricade (pubblicato in Results May Vary). Anche Matthew Bellamy e Chris Wolstenholme, rispettivamente frontman e bassista dei Muse, hanno dichiarato che il gruppo è uno dei loro preferiti e hanno più volte suonato dal vivo il riff introduttivo di Headup (utilizzato come finale per il loro brano New Born), oltre a quelli di My Own Summer (Shove It) e Bored.
Abe Cunningham – batteria (1988-presente)Ex componentiChi Cheng – basso, cori (1988-2008)
(EN) AA.VV., Guitar World Presents Nu-Metal, Hal Leonard Publishing Corporation, 2002, ISBN 0-634-03287-9, ..
(EN) Essi Berelian, The rough guide to heavy metal, Rough Guides, 2005, ISBN 1-84353-415-0, ..
 Riccardo Bertoncelli, Cris Thellung, Ventiquattromila dischi. Guida a tutti i dischi degli artisti e gruppi più importanti, Baldini Castoldi Dalai, 2006, ISBN 978-88-6018-151-0, ..
(EN) Peter Buckley, The rough guide to rock, Rough Guides, 2003, ISBN 1-84353-105-4, ..
(EN) Daniel Bukszpan, Ronnie James Dio, The Encyclopedia of Heavy Metal, Barnes & Noble Publishing, 2003, ISBN 0-7607-4218-9, ..
 Eddy Cilia, Federico Guglielmi, Rock. I 500 dischi fondamentali, Giunti Editore, 2002, ISBN 88-09-02750-7, ..
 Gianni Della Cioppa, HM - Il grande libro dell'Heavy Metal, Giunti Editore, 2011, ISBN 88-09-76866-3, ..
 Federico Guglielmi, Cesare Rizzi, Grande enciclopedia rock, Giunti Editore, 2002, ISBN 88-09-02852-X, ..
(EN) Guido Mariani, Millennium Rock, Guido Mariani, 2010, ISBN 978-1-4457-5724-7, ..
(EN) Joel McIver, Nu-metal: The Next Generation of Rock & Punk, Omnibus Press, 2002, ISBN 0-7119-9209-6, ..
 Dick Porter, Nu-metal: le origini, Arcana Editore, 2005, ISBN 88-7966-383-6, ..
(EN) Garry Sharpe-Young, Rob Halford, Metal: The Definitive Guide, Jawbone Press, 2007,  p. 495, ISBN 978-1-906002-01-5, ..
 Luca Signorelli, Metallus. Il libro dell'heavy metal, Giunti Editore, 2001, ISBN 88-09-02230-0, ..
(EN) M.C. Strong, The great rock discography, Giunti Editore, 1998, ISBN 88-09-21522-2, ..
(EN) Steve Taylor, A to X of Alternative Music, Continuum International Publishing Group, 2006, ISBN 0-8264-8217-1, ..
(EN) Loud Rock News, in CMJ New Music Report (CMJ Network, Inc.), nº 62, 8 maggio 2000,  pp. 36-37, ISSN 0890-0795.
(EN) The Deftones Rule, in CMJ New Music Monthly (CMJ Network, Inc.), nº 83, luglio 2000,  p. 45, ISSN 1074-6978.
(EN) The 20 Best Singles of 1998, in Spin (SPIN Media LLC), vol. 15, nº 1, gennaio 1999,  pp. 92-93, ISSN 0886-3032.
(EN) Deftones - Diamond Eyes, in Spin (SPIN Media LLC), vol. 26, nº 5, giugno 2010,  pp. 86-87, ISSN 0886-3032.
Tommaso Iannini, Korn. Gli intoccabili, Taylor & Francis, 2002, ISBN 88-09-02629-2, ..
(EN) Garry Sharpe-Young, New Wave of American Heavy Metal, Zonda Books Limited, 2005, ISBN 0-9582684-0-1, ..

Il grado Celsius (in simboli °C; pronuncia italiana: /ˈʧɛlsjus/; pronuncia svedese: /ˈsɛlsjɵs/), detto in passato anche grado centigrado, è l'unità di una scala di misura per la temperatura, così chiamata dal nome dell'astronomo svedese Anders Celsius (1701-1744), che la propose per la prima volta nel 1742.
La scala Celsius fissa il punto di fusione del ghiaccio in una miscela d'acqua satura d'aria a 0 °C e il punto di ebollizione a 99,974 °C in condizioni standard di pressione (1 bar, leggermente inferiore a un'atmosfera, pressione alla quale l'acqua bolle a 100 gradi Celsius).
In origine la scala ideata da Celsius aveva il punto di ebollizione dell'acqua a 0 °C, e il punto di congelamento a 100 °C; dopo la sua morte la scala fu però invertita nel 1745 da Linneo, trasformandola in quella oggi di uso comune.
La definizione ufficiale corrente della scala Celsius pone 0,01 °C come il punto triplo dell'acqua, e un grado come 1/273,16 della differenza di temperatura tra il punto triplo dell'acqua e lo zero assoluto. Questa definizione assicura che la differenza di temperatura di un grado Celsius rappresenti la stessa differenza di temperatura di un kelvin.
Anders Celsius in origine propose che il punto di congelamento fosse 100 °C, e il punto di ebollizione 0 °C. La scala fu rovesciata nel 1745 su suggerimento di Linneo, o forse di Daniel Ekström, il produttore della maggior parte dei termometri utilizzati da Celsius.
Le scale termometriche di Celsius e di Fahrenheit si incrociano allo stesso valore di −40 gradi, cioè il valore di −40 °C corrisponde a quello di −40 °F.
Un metodo per convertire Celsius in Fahrenheit è di moltiplicare per 1,8 e aggiungere 32.
Al contrario, per convertire Fahrenheit in Celsius occorre sottrarre 32 e dividere per 1,8.
La scala Celsius è utilizzata nella maggior parte del mondo quotidianamente, anche se nei mass media era ancora chiamata frequentemente centigrada fino agli anni novanta, in particolar modo nelle previsioni del tempo. Negli Stati Uniti (nonché nei territori non incorporati e negli Stati liberamente associati del Pacifico), in Belize, in Liberia e in alcune isole caraibiche si utilizza invece la scala Fahrenheit, ma anche questi Paesi utilizzano la scala Celsius oppure la kelvin nell'ambito di applicazioni scientifiche o tecnologiche.
Altre scale di temperatura sono: Newton (circa 1700), Rømer (1701), Fahrenheit (1724), Réaumur (1731), Delisle o de Lisle (1738), Rankine (1859), kelvin (1862) e Leyden (circa 1894). Notare che "kelvin" è minuscolo perché è un'unità SI, anche se deriva dal titolo nobiliare dello scienziato William Thomson.
Secondo la norma ISO 31-0:1992, universalmente adottata per l'espressione delle unità di misura, che oggi risulta integrata nella norma ISO 80000-1:2009, nei testi è prescritto di inserire una spaziatura tra valore numerico e simbolo dei gradi Celsius ("Numerical value and unit symbol are separated by a space. This rule also applies to the symbol "°C" for degrees Celsius").
Poiché ci sono cento divisioni tra questi due punti di riferimento, il termine originale per questo sistema era grado centigrado o grado centesimale. Nel 1948 il nome fu ufficialmente cambiato in Celsius dalla nona Conférence générale des poids et mesures (CR 64), per eliminare una serie di ambiguità:
un nome più corretto, perlomeno da quando fu invertita la scala da Linneo, sarebbe stato quindi "ettogrado";
anche ettogrado è ambiguo e in enologia indica il contenuto di alcol per ettolitro di vino;
il termine "grado centigrado" veniva usato anche per indicare il grado centesimale usato per la misurazione degli angoli;La decisione della Conférence générale des poids et mesures ebbe l'obiettivo di eliminare le ambiguità e associare inequivocabilmente a Celsius la creazione della scala (nonostante l'importante contributo di Linneo); inoltre si uniformò la scala a quelle Kelvin, Fahrenheit, Réaumur e Rankine, che avevano tutte come nome quello del loro inventore. Nonostante ciò, in Italia spesso ci si riferisce ancora ai gradi Celsius come "gradi centigradi".
