
The Adversary è il primo album in studio da solista del musicista norvegese Ihsahn, noto come frontman degli Emperor. Il disco è uscito nel 2006.

Distribuito dalla Hepworth, il film - un cortometraggio di 175,26 metri - uscì nelle sale cinematografiche britanniche nel maggio 1911.
Si conoscono pochi dati del film che, prodotto dalla Hepworth, fu distrutto nel 1924 dallo stesso produttore, Cecil M. Hepworth. Fallito, in gravissime difficoltà finanziarie, il produttore pensò in questo modo di poter almeno recuperare il nitrato d'argento della pellicola.

The Betrayal - Nerakhoon è un documentario del 2008 diretto da Ellen Kuras e Thavisouk Phrasavath candidato al premio Oscar al miglior documentario.

Distribuito dalla General Film Company, il film - un cortometraggio di tre bobine - venne distribuito nelle sale statunitensi il 13 gennaio 1916.

Il soggetto è il primo film scritto da Betty Burbridge che, dopo una breve carriera di attrice durata tre anni (dal 1913 al 1916), si dedicò alla scrittura, diventando sceneggiatrice e soggettista.
Distribuito dall'Universal Film Manufacturing Company, il film uscì nelle sale cinematografiche USA il 19 giugno 1917.

The California Oil Crooks è un cortometraggio muto del 1913 diretto da George Melford e prodotto dalla Kalem.
Distribuito dalla General Film Company, il film - un cortometraggio di una bobina -  uscì nelle sale cinematografiche statunitensi il 12 aprile 1913.

The Dark Side of the Moon (intitolato Dark Side of the Moon nell'edizione CD del 1993) è l'ottavo album in studio del gruppo musicale britannico Pink Floyd, pubblicato il 10 marzo 1973 negli Stati Uniti d'America dalla Capitol Records e il 23 dello stesso mese nel Regno Unito dalla Harvest Records.L'album rappresenta l'approdo di numerose sperimentazioni musicali che i Pink Floyd andavano da tempo operando sia nei loro concerti che nelle registrazioni, pur presentando in misura relativamente ridotta rispetto al passato le lunghe parti strumentali che erano diventate una caratteristica peculiare del gruppo, lasciando così più ampio spazio ai testi - scritti da Roger Waters - tutti incentrati sul tema filosofico degli aspetti che sfuggono al controllo razionale dell'animo umano, e ne costituiscono perciò il "lato buio", cui il titolo metaforicamente fa riferimento. Tra i temi affrontati nel concept album troviamo il conflitto interiore, il rapporto con il denaro, il trascorrere del tempo, la morte, il rapporto conflittuale con l'altro da sé e l'alienazione mentale, quest'ultimo ispirato in parte dal crollo psichico sofferto da Syd Barrett, membro fondatore e principale compositore e paroliere del gruppo fino alla sua uscita nel 1968.
L'album si sviluppò come parte del tour del 1971, in seguito alla pubblicazione di Meddle, e iniziò a essere pubblicizzato diversi mesi prima dell'inizio effettivo delle registrazioni in studio. Il nuovo materiale venne migliorato e raffinato durante il Dark Side of the Moon Tour, e fu infine registrato in due sessioni nel 1972 e nel 1973 agli Abbey Road Studios di Londra. I Pink Floyd usarono alcune delle tecniche di registrazione più avanzate dell'epoca, inclusi la registrazione multitraccia e i nastri magnetici in loop. In molti brani si usarono sintetizzatori analogici e diffuso è l'utilizzo di rumori d'ambiente, nonché di frammenti parlati funzionali al concetto filosofico dell'opera. Il tecnico del suono Alan Parsons contribuì attivamente ad alcuni degli aspetti sonori più innovativi, come ad esempio il battere le ore e il ticchettio degli orologi sul brano Time.The Dark Side of the Moon fu un successo immediato, mantenne il primo posto della classifica statunitense Top LPs & Tapes per una settimana e vi rimase per altre 741 dal 1973 al 1988. Nel marzo 2014 ha toccato le 1100 settimane nella classifica US Top Catalog. Con 50 milioni di copie vendute, è quello di maggiore successo dei Pink Floyd e uno dei più venduti della storia. È stato rimasterizzato e ripubblicato in due occasioni, oltre alle reinterpretazioni di vari gruppi musicali. Furono estratti due singoli: Money e Us and Them.
Oltre al suo successo commerciale, The Dark Side of the Moon è spesso considerato uno dei migliori album di tutti i tempi, sia dai critici sia dai semplici appassionati.
Nel 2003 è stato pubblicato Classic Albums: Pink Floyd - The Making of The Dark Side of the Moon, documentario incentrato sulla sua realizzazione.Il 24 marzo 2013, in occasione dei 40 anni dalla pubblicazione dell'album, sul sito della band è stato possibile ascoltare in streaming l'intero LP; gli utenti, inoltre, hanno potuto inviare attraverso Twitter i loro messaggi, i quali comparivano sull'immagine della copertina presente sul sito illuminando progressivamente il lato oscuro della Luna.
Dopo il lancio di Meddle, i membri della band si riunirono nel dicembre del 1971 per un tour in Regno Unito, Giappone e Stati Uniti. Mentre provavano in Broadhurst Gardens, a Londra, avevano in prospettiva la creazione di nuove canzoni. In una riunione a casa del batterista Nick Mason a Camden, il bassista Roger Waters propose di integrare il nuovo album come parte del tour. L'idea di Waters consisteva in un disco trattante temi che «facessero arrabbiare la gente», focalizzandosi sulle pressioni che dovette fronteggiare la band per il suo stile di vita e sui problemi mentali che aveva l'ex-membro del gruppo, Syd Barrett. Avevano già studiato un'idea simile in The Man and The Journey, un'opera musicale concettuale che suonavano durante i loro concerti del 1969. In un'intervista concessa alla rivista Rolling Stone, David Gilmour disse: In generale, i quattro membri del gruppo furono d'accordo con l'idea di Waters di un album basato su un unico tema. Il bassista e paroliere Roger Waters, il chitarrista David Gilmour, il batterista Nick Mason e il tastierista Richard Wright parteciparono alla composizione e alla produzione del nuovo materiale, e Waters registrò i primi demo nella sua casa di Islington, in un piccolo studio di registrazione allestito in un capanno in giardino. Alcune parti dei nuovi pezzi erano estratti rimasti inutilizzati in passato: l'inizio di Breathe, ad esempio, risale a un lavoro precedente di Waters e Ron Geesin composto per la colonna sonora del documentario The Body, mentre la struttura di Us and Them deriva da una composizione per pianoforte originariamente scritta da Wright per la pellicola Zabriskie Point. La band provò in un magazzino di Londra che apparteneva ai Rolling Stones, poi nel Rainbow Theatre. Inoltre comprarono un nuovo equipaggiamento, includendo amplificatori, casse acustiche, un mixer di 28 canali con quattro uscite quadrifoniche e un impianto di luci, per un totale di nove tonnellate di attrezzature trasportate con tre camion.
Nonostante fosse il suo primo tour con un album intero, la band riuscì ad affinare e migliorare il nuovo materiale, che già aveva il nome provvisorio di The Dark Side of the Moon (un'allusione più alla follia che all'astronomia). Dato però che il titolo era già stato usato da un'altra band, i Medicine Head, il nome fu temporaneamente cambiato in Eclipse. Il lavoro fu presentato al Dome di Brighton il 20 gennaio del 1972 con questo nome, ma, visto lo scarsissimo successo dell'LP omonimo, i Pink Floyd poterono ritornare al titolo originario.
Dark Side of the Moon: A Piece for Assorted Lunatics, come era conosciuto allora, fu rappresentato alla presenza di un gruppo di giornalisti il 17 febbraio 1972 (cioè più di un anno prima del lancio ufficiale) al teatro Rainbow, con critiche molto positive. Michael Wale del The Times descrisse l'opera dicendo che «... fa venire le lacrime agli occhi. È così piena di comprensione e a volte di interrogativi musicali!», mentre Derek Jewell del The Sunday Times affermò che «L'ambizione dell'intenzione dell'arte dei [Pink] Floyd è enorme». Melody Maker ne fu meno entusiasta: «Musicalmente ci sono grandi idee, ma gli effetti sonori spesso mi lasciavano pensare di essere in una gabbia di uccelli dello zoo di Londra». Il tour a seguire ricevette una grande accoglienza da parte del pubblico. I nuovi pezzi furono riprodotti dal vivo, nello stesso ordine in cui sarebbero poi apparsi nell'album, anche se con chiare differenze come la mancanza di sintetizzatori in tracce come On the Run, e la lettura di versi della Bibbia al posto della voce di Clare Torry in The Great Gig in the Sky.Il Dark Side of the Moon Tour tra il 1972 e il 1973 in Europa e negli Stati Uniti offrì alla band l'opportunità di migliorare la qualità delle tematiche dell'album. Il 20 gennaio, nelle pause del tour, incominciarono anche le prove negli studi inglesi, anche se in febbraio il gruppo si recò in Francia per registrare la colonna sonora del film La Vallée, diretto da Barbet Schroeder, e subito dopo in Giappone. A ciò seguirono date negli Stati Uniti prima che la band tornasse a Londra per cominciare le registrazioni vere e proprie dell'album, dal 24 maggio al 25 giugno. Dopo un'ultima serie di concerti e la pubblicazione di Pink Floyd: Live at Pompeii, il gruppo ritornò in studio il 9 gennaio 1973 per completare l'incisione.
The Dark Side of the Moon si sviluppa da sperimentazioni, concerti live e registrazioni delle fasi precedenti, dopo l'uscita di Barrett e delle sue esecuzioni strumentali, definite da Gilmour «quella noiosa roba psichedelica». Gilmour e Waters vedono in Meddle la svolta verso il disco seguente.I temi dei testi delle canzoni includono l'avidità, l'invecchiamento, la morte e l'infermità mentale. Quest'ultimo tema prese come ispirazione il deterioramento mentale di Barrett, che era stato il principale compositore e paroliere del gruppo nei suoi primi anni. L'album è conosciuto per l'uso di musica concreta e concettuale e di testi filosofici, come in molti altri lavori della band.
Ogni lato del disco costituisce un'opera musicale continua. Le cinque tracce di ognuno dei due lati rappresentano vari stadi della vita umana. L'album comincia e termina con un suono di battiti cardiaci, esplorando la natura dell'esperienza dell'essere umano e, secondo Waters, «l'empatia». Speak to Me e Breathe insieme pongono un accento sugli elementi mondani e futili della vita, che accompagnano la sempre presente minaccia della pazzia, e l'importanza per ognuno di vivere la propria esistenza - «Non temere di preoccuparti». Spostando la scena in un aeroporto, la strumentale On the Run (in cui è protagonista il sintetizzatore) evoca lo stress e l'ansia provocati dalla paura di volare (in particolare di Wright). Time tratta del modo in cui il passaggio del tempo può controllare la vita di un individuo e ammonisce con veemenza coloro che sprecano tempo prezioso focalizzandosi sugli aspetti più mondani della vita. A questa traccia segue il tema del ritiro in solitudine ed il rifugio propri della vecchiaia, nella canzone Breathe (Reprise). La prima parte termina con The Great Gig in the Sky, metafora della morte. La prima traccia del lato B, Money, si prende gioco dell'avidità e del consumismo, con un testo ironico ed effetti sonori allusivi al denaro, come il suono di un registratore di cassa e il rumore di monete sonanti. Money è stata la canzone di maggior successo commerciale dell'album e da allora è stata riproposta da molti gruppi musicali. Us and Them parla dell'etnocentrismo, del confronto con l'altro e dell'uso di semplici dicotomie per descrivere le relazioni interpersonali. Brain Damage tratta del disturbo mentale come risultato del porre la fama e il successo in cima alla lista delle necessità di un individuo, e contemporaneamente del diritto a rimanere diversi anziché subire passivamente l'omologazione sociale che la "cura" sottende. In particolare il verso «And if the band you're in starts playing different tunes» («e se la band in cui sei comincia a suonare melodie diverse») si riferisce allo stato mentale dell'ex-membro Syd Barrett. The Dark Side of the Moon termina con Eclipse, che espone i concetti di alterità e unità, invitando l'ascoltatore a riconoscere le caratteristiche comuni a tutti gli esseri umani le quali, come il verso conclusivo suggerisce, ancora sfuggono all'umanità perché «il sole è eclissato dalla luna».
The Dark Side of the Moon fu inciso negli Abbey Road Studios in due sessioni tra maggio 1972 e gennaio 1973. Come capo tecnico audio fu assunto Alan Parsons, che aveva già lavorato come assistente in Atom Heart Mother e come ingegnere del suono negli album dei Beatles Abbey Road e Let It Be. Durante le sessioni di registrazione si utilizzarono le tecniche più sofisticate dell'epoca: lo studio era in grado di missare fino a sedici tracce, caratteristica che offriva un alto livello di flessibilità, anche se la band arrivò a usare molte più tracce, al punto che dovettero copiare i nastri.La prima traccia registrata fu Us and Them il 1º giugno, seguita sei giorni dopo da Money, per la quale Waters aveva creato vari effetti sonori sotto forma di loop di oggetti relazionati al denaro, incluse monete lasciate cadere in una scodella di ceramica. Questi effetti vennero recuperati quando il gruppo decise di creare un mix quadrifonico dell'album (Parsons in seguito si rivelò insoddisfatto del risultato a causa della mancanza di tempo e di registratori multitraccia); l'incisione di Time e The Great Gig in the Sky precedette una pausa di due mesi durante la quale i Pink Floyd prepararono un nuovo tour negli Stati Uniti. Questo non fu l'unico periodo di interruzione: Roger Waters, tifoso dell'Arsenal Football Club, abbandonava spesso lo studio per andare a vedere giocare la sua squadra del cuore, e tutto il gruppo era solito riposare guardando Il circo volante dei Monty Python alla televisione, lasciando Parsons a lavorare col materiale disponibile. Gilmour smentì in un'intervista del 2003 dicendo: «A volte lo guardavamo, ma se eravamo molto occupati continuavamo a lavorare».Al rientro dagli Stati Uniti nel gennaio 1973, si registrarono Brain Damage, Eclipse, Any Colour You Like e On the Run, mentre venivano messe a punto le parti già pronte. Barry St. John, Lesley Duncan, Liza Strike e Doris Troy eseguirono i cori in Brain Damage, Eclipse e Time e Dick Parry suonò il sassofono su Us and Them e Money. La band registrò anche materiale visivo con il regista Adrian Maben per Pink Floyd: Live at Pompeii, e una volta terminato il lavoro in studio iniziò una tournée in Europa.
A livello strumentale, The Dark Side of the Moon è conosciuto per gli effetti sonori metronomici in Speak to Me e i loop in apertura di Money. Nick Mason, responsabile della maggior parte degli effetti usati in tutta la discografia dei Pink Floyd, fu accreditato come unico compositore di Speak to Me, brano di introduzione composto con un effetto cross-fade (usato per sovrapporre più parti, abbassando il volume di una mentre sale quello di un'altra) realizzato con frammenti di altre canzoni dell'album. Mason ne creò una prima versione in casa propria prima di realizzare quella definitiva in studio. Per l'inizio di Breathe si servirono di un accordo di pianoforte registrato al contrario; gli effetti sonori di Money vennero alla luce unendo le registrazioni casalinghe di monete tintinnanti di Waters, il rumore di fogli strappati (a simboleggiare banconote) e quelli di un registratore di cassa e di una macchina calcolatrice, per creare un loop sul corrispondente riff di basso in 7/8. In alcuni casi tutti i tecnici e membri del gruppo dovettero lavorare a tutti i fader contemporaneamente per missare le complicate registrazioni multitraccia di molte delle canzoni, in particolare On the Run.Insieme alla tradizionale strumentazione rock, i Pink Floyd ricorsero anche all'uso di sintetizzatori (tra cui un EMS VCS3 in Brain Damage e Any Colour You Like e un EMS Synthi A in Time e On the Run), oltre a suoni originali e inconsueti, come un assistente tecnico che corre nella camera di riverberazione dello studio (On the Run), o una grancassa modificata in modo tale da simulare il battito cardiaco. Quest'ultimo è ben distinguibile all'inizio e alla fine del disco, ma si può sentire più sporadicamente anche in Time e On the Run; le tracce audio del ticchettio e dello scoccare simultaneo di diversi orologi all'inizio di Time era stata precedentemente registrata da Parsons in un negozio di antiquariato, ed era in origine destinata a un disco dimostrativo per la quadrifonia.
Varie tracce, tra cui Us and Them e Time, mettono in risalto l'abilità di Richard Wright e David Gilmour nel coordinare le loro voci, molto simili tra loro secondo Roger Waters. Per trarre vantaggio da ciò, Parsons perfezionò l'uso di tecniche multitraccia sulle voci e le chitarre, in modo che Gilmour potesse praticamente raddoppiare se stesso. Inoltre usò effetti flanger e phaser in parti vocali e strumentali, particolari stratagemmi con il riverbero, e lo spostamento dei suoni tra canali (percepibile soprattutto nella versione quadrifonica di On the Run, quando il suono di un organo Hammond B3 riprodotto da un altoparlante Leslie gira velocemente intorno all'ascoltatore).
Nei crediti compare Clare Torry, cantante turnista e compositrice che frequentava spesso gli studi di Abbey Road. Parsons la invitò alle registrazioni dopo aver sentito del materiale pop a cui la ragazza aveva lavorato in precedenza, con l'intenzione di farla cantare in The Great Gig in the Sky; la Torry dapprima rifiutò l'offerta perché voleva andare a vedere Chuck Berry suonare all'Hammersmith Odeon, ma con il gruppo stabilì che sarebbe passata in studio la domenica seguente. I Pink Floyd le spiegarono il concetto che caratterizzava l'album, ma non seppero dirle quello che avrebbe dovuto fare esattamente. Con Gilmour responsabile di quella sessione, Clare Torry improvvisò, in una sola notte, una melodia vocale senza testo che avrebbe accompagnato l'intero brano, compreso l'assolo di pianoforte di Rick Wright: "Sapevamo ciò che volevamo. Musicalmente non era ancora chiaro, ma volevamo che qualcuno improvvisasse su questo pezzo. Le dicemmo: pensa alla morte o a qualcosa di macabro e canta." L'artista all'inizio si sentì imbarazzata per la sua esuberanza in cabina di registrazione e volle scusarsi con la band, ma non si era ancora resa conto che tutti erano rimasti estasiati dalla sua esecuzione. In seguito furono scelte le parti migliori fra diverse esecuzioni per assemblare la versione usata nell'album. Clare Torry ricevette un compenso di appena 30 sterline per la sua collaborazione, ma nel 2004 citò in giudizio sia i Floyd che la EMI per le mancate royalty dovutele per il contributo, affermando di essere coautrice di The Great Gig in the Sky insieme a Richard Wright. I tribunali di giustizia britannici diedero ragione alla cantante, anche se l'entità dell'accordo economico al quale giunsero le due parti non fu mai rivelato al pubblico. Tutte le edizioni dal 2005 in avanti accreditano The Great Gig in the Sky sia al tastierista dei Floyd che a Clare Torry.Altra caratteristica di The Dark Side of the Moon sono i frammenti parlati che si possono sentire lungo tutta l'esecuzione. Una sera, verso la fine delle registrazioni, Waters reclutò il personale ed altri presenti nello studio, chiedendo loro di rispondere ad alcune domande precedentemente scritte su dei cartoncini: gli intervistati rispondevano davanti a un microfono in una stanza con poca luce, e affrontavano dapprima domande molto semplici, "di riscaldamento", ad esempio il colore o il piatto preferito (il titolo Any Colour You Like fa riferimento proprio ad una di esse), per poi passare ad altre più complesse ed attinenti al tema centrale dell'album, come «hai paura della morte?» o «quando è stata l'ultima volta in cui sei stato violento?»
La domanda sull'episodio violento era seguita immediatamente da: «avevi ragione?»: Waters osserva che a quest'ultima tutti risposero puntualmente di sì. Un collage di tali risposte affermative è udibile sulla coda di Money.
Roger "The Hat" Manifold, roadie dei Pink Floyd, fu l'unico a essere intervistato in modo convenzionale, poiché in quel momento non si trovavano i cartoncini. Nel raccontare il proprio episodio violento, causato da un automobilista che l'aveva stretto durante un sorpasso, Manifold rispose «...gli diedi una scossa breve, rapida e potente...» («... give 'em a quick, short, sharp shock ...»), e sul tema della morte affermò: «Vivi oggi, perché domani potresti non esserci più. Questo sono io» («Live for today, gone tomorrow. That's me»).Il road manager della band, Chris Adamson, registrò la frase che apre l'album: «Sono pazzo da un fottìo di anni, ma proprio anni» («I've been mad for fucking years, absolutely years»).Il tecnico del suono Peter Watts (già immortalato assieme ad Alan Styles sul retro copertina di Ummagumma e padre dell'attrice Naomi Watts) contribuì con la celebre risata che ricorre in Brain Damage e Speak to Me.
La seconda moglie di Watts, Patricia "Puddie" Watts fornì il frammento sui «tipi che vagavano in cerca di botte» («geezers who were cruisin' for a bruisin'») e sua è anche la voce che sussurra: «non ho mai detto di aver paura di morire» («I never said I was frightened of dying») su The Great Gig in the Sky.
Le frasi «Io non ho paura di morire, ogni momento è buono, non m'importa. Perché dovrei aver paura di morire? Non ce n'è motivo, prima o poi bisogna andarsene» («I am not frightened of dying, any time will do, I don't mind. Why should I be frightened of dying? There's no reason for it, you've got to go sometime», su The Great Gig in the Sky) e «non c'è nessun lato buio della luna, davvero. In realtà è tutta buia» («There is no dark side of the moon, really. Matter of fact it's all dark», in chiusura del disco) sono del portiere irlandese degli studi di Abbey Road, Gerry O'Driscoll.
Furono intervistati anche Paul McCartney e la moglie Linda, che si trovavano ad incidere Red Rose Speedway con gli Wings nello studio a fianco, ma le loro risposte alla fine non vennero inserite nell'album perché, a detta di Waters, si erano «troppo sforzati di essere divertenti» («trying too hard to be funny»), mentre il loro chitarrista Henry McCullough pronunciò la famosa frase «non lo so, ero veramente sbronzo in quel momento» («I don't know, I was really drunk at the time»), che compare tra Money e Us and Them.
Dopo aver terminato le interviste, la band assunse il produttore Chris Thomas per procurarsi «un paio di orecchie fresche». Il suo passato riguardava più il campo musicale che quello dell'ingegneria. Aveva lavorato con il produttore dei Beatles, George Martin, ed era conosciuto dal manager dei Pink Floyd, Steve O'Rourke. I quattro membri del gruppo avevano opinioni discordanti riguardo al missaggio finale, con Waters e Mason che preferivano un mix "secco" e "pulito" dando maggiore spazio agli elementi non musicali, al contrario di Gilmour e Wright che volevano optare per uno più delicato e con più riverbero. Più tardi Thomas smentì tali disaccordi, dicendo «non c'erano differenze di opinione tra di loro, non ricordo Roger dire una sola volta di volere meno eco. Infatti, non c'era nessun indizio che dicesse che avrebbero litigato. C'era un'atmosfera molto creativa, ci si divertiva molto.» Sebbene non si conosca la verità, ciò che venne alla luce grazie al suo intervento lasciò soddisfatti sia Waters che Gilmour. Thomas fu responsabile di vari cambiamenti significativi nell'album, come l'eco a tempo applicato alla voce in Us and Them. Fu anche presente alla registrazione di The Great Gig in the Sky, anche se fu Parsons ad assumere Clare Torry. In un'intervista del 2006, quando gli fu chiesto se avesse perseguito i suoi obiettivi, Roger Waters rispose:
Dato che la versione quadrifonica dell'album non era ancora completa, la band (a parte Wright) non presenziò alla conferenza stampa tenutasi al London Planetarium il 27 febbraio. I giornalisti trovarono, al posto dei musicisti, quattro loro sagome in cartone a grandezza naturale, e assistettero alla presentazione della versione stereo con un sistema audio di bassa qualità. In generale, comunque, la stampa ebbe reazioni molto positive; Roy Hollingworth di Melody Maker definì il lato A «...così confuso che era difficile da seguire», ma elogiò la seconda parte. Steve Peacock, di Sounds, scrisse: «Non mi interessa se nella vostra vita non avete mai sentito una nota dei Pink Floyd. Consiglio The Dark Side of the Moon a tutti senza riserve». Nella sua recensione del 1973 per Rolling Stone, Lloyd Grossman descrisse Dark Side come «un bell'album con ricchezza concettuale e strutturale, che non solo attira, ma pretende partecipazione e coinvolgimento».The Dark Side of the Moon uscì prima negli Stati Uniti d'America, il 10 marzo 1973, poi nel Regno Unito tredici giorni più tardi. In Inghilterra e in Europa occidentale ottenne un successo immediato; dopo un mese aveva vinto il disco d'oro negli Stati Uniti e nel Regno Unito. Durante il mese di marzo del 1973 il gruppo lo inserì nella scaletta del suo tour statunitense, inclusa un'esibizione a Radio City Music Hall di New York il 17, alla quale assistettero 6.000 persone. Tra gli effetti speciali era incluso un aereo lanciato dal fondo della sala alla fine di On the Run che si "schiantava" sul palcoscenico in una nuvola di fumo arancione. Il disco raggiunse il primo posto della classifica degli album più venduti di Billboard il 28 aprile 1973, e ottenne un successo tale che la band dovette tornare in tour due mesi dopo.
Gran parte del successo fulmineo ottenuto dall'album negli Stati Uniti fu dovuto all'impegno della casa discografica statunitense dei Pink Floyd, la Capitol Records. Bhaskar Menon, nominato presidente poco tempo prima, aveva il compito di compensare le vendite relativamente scarse di Meddle del 1971, mentre la band e il manager O'Rourke stavano trattando con discrezione col presidente della CBS e della Columbia Records Clive Davis, poiché The Dark Side of the Moon era l'ultimo lavoro che i Pink Floyd avrebbero dovuto pubblicare con la Capitol per obbligo di contratto. L'entusiasmo di Menon per Dark Side era tale che egli imbastì una colossale campagna pubblicitaria, che includeva anteprime radiofoniche di Us and Them e Time. In alcuni Paesi (specialmente nel Regno Unito) i Pink Floyd non pubblicavano un singolo dal 1968, anno di Point Me at the Sky/Careful with That Axe, Eugene; dopo cinque anni di "silenzio", il 7 maggio 1973 uscì il singolo di Money (con Any Colour You Like sul lato B), che nel luglio dello stesso anno raggiunse il tredicesimo posto della Billboard Hot 100.Alle radio fu recapitata una copia promozionale (mono e stereo) del singolo: la versione mono aveva la parola bullshit ("stronzata") parzialmente censurata (bull), mentre quella stereo conteneva il testo intatto, ma ai disc jockey fu chiesto di disfarsene. Il 4 febbraio 1974 uscì un doppio lato A con Time e Us and Them.Gli sforzi di Menon per assicurarsi un rinnovo contrattuale col gruppo furono tuttavia vani; all'inizio del 1974, i Pink Floyd stipularono con la Columbia un accordo da un milione di dollari, mentre in Inghilterra e nel resto d'Europa continuarono a essere rappresentati dalla Harvest Records.
Nel giugno 1979 la Mobile Fidelity Sound Lab pubblicò una riedizione di The Dark Side of the Moon in LP, e nell'aprile 1988 nel loro formato Ultradisc dorato. La EMI pubblicò il formato CD (all'epoca una novità) nel 1984 e nel 1992 nel cofanetto Shine On. Questa versione tornò rinnovata nei negozi l'anno dopo in occasione del ventesimo anniversario, con la copertina disegnata da Storm Thorgerson.Pare che sulle copie in CD più recenti sia udibile una versione orchestrale di Ticket to Ride dei Beatles, durante le battute finali dell'album. Ciò può essere il risultato di un errore di rimasterizzazione, poiché non si sente nelle prime versioni in vinile.
Sebbene fosse commissionata dalla EMI, la band non appoggiò mai l'edizione quadrifonica del 1973; tuttavia ne uscì un'altra rinnovata, in occasione del trentesimo anniversario del disco nel 2003. Con un po' di sorpresa, il gruppo scelse di non usare il mix quadrifonico di Alan Parsons del 1973, ma si affidò a James Guthrie per crearne uno nuovo per il formato SACD. Guthrie collaborava con la band dai tempi di The Wall e aveva già lavorato alle versioni quadrifoniche di quest'ultimo e di In the Flesh di Roger Waters. Nel 2003 Alan Parsons espresse un giudizio generalmente positivo sul lavoro di Guthrie, nonostante qualche critica (in particolare a On the Run). Il mix di The Great Gig in the Sky fu tra quelli più apprezzati da Parsons: La nuova versione del trentesimo anniversario vinse quattro Surround Music Awards nel 2003. Nel 2003 ci fu anche una ristampa di The Dark Side of the Moon in vinile (a cura di Kevin Gray della AcousTech Mastering) che includeva accessori leggermente diversi da quelli contenuti nella prima edizione, oltre a un poster del trentennale del disco. Nel 2007, per celebrare i quarant'anni dalla fondazione dei Pink Floyd, l'album venne incluso nella raccolta Oh, by the Way, e su iTunes ne uscì una versione DRM gratuita.
The Dark Side of the Moon fu pubblicato inizialmente in formato vinile con una copertina pieghevole, disegnata dalla Hipgnosis e George Hardie, che mostrava un prisma triangolare rifrangente un raggio di luce sul fronte. La Hipgnosis aveva già disegnato varie copertine per la band con risultati controversi; la EMI non aveva gradito le immagini di Atom Heart Mother e Obscured by Clouds, poiché si aspettavano disegni più tradizionali con lettere e caratteri, ma i disegnatori poterono ignorare le critiche perché sotto contratto con il gruppo. Per The Dark Side of the Moon Richard Wright gli chiese qualcosa di più elegante, pulito e di classe. La compagnia artistica presentò sette disegni, ma i quattro membri del gruppo scelsero senza discussioni quello del prisma, opera di Hardie e ideato da Storm Thorgerson durante una sessione di brainstorming con Powell. Esso rappresenta tre elementi: l'illuminazione dei concerti della band, i testi delle canzoni e la volontà di Wright di un progetto "semplice e audace". Il fascio di luce nell'immagine ha sei colori, escludendo l'indaco dalla tradizionale divisione della sequenza in rosso, arancione, giallo, verde, blu, indaco e viola, e prosegue lungo tutto l'interno della confezione dividendola orizzontalmente in due parti: in quella inferiore compaiono i testi delle canzoni mentre in quella superiore vi è l'elenco delle tracce e i crediti; la linea verde si muove come un elettrocardiogramma (soluzione grafica suggerita da Roger Waters). Le linee di colore proseguono anche sul retro della copertina dove entrano in un altro prisma rovesciato, voluto da Thorgerson per facilitare la disposizione del disco nei negozi, dal quale usciranno come un raggio di luce bianca, che prosegue fino a ricongiungersi con quello sul fronte.In molte stampe, fra cui la prima statunitense, era presente un adesivo rotondo sulla confezione di plastica trasparente del disco che indicava nome del gruppo e titolo, riportati anche sulla costa. Nella prima stampa inglese, alcune copie avevano il solo adesivo rotondo attaccato direttamente alla copertina; altre, nemmeno quello. Diverse prime edizioni furono infatti messe in commercio senza alcun riferimento sulla copertina esterna su autore e titolo. Generalmente, in seguito, l'adesivo fu sostituito da una stampa direttamente sulla copertina.
All'interno della confezione pieghevole si trovavano degli adesivi e due poster, uno con immagini della band in concerto con lettere sparse a formare la scritta "PINK FLOYD", l'altro con una fotografia agli infrarossi delle Piramidi di Giza (che erano anche il soggetto degli adesivi) creata da Powell e Thorgerson. I poster delle piramidi erano differenti fra la versione statunitense e inglese. Nel 2003 VH1 posizionò la copertina al quarto posto della sua classifica delle migliori copertine di tutti i tempi.
La copertina della prima edizione su CD, pubblicata nel 1984 su etichetta EMI-Harvest, rispecchia in scala quella originariamente prevista per il disco 33 giri, con l'aggiunta in alto a destra di un cerchio bianco contenente nome del gruppo e titolo, che compaiono anche in costa. Sul retro è presente la stessa immagine che compare sulla copertina del vinile, anche se in scala leggermente diversa e più grande rispetto a quella anteriore. Il libretto contiene i testi delle canzoni.
La seconda edizione su CD (quella attualmente in vendita) è stata presentata nel 1994. In questa versione sia il nome della band sia il titolo (senza l'articolo iniziale, come nella prima edizione su stesso formato) compaiono solamente in costa. Il fronte presenta un prisma non più trasparente ma opaco, nel quale entra un raggio di luce bianca che viene in parte riflesso dalla superficie. Il fascio di colori dell'arcobaleno (ora tutti e sette) in uscita non costituisce più una linea guida lungo le 22 pagine del booklet anche se compare in basso a pagina 19 e 20, dove c'è una foto di gruppo dei Pink Floyd e, come nel vinile, la linea verde simula un elettrocardiogramma.
Le prime quattro e le ultime due pagine del booklet riportano foto della band e delle Piramidi egiziane. Le restanti 14 sono dedicate a due a due alle canzoni dell'album e riportano il testo e un'immagine di sfondo il cui colore è diverso per ogni canzone, sempre secondo l'ordine dei sette colori dell'arcobaleno. Sul retro del libretto e della confezione e sul CD sono riprodotti diversi piccoli prismi attraverso i quali passano raggi di diversi colori.
L'immagine di copertina del Super Audio CD, uscito trent'anni dopo la prima edizione in vinile, fu opera di vari disegnatori, incluso il fedelissimo Storm Thorgerson. Essa è composta da una fotografia di una vetrata costruita per riprodurre la figura del progetto originale. Al posto dei colori opachi vennero usati vetri trasparenti, tenuti insieme da strisce di piombo. L'idea fu ispirata dal «senso di purezza nella qualità sonora» della versione surround, e l'immagine creata con l'intento di essere «la stessa ma diversa, tale che lo stile fosse chiaramente quello di Dark Side, ancora il caratteristico prisma, ma che fosse diverso e quindi nuovo». Sulla costa della confezione compaiono ancora il nome della band ed il titolo preceduto dall'articolo The.
L'interno del booklet riporta immagini riferite alle precedenti edizioni del disco o alla band. Il retro riporta il dettaglio dell'angolo a destra del prisma con i colori in uscita, ulteriormente ingrandito sul CD, dove è in risalto il punto di contatto del prisma con i colori. L'interno della confezione, al di sotto del disco, mostra una nuova vetrata contenente il prisma: lo sfondo è grigio tranne all'interno del poliedro, dove è nero. Anche il retro della confezione, oltre ai titoli delle canzoni, riporta alcuni dettagli del fronte.
Il successo di The Dark Side of the Moon portò improvvisa ricchezza a tutti i membri del gruppo; Rick Wright e Roger Waters si comprarono grandi case di campagna e Nick Mason divenne un collezionista di auto di lusso. Parte del ricavato fu investito nella produzione del film Monty Python e il Sacro Graal.Alan Parsons ottenne una candidatura ai Grammy Awards 1974 nella categoria miglior sonoro per un album non-classico e iniziò una carriera da musicista di successo. Al contrario di Waters e Gilmour, per Mason il suo contributo nell'album fu molto importante. Nel 2003 Parsons commentò: «Credo che tutti pensassero che il resto della mia carriera dipendesse da Dark Side of the Moon, il che è in parte vero. Ogni tanto, tuttavia, mi rendo conto con frustrazione che loro fecero non so quanti milioni, al contrario di tante altre persone coinvolte nel disco.» (Lo stipendio di Parsons durante le registrazioni ammontava a 35 sterline a settimana).
The Dark Side of the Moon appare frequentemente nelle classifiche dei migliori album di sempre. Nel 1987 Rolling Stone lo collocò al 37º posto della sua Top 100 Albums of the last 20 years, e sedici anni dopo al 43º nella sua lista dei 500 migliori album di tutti i tempi. Nel 1997 The Guardian, con la collaborazione di vari artisti e critici musicali, pubblicò un elenco dei 100 migliori album di sempre, inserendo quello dei Pink Floyd al 37º posto. Nel 2006 risultò il preferito dagli ascoltatori di Australian Broadcasting Corporation. Nello stesso anno, The Observer lo definì come 29º album più influente della storia della musica e i lettori di New Musical Express, con un sondaggio online, lo elessero ottavo migliore di tutti i tempi. È stato inserito anche al secondo posto della lista Definitive 200 Albums of All Time, stilata dalla National Association of Recording Merchandisers «in onore della forma d'arte del disco».Parte dell'eredità di The Dark Side of the Moon è composta dall'influenza sulla musica moderna, i musicisti che hanno eseguito cover delle sue canzoni, e anche da leggende metropolitane moderne. La sua pubblicazione è spesso considerata un punto di svolta nella storia della musica rock, e spesso ai Pink Floyd vengono accostati i Radiohead, in particolare il loro album OK Computer del 1997, che è stato definito il Dark Side of the Moon degli anni novanta per il loro tema comune: la perdita della capacità creativa dell'individuo per avere uno scopo nel mondo moderno.Nel giugno del 2015 Rolling Stone ha collocato l'album al primo posto tra i 50 migliori album progressive di tutti i tempi.
Una delle reinterpretazioni più famose di The Dark Side of the Moon è Return to the Dark Side of the Moon: A Tribute to Pink Floyd, pubblicato nel 2006, che vede coinvolti artisti come Adrian Belew, Tommy Shaw, Dweezil Zappa e Rick Wakeman. Nel 2000 la band The Squirrels pubblicò The Not So Bright Side of the Moon, anch'esso un tributo all'album; nel 2003, il collettivo reggae newyorkese Easy Star All-Stars pubblicò Dub Side of the Moon; il gruppo Voices on The Dark Side ne ha realizzato una versione a cappella, mentre la band Poor Man's Whiskey lo esegue spesso in stile bluegrass, chiamando lo spettacolo Dark Side of the Moonshine. Nel 2004 fu realizzata una particolare reinterpretazione con un quartetto d'archi.Nel 2009 anche i The Flaming Lips, in collaborazione con Stardeath and White Dwarfs e con Henry Rollins e Peaches, pubblicarono il loro rifacimento, intitolato The Flaming Lips and Stardeath and White Dwarfs with Henry Rollins and Peaches Doing The Dark Side of the Moon.Diversi artisti celebri hanno eseguito l'album dal vivo nella sua interezza: la rock-band Phish semi-improvvisò una rappresentazione per intero durante il loro spettacolo del 2 novembre 1998 a West Valley City, mentre il gruppo progressive metal Dream Theater lo ha eseguito due volte durante i loro concerti.Recentemente è nato un nuovo progetto italiano chiamato Musicart Project che ha registrato nuovamente il disco in una versione più rock. L'album, intitolato The Black Side of the Moon, è stato prodotto da Pier Gonella presso i MusicArt studios, e vede la partecipazione di membri delle band Mastercastle e Necrodeath (Giorgia Gueglio, Peso e Steve Vawamas). La pubblicazione è avvenuta nel dicembre 2012 attraverso l'etichetta discografica Black Tears.
Dark Side of the Rainbow, o The Dark Side of Oz, sono due espressioni comunemente usate per indicare voci che circolano su Internet da almeno quindici anni, secondo le quali The Dark Side of the Moon fu composto come una sorta di colonna sonora del film Il mago di Oz del 1939. I sostenitori di tale teoria avrebbero riprodotto simultaneamente il film ed il disco notando apparenti sincronie fra musica ed immagini: in una scena, ad esempio, il personaggio di Dorothy incomincerebbe a correre esattamente nel momento in cui la band canta no one told you when to run ("nessuno ti ha detto quando incominciare a correre") sul brano Time. Sia David Gilmour che Nick Mason hanno negato decisamente una connessione tra le due opere, e Roger Waters ha definito "divertenti" le voci al riguardo. Alan Parsons infine ha dichiarato che il film in questione non è stato mai neanche menzionato, durante la produzione dell'album.
Time + Breathe (Reprise) – 6:53 (Nick Mason, Roger Waters, Richard Wright, David Gilmour)
Speak to Me + Breathe – 3:57 (Speak to Me: Nick Mason; Breathe: Roger Waters, David Gilmour, Richard Wright)
Time + Breathe (Reprise) – 7:05 (Nick Mason, Roger Waters, Richard Wright, David Gilmour)
Time + Breathe (Reprise) – 7:06 (Nick Mason, Roger Waters, Richard Wright, David Gilmour)
Nel 2011 è uscita una riedizione dell'album in un cofanetto costituito da tre CD, due DVD e un BD, oltre a un libro di 40 pagine e materiale bonus.
Disc 2 – CD – The Dark Side of the Moon Live at Wembley, 1974Speak to Me – 2:46
Disc 3 – DVD (Audio Only) – The Dark Side of the Moon Multi-Channel Audio Mixes5.1 Surround Mix (2003), 448kbps
Disc 4 – DVD – Audio-Visual MaterialCareful with That Axe, Eugene (Live in Brighton, 1972) – 7:43
Concert Screen Films In LPCM Stereo And 5.1 Surround Mixes (British Tour 1974, French Tour 1974, North American Tour 1975) – 59:00
Disc 5 – Blu-ray Disc – High Resolution Audio and Audio-Visual MaterialThe Dark Side of the Moon (5.1 Surround Mix (2003) 96kHz/24bit) – 43:26
Disc 6 – CD – Extra Audio TracksThe Dark Side of the Moon Early Mix (1972)Breathe (In the Air) – 3:10
David Gilmour – voce, cori, chitarra, lap steel guitar, pedal steel guitar, sintetizzatore EMS Synthi AKS (traccia 3)
Roger Waters – basso, sintetizzatore EMS VCS3 (traccia 3), voce principale (tracce 8 e 9), effetti su nastro
Richard Wright – organo Hammond, pianoforte, pianoforte elettrico, cori e armonie vocali, voce principale (traccia 4), sintetizzatori Minimoog, EMS VCS3 e EMS Synthy AKS
Nick Mason – batteria, percussioni, rototoms (traccia 4), effetti sonori e su nastroAltri musicistiRoger "The Hat" Manifold – voce parlata (tracce 3 e 7)
James Guthrie – supervisore del remastering nelle edizioni del ventesimo e trentesimo anniversario, missaggio in 5.1 nell'edizione del trentesimo anniversario
The Dark Side of the Moon divenne uno degli album più venduti nel mondo (senza contare raccolte e colonne sonore), ed è tra le prime 25 posizioni degli album più venduti negli Stati Uniti d'America. Anche se la permanenza al primo posto durò solo sette giorni, è tuttora presente nella Billboard 200 con più di 930 settimane di permanenza (di cui 741 consecutive), alle quali si sommano le oltre 1100 settimane nella Top Pop Catalog Albums, anch'essa a cura di Billboard, introdotta nel marzo 1991. Nel Regno Unito è il settimo album più venduto di tutti i tempi.Negli Stati Uniti il vinile uscì prima dell'istituzione del disco di platino del 1º gennaio 1976. Fu premiato quindi con un solo disco d'oro fino al 16 febbraio 1990, quando gliene furono certificati altri 11 in platino. Il 4 giugno 1998 la Recording Industry Association of America (RIAA) ne assegnò altri 4, facendogli raggiungere quota 15.I singoli Money e Time, in un arco di 12 mesi conclusosi il 20 aprile 2005, sono stati riprodotti nelle radio statunitensi rispettivamente 13.731 e 13.723 volte. Secondo fonti provenienti dall'industria discografica le vendite totali in tutto il mondo ammontano a 50 milioni di copie. Anche nelle settimane più "piatte" vengono vendute in media tra le 8.000 e le 9.000 copie, con un totale di 400.000 nel 2002, risultando così il 200º album più venduto di quell'anno, quasi trent'anni dopo la sua pubblicazione. Secondo un articolo del The Wall Street Journal del 2 agosto 2006, nel 1991 furono venduti 7,7 milioni di dischi nei soli Stati Uniti.Nel 2003, anno di pubblicazione dell'edizione ibrida in CD e SACD, The Dark Side of the Moon raggiunse nuovamente il primo posto delle classifiche Billboard con 800.000 copie vendute negli Stati Uniti. Nella settimana del 5 maggio 2006 l'album raggiunse un totale di 1.500 settimane in classifica, tenendo conto delle liste Billboard 200 e della Pop Catalogue Charts. Si stima che uno statunitense su quattordici sotto i 50 anni possegga, o abbia posseduto, una copia dell'album.
1993 – CD, EMI Records 0777 7 81479 2 3, Regno Unito, Twentieth Anniversary Edition, edizione limitata in box set
1994 – CD, EMI Records 7243 8 29752 2 9, CDEMD 1064, Europa, edizione rimasterizzata
2003 – Classic Albums: Pink Floyd - The Making of The Dark Side of the Moon, DVD, Eagle Vision EV 30042-9, USA
Christian Diemoz, Le Canzoni dei Pink Floyd, Editori Riuniti, 2002, ISBN 978-88-359-5313-5.
(EN) Mark Blake, Comfortably Numb — The Inside Story of Pink Floyd, Da Capo Press, 2008, ISBN 0-306-81752-7.
(EN) Peter Buckley, The Rough Guide to Rock, Rough Guides, 2003, ISBN 1-84353-105-4.
(EN) Karl Dallas, Pink Floyd: Bricks in the Wall, Shapolsky Publishers/Baton Press, 1987, ISBN 0-933503-88-1.
(EN) Dai Griffiths, OK Computer, Continuum International Publishing Group, 2004, ISBN 0-8264-1663-2.
(EN) John Harris, The Dark Side of the Moon: The Making of the Pink Floyd Masterpiece, 3ª ed., Da Capo Press, 2006, ISBN 0-306-81500-1.
(EN) Andy Mabbett, The Complete Guide to the Music of Pink Floyd, Omnibus Press, 1995, ISBN 0-7119-4301-X.
(EN) Nick Mason, Inside Out: A Personal History of Pink Floyd, Phoenix, 2005, ISBN 0-7538-1906-6.
(EN) Tim Neely, Martin Popoff, Goldmine Price Guide to 45 RPM Records, 7ª ed., Krause Publications, 2009, ISBN 0-89689-958-6.
(EN) Alan Parker, Mick O'Shea, And Now for Something Completely Digital, The Disinformation Company, 2006, ISBN 1-932857-31-1.
 Glenn Povey, Ian Russell, Pink Floyd, un sogno in technicolor, Milano, Giunti, 1998, ISBN 88-09-75274-0.
(EN) Dafydd Rees, Luke Crampton, Rock Movers & Shakers, ABC-CLIO, 1991, ISBN 0-87436-661-5.
(EN) Russell Reising, Speak to Me, Ashgate Publishing, Ltd, 2005, ISBN 0-7546-4019-1.
(EN) Nicholas Schaffner, Saucerful of Secrets, 1ª ed., London: Sidgwick & Jackson, 1991, ISBN 0-283-06127-8.
(EN) Sheila Whiteley, The space between the notes, Routledge, ISBN 0-415-06816-9.
(EN) John Harris, The Dark Side of the Moon, Harper Perennial, 2006, ISBN 978-0-00-779090-6.
 Alfredo Marziano, Mark Worden, Floydspotting. Guida alla geografia dei Pink Floyd, Giunti Editore, 2008, ISBN 88-09-05961-1.
 The Lunatics, Il Fiume Infinito - Tutte le Canzoni dei Pink Floyd, Giunti, 2014, ISBN 978-88-09-79667-6.
 Alessandro Bratus, Pink Floyd. 40 anni di suoni e visioni, Editori Riuniti, 2005, ISBN 88-359-5667-6.
(EN) The Dark Side of the Moon, su Enciclopedia Britannica, Encyclopædia Britannica, Inc. 

The Garrick Gaieties è una rivista musicale con  musica di Richard Rodgers, testi delle canzoni di Lorenz Hart e libretto di Benjamin M. Kaye, Arthur Sullivan, Morrie Ryskind, Louis Sorin, Sam Jaffe, Howard J. Green e Edith Meiser.  
Lo spettacolo fu prodotto dal Guild Theatre ed ha avuto la prima assoluta al Garrick Theatre per il Broadway theatre con Sterling Holloway e Lee Strasberg il 17 maggio 1925 arrivando a 211 recite. 
Una di discreto successo nel  1926 che arriva a 174 recite e una nel   1930 che non riscosse però molto successo.
It's Quite Enough to Make Me WeepInoltre furono inserite anche due canzoni scritte per il musical Winkle Town 
ManhattanNel programma di sala ll numero The Joy Spreader viene definito "An American Jazz Opera inspired by Gilbert Seldes". Il numero aveva una durata di circa 15 minuti. 
La canzone Ladies of the Box Office, che aveva la stessa melodia della canzone Soliciting Subscriptions con però un testo diverso, prendeva in giro le dive di Broadway dell'epoca parodiandone i loro pomposi comportamenti.
(EN) Programmazione teatrale di The Garrick Gaieties, su Internet Broadway Database, The Broadway League. 

The Indian's Narrow Escape è un cortometraggio muto del 1915 diretto, prodotto e interpretato da Gilbert M. 'Broncho Billy' Anderson.
Il film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles diventò, così, il set dei numerosi western prodotti da Anderson.
Distribuito dalla General Film Company, il film - un cortometraggio in una bobina - uscì nelle sale cinematografiche USA il 15 novembre 1915.

The Jam era un gruppo musicale punk rock inglese fondato da Paul Weller nel 1976, molto influenzato da The Beatles, The Kinks, The Who e con sonorità simili, soprattutto all'inizio, a quelle dei Clash, morbide e allo stesso tempo ritmate e decise.
Durante i sei anni di attività, la band non ha mai modificato la propria formazione, costituita dal bassista Bruce Foxton, dal batterista Rick Buckler e dal chitarrista e cantante Paul Weller. Foxton e Buckler hanno effettuato diversi concerti dal vivo e programmato un tour per l'autunno del 2007, oltre alla pubblicazione di un nuovo album (che sarebbe il settimo), il tutto però senza la partecipazione di Weller.
La band fu attiva tra la fine degli anni settanta e i primi anni ottanta. Fu uno dei gruppi più popolari del periodo, piazzando ben diciotto singoli tra le prime 40 posizioni delle classifiche inglesi, dal loro esordio nel 1977 fino al 1982, e quattro di questi singoli arrivarono anche alla prima posizione. Due di questi diciotto singoli erano inoltre disponibili solo su dischi di importazione estera, e questi divennero i singoli di importazione più venduti di tutti i tempi in Inghilterra. Realizzarono anche sei album, l'ultimo dei quali, The Gift, raggiunse la prima posizione delle classifiche inglesi. Molto popolari in Gran Bretagna, come anche nel resto d'Europa, non raggiunsero mai un buon successo commerciale in Nord America, dove però conservarono un seguito da cult band. Le loro influenze musicali variarono durante la loro carriera, e incluse tra queste c'erano il punk rock, la British Invasion, il soul americano, la musica dei Mods come anche la psichedelia inglese.
Il gruppo fece anche da trampolino di lancio per il cantante, chitarrista e compositore del gruppo, Paul Weller, che rimane un artista di successo anche successivamente. Il trio era conosciuto per la sua forte energia, per le canzoni dal forte impatto pop, che incontravano decisamente i favori degli inglesi, e per la loro immagine associata ai mods. Tutti e tre i membri erano degli abili musicisti, e ognuno di loro diede il suo contributo fondamentale al suono del gruppo. Weller scrisse e cantò praticamente tutte le canzoni originali del gruppo, e accompagnava le canzoni con i suoni della sua chitarra Rickenbacker. Il bassista, Bruce Foxton, colmò la mancanza del secondo chitarrista con la melodia del suo caratteristico modo di suonare, influenzato dai suoi bassisti preferiti John Entwistle degli Who e Paul McCartney dei Beatles. Le sue melodie, facilmente memorizzabili, fecero da base per molte delle canzoni del gruppo, incluse le hit Down in the Tube Station at Midnight, The Eton Rifles, e A Town Called Malice. Il batterista Rick Buckler suonava con la foga di Keith Moon, ma rispetto a lui studiò dei ritmi più complicati e sottili.
Il gruppo si formò a Woking nel Surrey, Inghilterra, nel 1972. La formazione a quei tempi non era stabile, ed era costituita principalmente del chitarrista e cantante Paul Weller e da vari amici della scuola da lui frequentata, la Sheerwater Secondary School. La formazione si stabilizzò intorno alla metà degli anni settanta, quando si unirono a Weller il chitarrista Steve Brookes, il batterista Rick Buckler e il bassista Bruce Foxton. Durante i primi anni della loro formazione, la produzione musicale consisteva soprattutto di cover dei classici rock and roll statunitensi, come quelli di Chuck Berry e Little Richard. Continuarono su questa linea fino a che Weller non sentì la canzone degli Who My Generation, e venne affascinato dallo stile di vita e dalla musica del movimento Mod. Nel frattempo Steve Brookes lasciò la band, e non fu rimpiazzato. Weller sviluppò allora uno stile chitarristico che combinava sia le parti ritmiche sia quelle da solista, stile pesantemente influenzato dal chitarrista degli Who Pete Townshend. La formazione a tre durerà fino allo scioglimento della band. Il manager del gruppo era John Weller, il padre di Paul, che continua la sua attività anche per la carriera solista del figlio.
Intorno al 1976, Weller ebbe un'altra ispirazione stilistica dopo aver visto i Sex Pistols. Nei due anni seguenti, i Jam guadagnarono un piccolo seguito intorno a Londra grazie ai loro concerti, e questo fece sì che divenissero una delle band più interessanti della nascente scena punk inglese. Tuttavia, il gruppo ebbe sempre un qualcosa che lo distingueva dai gruppi punk del periodo. Della scena punk condividevano l'aspetto giovanile, i capelli corti, i volumi altissimi e i tempi veloci delle composizioni. Di contro il loro modo di vestire si avvicinava più allo stile mod che a quello punk. Apparivano sempre con vestiti confezionati in sartoria, in netto contrasto con le magliette e pantaloni strappati e ricoperti da toppe, spille e scritte dei punk. A ogni modo nei primi mesi del 1977 firmarono un contratto con la casa discografica Polydor Records.
La Polydor produsse il loro singolo di esordio, In the City, che sfiorò la Top 40 inglese. In maggio la band realizzò il primo album intitolato come il precedente singolo, In the City. L'album, alla stessa maniera dei debut album dei Clash e dei Sex Pistols, comprendeva canzoni veloci e potenti, ma a differenza di questi gruppi la loro musica si ispirava nettamente al rock and roll degli inizi. Infatti, su In the City troviamo la reinterpretazione di Larry Williams Slow Down (pezzo ripreso anche dai Beatles) e Batman theme, che erano una sorta di standard per i gruppi rock and roll degli anni sessanta. I loro pezzi originali mostravano influenze soprattutto degli artisti della Motown, dei Beatles e degli Who.
Molti dei dischi punk dell'epoca trattavano temi politici. I Jam preferivano invece trattare temi cari alla gioventù britannica, che ricorrono in pezzi come Sounds from the Street, Non-Stop Dancing, e Art School. D'altro canto, denunciavano anche le brutalità della polizia (In the City) e lo sviluppo espansionistico (Bricks & Mortar). La canzone più apertamente politica, Time for Truth, evidenziava il declino dell'Impero britannico, ribadiva le critiche alla polizia ed esprimeva sentimenti di disprezzo verso l'allora premier, James Callaghan (chiamato con il nomignolo di Uncle Jimmy). Questi loro sentimenti pro imperialismo, assieme all'ostentata esposizione della Union Jack (la bandiera del Regno Unito, ma già anche dell'Impero Britannico), fecero guadagnare alla band l'etichetta di conservatori. Quando Weller annunciò che i Jam avrebbero votato per il partito conservatore nelle successive elezioni, l'etichetta data loro si consolidò. Questa identificazione con i conservatori però, creò loro molto imbarazzo e qualche problema alla carriera.
Furono proprio i testi di Weller ad alimentare la reputazione di conservatori data dalla stampa e dai critici musicali. Infatti, invece di prendere in giro le tradizioni britanniche e invitare alla distruzione come i Sex Pistols, o a cambiamenti progressisti come i Clash, le canzoni del gruppo rivelavano un profondo affetto per lo stile di vita inglese. Lo stesso Joe Strummer dei Clash non gradì molto il dichiarato supporto alla destra inglese, tanto che, dopo la vittoria dei conservatori, arrivò a scrivere a Weller una lettera assai sarcastica che diceva: "Margaret Thatcher vi aspetta per la messa a punto degli obiettivi la prossima settimana".
Tuttavia i Jam, dopo un tour insieme con i Clash (White Riot Tour?), riconsiderarono le loro posizioni politiche. Lo stesso Weller, anni dopo appoggiò lo sciopero dei minatori britannici contro il governo Thatcher e partecipò alla Red Wedge, che sosteneva il partito laburista.
Dopo il singolo All Around the World, che si avvicinò alla Top 10 inglese, i Jam avevano nel frattempo riunito un importante seguito in breve tempo, e questo fatto li costrinse a produrre altro materiale in studio. Il loro secondo album, This Is the Modern World, fu infatti pubblicato verso la fine del 1977. Le critiche a questo album furono dure, indicandolo come povero e nettamente inferiore a In the City. Nonostante introducesse molte variazioni stilistiche, incluse alcune puntate verso la musica pop, la critica puntò il dito contro le idee non portate a termine, contro la composizione povera, e la produzione e l'esecuzione dei brani per niente ispirata. Su This Is the Modern World trovano posto anche due pezzi del bassista Bruce Foxton che piazzerà solo altre due canzoni nei successivi 5 album dei Jam, inclusa una strumentale. L'album rimane come uno dei meno citati del gruppo. Lo stesso Weller ammetterà successivamente un temporaneo calo di interesse verso questa loro produzione.
Dopo la realizzazione di This is the Modern World e del singolo News of the World (scritto e cantato dal bassista Bruce Foxton), i Jam passarono i seguenti due anni perlopiù in tour. Non ebbero realmente un notevole successo durante le date americane, per alcune delle quali fecero da gruppo di apertura per i Blue Öyster Cult, mentre andò meglio per gli show tenuti in Inghilterra. Quando rientrarono in studio per la registrazione del terzo album, che doveva avere principalmente contributi da parte di Bruce Foxton, le canzoni vennero scartate dai produttori perché giudicate scarne. Le sessioni di registrazione vennero quindi fermate in attesa che Paul Weller ritrovasse la sua vena ispiratrice. Ritornato a Woking, Weller passò la maggior parte del suo tempo ad ascoltare musica, soprattutto quella dei Kinks. Questo lo portò alla composizione di nuove canzoni. Venne così realizzato un nuovo singolo che accoglieva i pezzi David Watts e  "A" Bomb in Wardour Street. La prima canzone, David Watts, era una reinterpretazione dei Kinks, dove Weller e Foxton si scambiavano il ruolo di voce più volte durante tutta la lunghezza del pezzo. La seconda, "A" Bomb in Wardour Street, era stata scritta da Paul Weller. Fu uno dei pezzi più duri e intensi dei Jam, dove Weller imprecava ferocemente contro i bulli che affollavano ormai la scena punk, il tutto su un pezzo retto da due accordi. Il singolo, e specialmente  "A" Bomb in Wardour Street, fu accolto come un ritorno in forma della band, e divenne il loro singolo di maggior successo dai tempi di All Around the World. Ma fu soprattutto con il successivo singolo, Down in the Tube Station at Midnight, e con la pubblicazione dell'album All Mod Cons, che i Jam cancellarono i dubbi che attanagliavano i critici. Il pezzo raccontava in prima persona l'esperienza nel quale il narratore veniva picchiato, probabilmente a morte, da alcuni teppisti da strada. Sembrava una storia tratta dagli eventi del periodo, dove a farla da padrone era la violenza degli skinhead. Alternando strofe tranquille a cori potenti accompagnati dalle marcate linee di basso di Bruce Foxton, Down in the Tube Station at Midnight esplicava in maniera perfetta il clima di paura e violenza che affliggeva l'Inghilterra nei tardi anni settanta.
A parte la capacità compositiva di Weller che era diventata più matura e sofisticata, un altro cambiamento fondamentale nel suono del gruppo lo si ebbe con l'utilizzo da parte di Foxton del Fender Precision Bass dopo la registrazione dell'album This is the Modern World. Questo basso non dava a Foxton l'immagine da Mod che dava invece il suo precedente Rickenbacker, ma fece guadagnare alle sue melodiche linee di basso un suono pieno e ricco, che evocava uno dei maggiori utilizzatori di questo strumento, l'artista della Motown James Jamerson.
Il suono dei Jam, così come stava accadendo alle altre grandi band inglesi interpreti della stagione del punk rock delle origini, stava evolvendo. Mentre i Sex Pistols andavano velocemente incontro all'autodistruzione, e i Clash incominciavano a sperimentare sonorità giamaicane come il reggae che culmineranno nell'album Sandinista!, i Jam stavano virando verso uno stile più classicamente mod, con marcate influenze beat e soul.
I Jam realizzarono quindi il loro terzo album, All Mod Cons nel 1978. Il gruppo fu abile a camuffare l'arduo processo di creazione dell'album, includendo in esso tre pezzi registrati precedentemente: David Watts, 'A' Bomb in Wardour Street, e Down in the Tube Station at Midnight (all'interno di All Mod Cons si trovano anche due pezzi precedentemente rifiutati dalla Polydor, Billy Hunt e la ballata acustica English Rose). Sebbene proponga solo nove pezzi nuovi, All Mod Cons viene considerato uno dei capisaldi della discografia dei Jam.
Dopo il successo dei singoli Strange Town e When you're Young, i Jam realizzarono l'ennesimo singolo, The Eton Rifles, prima della realizzazione del nuovo album. Diventerà il maggior successo fino a quel momento della band, arrivando a piazzarsi in terza posizione nelle classifiche inglesi, la prima apparizione di un pezzo della band nella Top Ten. Nel novembre del 1979 pubblicarono Setting Sons, un altro successo in Inghilterra, e la prima apparizione nelle classifiche americane, alla posizione 137 della Billboard Top 200. L'album nacque come un concept album, che avrebbe dovuto parlare di tre amici dell'infanzia, ma alla fine molte delle canzoni non si riferirono a questo tema. Molti pezzi hanno connotazione politica. The Eton Rifles fu ispirata ai tafferugli nati tra i dimostranti appartenenti al TUC e gli studenti del college di Eton durante la dimostrazione chiamata Right To Work March. Little Boy Soldiers era dichiaratamente contro la guerra, mentre Smithers-Jones, composta da Bruce Foxton e originariamente b-side di When you're Young, venne considerata come il miglior contributo al gruppo da parte del bassista; per la versione presente nell'album subì un completo re-arrangiamento.
Nei primi mesi del 1980, la popolarità dei Jam arrivò ai vertici dopo la realizzazione di Going Underground, che si piazzerà al primo posto delle classifiche inglesi. Il successo della canzone fu inaspettato, anche perché era stata originariamente progettata come lato B del pezzo The Dreams of Children.
Sempre nel 1980 pubblicarono Sound Affects, un lavoro che paragonato al precedente Setting Sons appare come molto più scarno e semplice. Lo stesso Paul Weller ammise che concepì l'album per essere una via di mezzo tra Revolver dei Beatles e Off the Wall di Michael Jackson. Infatti, molte canzoni riconducono a Revolver, come Monday, Man in the Corner Shop, e l'acustica That's Entertainment. Quest'ultima fu scritta da Weller al ritorno da una vacanza, e il testo espone le sue riflessioni sulle lotte della classe operaia inglese. Nonostante fosse disponibile solo di importazione, il pezzo raggiunse la posizione 21 delle classifiche inglesi. Benché mancasse il suono elettrico caratteristico dei Jam, rimane comunque uno dei pezzi più noti della band. Il pezzo entrò a far parte della lista delle 500 migliori canzoni secondo Rolling Stone, nonostante la mancanza di successo commerciale negli Stati Uniti. Il singolo Start!, realizzato prima di Sound Affects, diventò un altro numero 1 delle classifiche inglesi, con una linea di basso che ricordava molto da vicino il pezzo Taxman dei Beatles. Le influenze di artisti R&B del periodo si possono notare nel drumming di Buckler (But I'm Different Now) e nelle impostazioni funky del basso di Foxton (Pretty Green). Venne quindi coniato un nuovo termine per indicare la loro musica, il brit-funk. L'album contiene anche influenze di gruppi post-punk, come i Wire, gli XTC, i Joy Division e i Gang of Four. Sound Affects raggiunse la posizione numero 2 delle classifiche inglesi, e la 72 della Billboard US chart, il loro album di maggior successo negli Stati Uniti.
Con i due singoli, Funeral Pyre e Absolute Beginners, i Jam abbandonano il pop a tratti psichedelico di Sound Affects per un suono maggiormente influenzato dall'R&B. Funeral Pyre è costruita intorno al drumming di Buckler, ed è una delle canzoni più cupe della band, completata anche dalle inquietanti linee di basso di Foxton. Risulta essere anche l'unico pezzo a essere scritto da tutti e tre i componenti, a parte la strumentale Music for the Last Couple, tratta da Sound Affects. Absolute Beginners, venne intitolata così in tributo a una novella di culto del periodo post "50s swingin" londinese, e includeva una sezione fiati al suo interno. Anche se ebbe un notevole successo commerciale, non viene considerato come uno dei maggiori sforzi compositivi di Weller, e lo stesso Weller la considera una delle sue composizioni meno favorite dai tempi di This Is the Modern World.
Nel 1982 venne pubblicato The Gift, l'ultimo album della band, che fu un altro successo commerciale, raggiungendo la prima posizione delle classifiche inglesi. Alcuni critici, tuttavia, non apprezzarono la nuova direzione presa dai Jam, e giudicarono l'album inconsistente. The Gift era infatti l'album che più di ogni altro racchiudeva le influenze R&B. I pezzi avevano echi di soul e funk, come per esempio A Town Called Malice, singolo che raggiunse la prima posizione delle classifiche inglesi, con una linea di basso stile Motown, che ricordava molto da vicino Can't Hurry Love delle Supremes. Il pezzo, che racconta di come trarre un po' di gioia in una piccola e noiosa cittadina inglese, è uno dei favoriti dai fan e dai critici, nonché dello stesso Weller, che continua a eseguirlo insieme con pochi altri pezzi del periodo Jam, come That's Entertainment, Man in the Corner Shop, e In the Crowd.
Dopo la ballata soul The Bitterest Pill (I Ever Had to Swallow), che raggiunse la seconda posizione delle classifiche inglesi, il gruppo pubblicò un altro singolo di successo, Beat Surrender, che si posizionò alla prima posizione delle stesse classifiche. Proprio questo singolo, uno dei brani più soul mai composto dalla band, preludeva al futuro di Weller, vista anche la presenza alla tastiera di Mick Talbot, che di lì a poco, proprio con lo stesso Weller, fonderà gli Style Council. Dopo un tour di addio in Inghilterra, la band si sciolse nel 1982.
Weller dopo lo scioglimento dei Jam, formò gli Style Council con Mick Talbot, precedentemente nei Merton Parkas. Questa band, di orientamento molto più pop rispetto ai Jam, produsse alcune canzoni di successo agli inizi di carriera, ma non riuscì mai ad arrivare al livello di notorietà dei Jam, e verso la fine degli anni ottanta, persi i consensi critici e commerciali, nonché l'accordo con la casa discografica, si sciolse. Weller allora incominciò una lunga carriera da solista. Le prime produzioni di questa carriera solista vengono inquadrate nel filone del brit pop. The Modfather, come venne chiamato successivamente Weller, ha anche suonato la chitarra nel pezzo degli Oasis Champagne Supernova.
Bruce Foxton fu per un breve periodo coinvolto in un progetto insieme con Jake Burns e Dolphin Taylor, con il quale realizzò molti demo, ma la Arista Records gli offrì un contratto come solista, che egli accettò. Realizzò quindi Touch Sensitive nel 1984. L'album non andò bene, e Foxton si mise in cerca di qualche collaborazione. Quando Ali McMordie lasciò gli Stiff Little Fingers, proprio poco prima che la band andasse in tour, Jake Burns chiamò Foxton offrendogli il posto che era di McMordie. Foxton quindi entrò in pianta stabile negli Stiff Little Fingers, e ne fece parte fino al gennaio 2006, momento nel quale lasciò la band per seguire altri progetti.
Rick Buckler suonò per un breve periodo di tempo con i Time UK, dopodiché (e per 12 anni) cambiò completamente attività, diventando restauratore di mobili. Nel 2005 ritornò sul palco con una band formata da lui, The Gift. Al suo fianco gli ex componenti dei Maximum High, Russell Hastings (voce/chitarra) e il bassista Dave Moore. Il gruppo propone alcuni classici dei Jam dal vivo, alcune delle quali non venivano eseguite da circa 25 anni. Questa attività ha permesso a Buckler e compagni di rientrare nel giro delle attività dal vivo.
Nel maggio del 2007 il bassista Bruce Foxton e il batterista Rick Buckler si sono esibiti in alcuni concerti sotto il nome di Jam, senza però la presenza del cantante Paul Weller, il quale ha più volte dichiarato di non aver alcun interesse nel riformare la band. Il successo ottenuto dai due li ha convinti a tornare a suonare assieme per un altro tour di ben 21 date, tutte nel Regno Unito, che si terrà tra novembre e dicembre del 2007 a cui Paul Weller non parteciperà. È anche prevista per il 2008 la pubblicazione di un nuovo album.
La loro popolarità non è comunque diminuita nel tempo. Nel 1997 è stato realizzato un box set composto da cinque dischi, Direction Reaction Creation, che comprende tutto il materiale registrato in studio dalla band, più un disco di rarità. Questo box set è arrivato alla posizione numero 8 delle classifiche inglesi dopo la sua pubblicazione, evento che non si era mai verificato prima per un box set contenente per la maggior parte materiale già edito. Nel 2002, la Virgin Radio del Regno Unito lanciò un sondaggio ai suoi ascoltatori per redigere la classifica dei 100 maggiori artisti inglesi di tutti i tempi. The Jam si piazzarono alla posizione numero 5. Paul Weller compare altre due volte in questa speciale classifica: al numero 93 con gli Style Council, e al numero 21 come artista solista.
Sono stati inoltre realizzati diversi album di tributo alla band inglese. Il primo venne pubblicato nel 1998 e vide la partecipazione di band di secondo livello e non ebbe molto successo. Il secondo, Fire and Skill: The Songs of the Jam, pubblicato nel 1999 e a cui parteciparono artisti e band di grande notorietà, tra cui Liam Gallagher e Noel Gallagher degli Oasis, Garbage, Beastie Boys, Everything but the Girl e Ben Harper, ebbe invece un discreto successo nonché diversi elogi della critica anche grazie alla ghost track No One in the World dello stesso Weller.
La loro influenza si è fatta sentire fino agli anni novanta, passando per band come gli Smiths negli anni ottanta, fino ad arrivare più recentemente ai gruppi brit pop Blur e Oasis e ai recenti Kaiser Chiefs e Arctic Monkeys. Anche se negli Stati Uniti non ebbero un elevato successo, la loro influenza si può sentire in gruppi come i Green Day, i Jam sono comunque considerati come una delle band inglesi di maggior successo di tutti i tempi. Sono inoltre tuttora molto numerose, in Inghilterra, le band di tributo ai Jam che suonano solo pezzi del repertorio della band inglese.
Nel 2015 è uscito un documentario di Bob Smeaton intitolato The Jam About the Young Idea, con interviste ai membri della band, materiale d’archivio, interviste di loro fan di allora e di oggi. Il documentario ha ottenuto una nomination all'Athens Internetional Film Festival.
(EN)  Paolo Hewett. The Jam: A Beat Concerto. Regno Unito, Omnibus Pr, 1984. ISBN 978-0-7119-0393-7.
(EN)  Noel Gallagher, Paolo Hewett. The Jam: A Beat Concerto (Hardcover). Regno Unito, Music Book Services Corporation, 1996. ISBN 978-1-886894-45-7.
(EN)  Graham Willmott. The Jam: Sounds from the Street . Regno Unito, Reynolds & Hearn, 2003. ISBN 978-1-903111-66-6.
(EN)  John Reed. Paul Weller. Regno Unito, Omnibus Press, 2005. ISBN 978-1-84449-491-0.

Distribuito dalla General Film Company, il film - un cortometraggio in tre bobine - uscì nelle sale cinematografiche USA il 17 maggio 1915.

The Man in the Trunk è un cortometraggio muto del 1917 scritto e diretto da George Bronson Howard, quinto dei nove episodi del serial Perils of the Secret Service.
Distribuito dall'Universal Film Manufacturing Company, il film - un cortometraggio in due bobine - uscì nelle sale cinematografiche statunitensi il 6 aprile 1917.

The Mars Volta è stato un gruppo musicale rock americano che si contraddistingue per un forte eclettismo musicale, con brani che spaziano fra generi molto differenti come l'avant, il progressive rock, la salsa, il punk, il free-jazz, la fusion, il dub, il noise, ecc.
Il gruppo nacque nel 2001, in seguito allo scioglimento del precedente gruppo di Omar Rodríguez-López  e Cedric Bixler Zavala, gli At the Drive-In. Sulla storia iniziale del gruppo influì anche la costituzione di un progetto dub collaterale, chiamato De Facto, che coinvolgeva anche Jeremy Michael Ward, membro fondatore, co-scrittore dei testi e manipolatore del suono dei Mars Volta che venne trovato morto nella sua casa di Los Angeles il 25 maggio 2003, poco prima dell'uscita del primo album.
La band è fondata sulle basi di un'assoluta libertà stilistica, una forte commistione di generi e una volontà di sperimentazione. Per alcuni tratti della propria musica la band viene spesso erroneamente indicata come progressive (prog), definizione che la band non accetta se non nel senso più ampio del termine, come di progressione, nel senso quindi meno classico e più sperimentale. Dal vivo, l'interesse per la sperimentazione si traduce nella reinterpretazione dei brani in modi di volta in volta differenti, con forte enfasi sul jamming.
Fra le fonti musicali di ispirazione dei Mars Volta si possono citare Led Zeppelin, Primal Scream, Il secondo quintetto di Miles Davis, Fania All Stars, Fela Kuti, Jeff Buckley,  Mahavishnu Orchestra, Can, Braniac, Jimi Hendrix Experience, Santana, Band of Gypsys, Circle Jerks, Björk, Nick Drake, Pink Floyd, King Crimson, Soft Machine, Siouxsie and the Banshees, The Clash, Red Hot Chili Peppers, ecc.
Ulteriori e fondamentali influenze per la band, citate come spesso primarie e prevaricanti rispetto a quelle musicali, sono le influenze mutuate da differenti campi dello scibile e delle arti umane, come il cinema (ad esempio Federico Fellini, Alejandro Jodorowsky), la letteratura (Pier Paolo Pasolini), la pittura (Max Ernst). Questo ad ulteriore emblema dell'assenza e del fondamentale annullamento di limiti e limitazioni poste all'immaginario e all'afflato artistico del gruppo.
Negli anni novanta il chitarrista Omar Rodríguez-López e il cantante Cedric Bixler Zavala militano nel gruppo post-hardcore At the Drive-In. In seguito, e parallelamente, i due musicisti costituiscono assieme a Jeremy Michael Ward e Isaiah "Ikey" Owens il progetto parallelo De Facto, di matrice più libera e sperimentale.
Col passare degli anni, sul finire dei '90, Omar e Cedric si sentono sempre più frustrati dai dettami stilistici da loro giudicati apertamente troppo rigidi e limitati del loro progetto principale, gli At the Drive-In, e non pienamente realizzati neppure nel loro progetto secondario dei De Facto.
Come sbocco di questa situazione, i due sono liberi di prendere le redini e tracciare la direzione del nuovo lavoro del gruppo, l'EP Vaya, pubblicato nel 1999. Il lavoro è un allargamento dei confini stilistici degli At the Drive-In, ma il resto del gruppo spinge e impone un ritorno ad un suono più riconoscibile e meno sperimentale con il lavoro successivo, Relationship of Command, che esce nel 2000 e porta Rodriguez-Lopez e Bixler Zavala ad una definitiva rottura con il resto del gruppo e la loro fuoriuscita dallo stesso che gli pone di fatto fine.
Finalmente liberi di sperimentare e mescolare diverse influenze, stili e suggestioni sonore e non solo, Omar e Cedric fondano The Mars Volta assieme all'altra metà dei De Facto e con in più l'innesto della bassista Eva Gardner e del batterista Blake Fleming, che però partecipa al progetto solo per la messa a punto del primo demo assieme al produttore Alex Newport, per poi lasciare il posto a Jon Theodore. Quasi subito dopo l'entrata di quest'ultimo, il gruppo comincia a suonare dal vivo, prima ancora della pubblicazione di una sola nota, imbarcandosi nel primo tour che comincia il 18 ottobre 2001 al Chain Reaction di Anaheim, California.
Tremulant è la prima pubblicazione del gruppo, prodotta da Alex Newport e comparsa sugli scaffali il 2 aprile 2002. Si tratta di un EP contenente tre brani. Da segnalare è in particolare Concertina, la seconda traccia, che diventa ben presto una delle canzoni più eseguite durante i concerti.
La band non cessa di essere in tour, fatto che si perpetua nell'arco di tutta la carriera del gruppo per una necessità sentita e dichiarata dai componenti, a differenza della comune pratica dei "cicli" creativo-promozionali delle moderne band che prevedono la realizzazione di un disco, la sua pubblicazione, il tour promozionale per lo stesso e poi una pausa fine del ciclo preludio del prossimo. The Mars Volta seguono invece fin dalla nascita un ciclo unico, senza spezzature o fermate di sorta.
Dopo alcuni assestamenti in line-up che si susseguono nella loro attività di touring che non viene nonostante tutto rallentata, il gruppo è pronto con un fresco contratto con una major ad entrare in studio col noto produttore musicale Rick Rubin (Johnny Cash, Rage Against the Machine, The Smashing Pumpkins, Saul Williams, Red Hot Chili Peppers) per registrare il primo album: De-loused in the Comatorium. Le parti di basso vengono affidate a Flea, già all'epoca bassista dei Red Hot Chili Peppers, mentre il contrabbasso in Televators è suonato da Justin Meldal-Johnsen, in seguito bassista dei Nine Inch Nails.
Un mese prima dell'uscita dello stesso, Jeremy Ward viene trovato morto per un'overdose di eroina, e questo fatto avrà una grande incidenza sia sul futuro del gruppo, essendo Jeremy il terzo membro più importante dopo Omar e Cedric e autore anche di parte dei testi, sia sul presente, significando per Cedric ed Omar un taglio netto con l'uso di droghe pesanti, che proprio in seguito alla morte di Jeremy i due cessano di assumere.
L'album è edito il 24 giugno 2003, e il gruppo continua la mai cessata attività dal vivo con un lungo tour mondiale che parte a marzo dello stesso anno, in molte date del quale esegue l'album - un concept-album basato sugli ultimi giorni di vita, coma e suicidio del vecchio amico di Omar e Cedric, il poeta Julio Venegas - in ordine dall'inizio alla fine. L'album racconta di un uomo, Cerpin Taxt (Julio), che entra in coma in seguito all'abuso di droghe, e vive diverse avventure nei vari strati e aspetti della sua coscienza. Alla fine dell'album, si risveglia dal coma, ma decide comunque di togliersi la vita.
Nel corso delle esibizioni, che sono caratterizzate dal grande spazio lasciato all'improvvisazione, la band inserisce frammenti e/o intere parti di nuove composizioni che andranno a far parte del secondo album all'interno dei "vecchi" pezzi.
Il lungo e serrato tour ha termine, senza pause rilevanti, soltanto un anno e due mesi più tardi, nel maggio dell'anno successivo.
Per il nuovo album, Frances the Mute, un nuovo allargamento di organico vede l'ingresso al basso di Juan Alderete de la Peña. In seguito nell'arco del relativo tour si aggiungono all'organico ampliandolo anche Adrián Terrazas González ai fiati e alle percussioni; il fratello di Omar, Marcel Rodriguez-Lopez, alle percussioni; Pablo Hinojos-Gonzalez, già con Cedric e Omar negli At the Drive-In.
Questo nuovo album tratta delle vicende, sempre inerenti al tema della droga, di Vismund Cygnus, tratte da un diario incompleto che l'ex componente del gruppo Jeremy Ward aveva trovato per caso mentre lavorava come repo-man.
In studio, Omar - che stavolta scrive, arrangia e produce tutte le parti strumentali - mutuando anche da Miles Davis il metodo, fa registrare ai musicisti ciascuna sua parte separatamente da quelle degli altri, non facendogli nemmeno sentire le stesse prima della fine della registrazione.
Il live show, che resta un focus fondamentale e centrale del gruppo, è caratterizzato sempre più da una maggiore concentrazione sulla performance musicale rispetto ai passati concerti dal carattere più punk.
Nell'arco del 2004, nonostante una delle sfortunate molte cancellazioni di tour europei dovuta ufficialmente ad una band esausta, il gruppo continua ad essere in tour, soprattutto negli Stati Uniti oltre che in Oceania, continente molto frequentato dal gruppo, che in Australia registra parti dei tre prossimi album a venire.
Un tour europeo tra il febbraio ed il marzo del 2005 culmina con due concerti alla Brixton Academy di Londra di cui il primo viene registrato in video per un'eventuale pubblicazione in DVD. Nel novembre dello stesso anno, dopo un estemporaneo tour europeo effettuato da quattro membri della band col progetto collaterale Omar Rodríguez-López Quintet, dalle tinte più marcatamente tra il free-jazz e la fusion e - come suggerisce il nome - diversivo del chitarrista che guida e dà il nome all'ensemble, The Mars Volta pubblicano il loro primo intero album dal vivo, Scabdates, che curiosamente contiene in prevalenza pezzi dal vivo tratti dal primo album piuttosto che dal secondo, rappresentato solo da frammenti sparsi qua e là. Nel dicembre dello stesso anno la band cura inoltre la produzione artistica del famoso festival musicale All Tomorrow's Parties.
A differenza dei precedenti album, Amputechture non racconta le vicende di una persona ma tratta di varie sfaccettature concentrate su un unico tema, e per questo può essere comunque considerato un concept-album; il concetto principale dell'album è la differenza tra spirito e istituzione, con particolare riferimento allo spirito cattolico e alla Chiesa intesa come istituzione.
Alla fine delle registrazioni e alla vigilia della pubblicazione, Jon Theodore, già insofferente ai ritmi di lavoro del resto del gruppo, viene licenziato da Cedric e Omar. Una serie di batteristi si succedono quindi per affrontare il tour a supporto del nuovo disco: inizialmente prescelto è la vecchia conoscenza Blake Fleming, batterista del nucleo originario The Mars Volta. In seguito è ingaggiato Deantoni Parks, che resta con la band per completare il tour del 2006 tra USA, Messico e Giappone, mentre per il 2007 è previsto l'innesto di un nuovo batterista.
Nelle note dell'album viene esplicitato che il progetto 'The Mars Volta' consiste esclusivamente nella "partnership tra Omar Rodríguez-López, che scrive e arrangia tutta la musica, e Cedric Bixler Zavala, che scrive tutti i testi e le melodie vocali".
Le composizioni sono poi eseguite da 'The Mars Volta Group', che oltre ai due The Mars Volta comprende anche gli altri componenti dell'ensemble.
Nel gennaio 2007, sono circolate voci in Rete confermando che il nuovo batterista del gruppo è Thomas Pridgen, che si unisce alla band e con essa comincia a suonare dal vivo in due minitour in Nuova Zelanda & Australia e in California, al termine dei quali la band torna in uno studio di Los Angeles per dare gli ultimi ritocchi e il missaggio finale al prossimo 4º album, la cui uscita è inizialmente prevista per la fine dell'estate 2007.
È in questo periodo che aumentano a ritmo esponenziale le uscite di album solisti di Omar Rodríguez-López, che vedono sempre la partecipazione, nella registrazioni, di membri de The Mars Volta. Le uscite avvengono per varie etichette, per poi due anni più tardi venire uniformate sotto l'egida della Rodriguez-Lopez Productions.
A giugno 2007, viene reso noto che il nuovo album dei The Mars Volta, un nuovo concept album dopo il primo e il secondo disco della band, si intitolerà The Bedlam in Goliath.
Il disco è diffuso dalla Universal, casa discografica del gruppo, tramite marketing virale, consistente nella messa online di video con immagini accompagnanti la musica contenuta nel disco, e in altre iniziative.
A inizio novembre, viene pubblicato sul sito ufficiale del gruppo un documento scritto di presentazione al nuovo album, con inclusa una concisa ricapitolazione sulla carriera del gruppo fino a quel momento.
A metà mese, viene messo sullo stesso sito un puzzle da risolvere (si tratta di ricomporre la copertina del nuovo album) per accedere al download gratuito di una traccia non contenuta nel nuovo disco, una cover di Back Against The Wall dei Circle Jerks.
Un videogioco dal nome "Goliath: The Soothsayer", basato sulla storia dell'album, viene reso disponibile online il 2 gennaio.Vengono inoltre fissate le date di un nuovo tour europeo, il primo su larga scala nel continente dal 2005, con partenza a febbraio 2008. Successivamente, viene annunciato un mini-tour in piccoli club del Nord America con inizio a gennaio, preceduto da una prima data a Los Angeles e un evento speciale di fine anno al Bill Graham Civic Auditorium di San Francisco, dove la band si esibisce la notte di capodanno in un inedito set acustico e successivamente nel consueto concerto elettrico, serata annunciata in un italiano stentato: "Una notte di amici e le sorprese ha presentato in un modo sorprendente."Dopo il tour europeo invernale, la band torna in Nord America per un consistente tour primaverile prima di approdare, nel mese di giugno, in Giappone ed Australasia, per poi proseguire con una seconda tornata estiva in Europa, con un doppio appuntamento alla londinese Roundhouse, il primo concerto della band in Lussemburgo (che viene però annullato a causa di un problema che occasionalmente colpisce la voce di Cedric) e una serata presso il Teatro romano di Ostia antica, a Roma. Il tour continua anche a settembre per un nuovo passaggio - il terzo - negli Stati Uniti, e una tornata definitiva in Sud America che conclude il tour nel mese di novembre.
Nel nuovo anno, cominciano a trapelare della novità: ci sono due nuovi dischi della band già registrati e in attesa di una data di pubblicazione. Per il primo dei due, che viene annunciato in uscita con una nuova etichetta discografica a distribuirlo, la band non si avvalerà del fiatista/percussionista Adrian Terrazas Gonzalez né del chitarrista/manipolatore del suono Pablo Hinojos-Gonzalez, entrambi reclutati quattro anni e tre dischi prima.
La band annuncia un nuovo tour europeo, in formazione a sestetto, a distanza di neanche un anno dal precedente, questa volta in supporto del quinto album che viene annunciato col titolo di Octahedron, previsto in uscita il 19 giugno 2009, il giorno dopo la partenza del tour mondiale che comincia con uno show speciale per il lancio del nuovo corso nell'intimità delle'elegante Institute of Contemporary Arts di Londra, passando poi per il prestigioso Roskilde Festival in Danimarca e, dopo la cancellazione dell'estate precedente, la prima data in Lussemburgo della band, nella omonima capitale Lussemburgo.
Segue un tour statunitense e ancora un tour europeo, quest'ultimo con un nuovo batterista, David Elitch, che si conclude, per il 2009, il 14 dicembre a Londra (questa volta al Forum), laddove era cominciata la serie di concerti legati a quest'album.
Nel gennaio 2010 il ciclo dell'album si conclude con un tour australasiatico, il quinto nella carriera della band e la terza volta che la porzione in Australasia di un tour del gruppo ruota attorno alla partecipazione al festival itinerante Big Day Out, terminando nella città di Perth.
Dopo l'Australia, la band si prende la più sostanziosa pausa della propria incessante carriera, anche se ha più modo di svilupparsi nel corso di quest'anno il progetto collaterale dell'Omar Rodríguez-López Group, che coinvolge diversi membri dei Volta. Eccezione a questa regola vien fatta per due date in ottobre quando la band si esibisce in Brasile e in Cile, ineditamente senza il tastierista "Ikey" Owens.
A cavallo tra 2010 e 2011, oltre all'uscita di Owens si registra l'entrata ufficiale e in pianta stabile nella band di Deantoni Parks alla batteria. Omar dichiara che i pezzi del disco a venire siano una "versione semplificata" di ciò che avevano fatto prima, e che per la prima volta vuole collaborare più apertamente e democraticamente con il resto della band in fase di composizione. Tra marzo e aprile i membri della nuova incarnazione della band sono in tour negli Stati Uniti con il nome di Omar Rodríguez-López Group. Il 1º luglio comincia in Norvegia un conciso tour mondiale di un mese e mezzo, con varie date proprie e in festival, incluse anche una data a Hong Kong in supporto dei Red Hot Chili Peppers e delle date in supporto dei Soundgarden, in cui viene proposto molto del materiale del nuovo disco a venire.
Il 9 gennaio viene annunciata la reunion della precedente band di Cedric e Omar, gli At the Drive-In, per una serie di date dal vivo le prime due delle quali al festival Coachella, del quale i due sono abitudinari. Solo tre giorni dopo, il 12, viene confermata in un'inedita sovrapposizione che va a configurarsi per i due musicisti nel 2012 l'uscita del nuovo album dei The Mars Volta, Noctourniquet, prevista per il 27 marzo.
Il 23 gennaio 2013, Cedric Bixler Zavala annuncia su Twitter lo scioglimento della band a causa dei numerosi progetti collaterali del chitarrista Omar Rodríguez-López, come viene fatto notare dal cantante nel tweet:
«Per la cronaca, ho provato a organizzare un tour dell'intero Nordamerica per promuovere Noctourniquet ma Omar non ha voluto».
Mars è il nome del dio della guerra nella mitologia romana; figlio di Giove e di Giunone e padre di Romolo, quindi capostipite dei romani.
Volta è la 'volta felliniana'; la teorizzazione e messa in pratica da parte del regista Federico Fellini di un cambio repentino di una scena, di una trama di un film.
Angela Pilchak. Contemporary musicians : profiles of the people in music. Volume 55. Detroit (Michigan), Thomson Gale, 2006. ISBN 978-0-7876-8068-8.

The Maze of the Kings è un videogioco arcade di tipo sparatutto in prima persona con light gun, pubblicato da SEGA nel 2001.
Una coppia di archeologi operativi in Egitto deve fronteggiare lo spirito di un faraone e i mostri da lui inviati.
Si può giocare in singolo oppure in modalità cooperativa. Il giocatore ha un numero illimitato di proiettili ma si trova costretto a ricaricare la sua arma puntandola fuori dallo schermo. Le munizioni sono di vario tipo e devono essere scelte all'inizio del gioco, insieme agli accessori. I livelli sono 3, così come i boss.
È il sequel di The Mummy's Tomb, prodotto dalla Universal nel 1942. In Italia il film è inedito nelle sale ed è andato in onda in versione originale sottotitolato nel circuito satellitare.
Il sacerdote Yousef Bey si reca in America a recuperare le mummie di Kharis e Ananka, per riportarle in Egitto. Ma a sorpresa scoprirà che in America lo spirito della principessa Ananka si è reincarnato nella bella Amina, della quale si innamorerà suscitando la gelosia di Kharis.

Christopher George Latore Wallace, meglio conosciuto con gli pseudonimi di The Notorious B.I.G. o più semplicemente Biggie o Biggie Smalls (New York, 21 maggio 1972 – Los Angeles, 9 marzo 1997), è stato un rapper statunitense.
È considerato uno dei più grandi rapper di sempre nonché uno dei più influenti.Cresciuto a Bedford-Stuyvesant, nel quartiere newyorkese di Brooklyn, negli anni ottanta, periodo in cui il consumo di crack ha il suo picco massimo, Wallace inizia a spacciare droga fin dalla giovane età. Quando pubblica il suo primo album, Ready to Die sotto Bad Boy Records, è già una delle più importanti figure della scena hip hop dell'East Coast, e ha il merito di dare maggiore visibilità a New York in un periodo in cui la scena è dominata dagli artisti della West Coast. L'anno successivo porta al successo i suoi amici d'infanzia con cui forma il gruppo Junior M.A.F.I.A. Durante la registrazione del suo secondo album viene fortemente coinvolto nella faida tra East Coast e West Coast, che domina la scena del momento.
Il 9 marzo 1997 viene assassinato in una sparatoria automobilistica a Los Angeles. Il doppio disco Life After Death viene pubblicato 15 giorni dopo la sua morte, arrivando subito al primo posto nella classifica statunitense di album più venduti, e vincendo un disco di diamante nel 2000. Wallace è noto per il suo flow molto sciolto, per i testi autobiografici e per l'abilità nello storytelling.
Negli Stati Uniti ha venduto più di 17 milioni di copie, MTV lo ha classificato al terzo posto nella lista dei "più grandi Master of Ceremonies di tutti i tempi", e dopo la sua morte sono stati pubblicati tre album postumi. Il personaggio ha ispirato un vasto numero di grandi rapper di tutta l'America. Nel 2009 è stato realizzato un film in sua memoria, dal titolo Notorious B.I.G..
Nato nell'ospedale di St. Mary, Wallace ha affermato di essere cresciuto a New York nel quartiere Bedford-Stuyvesant di Brooklyn, anche se l'appartamento in cui ha vissuto la giovinezza si trova a Clinton Hill. Christopher è l'unico figlio di Violetta Wallace, un'insegnante giamaicana, e di George Latore, un politico anch'egli giamaicano. Il padre lascia la famiglia quando Biggie ha solo due anni, costringendo la madre a fare due lavori per poter crescere il piccolo. Frequenta la Queen of All Saints Middle School, eccellendo in tutte le materie e vincendo numerosi premi. Durante il periodo della scuola Christopher comincerà ad essere soprannominato Big per via della sua corporatura robusta. All'età di 12 anni inizia a frequentare il mondo della droga e non molto tempo dopo anche a smerciare stupefacenti. La madre, impegnata in due lavori, non se ne accorge fino a quando Wallace non raggiunge l'età adulta.
Wallace frequenta le superiori in una scuola cattolica privata, in attesa di essere accettato alla George Westinghouse Information Technology High School, frequentata anche da artisti come Jay-Z, Busta Rhymes, e DMX. Secondo la madre è ancora un buon studente, ma le sue frequentazioni per le strade di Brooklyn lo stanno influenzando negativamente. A 17 anni abbandona la scuola superiore e viene coinvolto nella criminalità newyorkese. Nel 1989 viene arrestato a Brooklyn con un carico di armi e viene condannato a 5 anni di libertà vigilata. Verrà nuovamente arrestato l'anno successivo per non aver rispettato i termini della libertà vigilata. Nel 1991, viene arrestato nella Carolina del Nord per possesso di crack, trascorre nove mesi in carcere ed esce a seguito del pagamento di una cauzione.
Biggie inizia a rappare nell'adolescenza, esibendosi per strada con due gruppi, gli Old Gold Brothers e i Techniques. Dopo essere stato rilasciato dalla galera realizza un demo con lo pseudonimo di Biggie Smalls, soprannome che ricorda quello utilizzato da bambino, ancora attuale data l'altezza di circa 1,90 m e il peso di circa 135 kg. Il lavoro non è registrato con intenti seri, ma viene promosso dal dj newyorkese Mister Cee, che ha precedentemente lavorato con Big Daddy Kane, e viene ascoltato dal redattore della rivista The Source.
Nel marzo del 1992 Wallace compare nella rubrica di The Source dedicata ad aspiranti rapper che benché talentuosi, ancora non hanno sottoscritto un contratto, Unsigned Hype, e viene invitato con altri artisti underground a realizzare una traccia per un album che negli intenti è una compiliation di rappers apparsi nella stessa rubrica. Il demo viene registrato per l'A&R dell'Uptown Records e il produttore discografico Sean Combs (all'epoca noto come Puff Daddy) chiede un incontro con il giovane rapper, che viene immediatamente messo sotto contratto e collabora con Heavy D & the Boyz nel brano A Buncha Niggas, dall'album Blue Funk.
Poco dopo avergli fatto firmare il contratto Combs viene licenziato dall'Uptown e fonda una nuova etichetta, la Bad Boy Records, in cui Wallace entra già dal 1992 assieme a Craig Mack. L'8 agosto 1993 la sua compagna di lunga data dà alla luce una bambina, T'yanna; anche dopo la nascita della figlia il rapper continua a vendere droga finché non viene scoperto dal suo produttore che lo aiuta ad uscire dal giro.
Wallace ottiene un grande successo l'anno successivo, quando realizza un remix del singolo Real Love della cantante R'n'B Mary J. Blige, utilizzando per la prima volta lo pseudonimo di The Notorious B.I.G. Il rapper utilizza questo soprannome per il resto della carriera dopo aver constatato che quello precedente, Biggie Smalls, era già utilizzato. Visto il buon successo ottenuto con Real Love il rapper di Brooklyn continua con i remix, iniziando con What's the 411? sempre di Blige, e proseguendo con Buddy X di Neneh Cherry e Dolly my Baby del dj giamaicano Super Cat. Nell'aprile del 1993 il brano originale Party and Bullshit entra nella colonna sonora del film Who's the Man?, nel luglio dell'anno successivo partecipa assieme a Busta Rhymes e LL Cool J al remix del singolo Flava in Ya Ear di Craig Mack, che raggiunge la nona posizione nella Billboard Hot 100.
Il 4 agosto 1994 Wallace sposa la cantante R'n'B Faith Evans nove giorni dopo averla conosciuta ad un incontro fotografico per la Bad Boy Records. Quattro giorni dopo il rapper raggiunge la 27ª posizione nella Billboard 200 con il primo singolo solista, Juicy, che anticipa l'album. Il 13 settembre 1994 viene pubblicato il primo disco solista, Ready to Die, che raggiunge la 13ª posizione nella Billboard 200, vince quattro dischi di platino e permette all'artista di vincere il premio "Rapper of the Year" ai Billboard Awards. Il lavoro viene pubblicato in un periodo in cui la West Coast domina il mercato hip hop statunitense e secondo la rivista Rolling Stone "riporta l'attenzione sull'East Coast rap". Oltre a Juicy dall'album vengono estratti altri due singoli: Big Poppa, che vince il disco di platino e raggiunge la prima posizione nella classifica statunitense di singoli rap ed entra nella top10 della Billboard Hot 100, e One More Chance, in collaborazione con la moglie Faith Evans, Aaliyah e Mary J. Blige che entra alla quinta posizione e raggiunge la seconda nella classifica ufficiale statunitense, diventando il singolo con il debutto nella posizione più alta della storia, assieme a Scream di Michael e Janet Jackson, fino a quel momento.
Nell'agosto 1995 il gruppo Junior M.A.F.I.A., formato da Wallace e dai suoi amici d'infanzia, pubblica l'album di debutto, Conspiracy, prodotto dall'etichetta Big Beat Records. Il gruppo comprende al suo interno i rapper Lil' Kim e Lil' Cease, che intraprenderanno successivamente carriere soliste. L'album vince il disco d'oro. Dopo l'esperienza con il gruppo Wallace lavora con artisti R'n'B della Bad Boys: prima collabora con i 112 al brano Only You e successivamente partecipa al singolo Can't You See delle Total, restando con entrambi i brani nelle prime venti posizioni della Billboard Hot 200.
Entro la fine dell'anno il rapper diventa il primo artista maschile solista all'interno della classifica statunitense di musica pop e R'n'B. Nel luglio 1995 appare sulla copertina di The Source con la didascalia "Il re di New York prende il controllo". Alla consegna dei Source Awards viene premiato come "Best New Artist (Solo)" (miglior nuovo artista solista), "Lyricist of the Year" (paroliere dell'anno), "Live Performer of the Year" (artista dal vivo dell'anno), e il suo album di debutto vince l'"Album of the Year" (album dell'anno). Ai Billboard Music Awards vince il premio come artista rap dell'anno.
Nel periodo di maggior successo Wallace viene attirato nella faida tra East Coast e West Coast diventandone uno dei protagonisti assieme a Tupac Shakur. In un'intervista concessa alla rivista Vibe nell'aprile 1995, in un periodo in cui è rinchiuso nella prigione Clinton Correctional Facility, Tupac accusa Andre Harrell, il fondatore dell'Uptown Records, Sean Combs e Christopher Wallace di averlo rapinato sottraendogli migliaia di dollari in gioielli da uno studio di registrazione nella notte del 30 novembre 1994. Sebbene i tre si trovassero nello studio quella notte, hanno negato il fatto.
Nell'ottobre del 1995 Suge Knight paga la cauzione che permette a Tupac di uscire dal carcere e questi firma un contratto con la sua etichetta, la Death Row Records, con base a Los Angeles.. L'etichetta è impegnata in una dura battaglia discografica con la Bad Boys.
Wallace comincia le registrazioni per il secondo album nel settembre del 1995. Queste, avvenute tra New York, Trinidad e Los Angeles, vengono interrotte numerose volte a causa di vari problemi, spesso legali, legati alla disputa tra l'East Coast e la West Coast, in cui il rapper newyorkese è fortemente coinvolto. Il 23 marzo 1996 viene arrestato in un locale notturno a Manhattan con l'accusa di aver inseguito ed assalito due ammiratori in cerca di un autografo, rompendo un finestrino del taxi e prendendo a pugni uno di loro. Il rapper ha confessato l'aggressione ed è stato condannato a 100 ore di lavori socialmente utili. Verso la metà del 1996 viene arrestato nella cittadina di Teaneck, nel New Jersey, per possesso di armi e droga.
Nel giugno del 1996 Tupac Shakur pubblica Hit 'Em Up, una diss song in cui afferma esplicitamente di aver intrapreso rapporti sessuali con la moglie di Wallace, ed attacca il rapper di Brooklyn accusandolo di copiargli stile ed immagine. Nella canzone Brooklyn's Finest di Jay-Z, a sua volta, Wallace cita l'attacco, parlando della gravidanza di sua moglie, ma senza riferimenti espliciti. In una radiointervista rilasciata nel 1997 dice che non è nel suo stile rispondere a simili attacchi.
Il 7 settembre 1996 Shakur viene ferito in un agguato con armi da fuoco a Las Vegas, in Nevada, all'uscita di un incontro di pugilato tra Mike Tyson e Bruce Seldon. Il rapper muore sei giorni dopo per le ferite causate dalla sparatoria. Vista la faida che è in corso con Wallace, alcune accuse vengono rivolte anche al rapper newyorkese (che verrà ancora attaccato dal giornalista Chuck Philips sul Los Angeles Times nel settembre del 2002). Wallace rispose alle accuse asserendo di non avere niente a che fare con l'assassinio e sostenendo che, al momento dell'omicidio, era impegnato in uno studio di registrazione newyorkese.
Il 29 ottobre 1996 Faith Evans, moglie del rapper, dà alla luce il suo primo figlio, Christopher "CJ" Wallace, Jr.. Il mese successivo, una rapper dei Junior M.A.F.I.A., Lil' Kim, pubblica il primo album, Hard Core, sotto la supervisione di Wallace, che nel frattempo ha intrapreso una storia d'amore con la ragazza; da questa relazione Kim rimane incinta, decidendo successivamente di abortire.
Durante la registrazione del suo secondo album, che inizialmente avrebbe dovuto chiamarsi Life After Death... 'Til Death Do Us Part, poi abbreviato in Life After Death, Wallace viene coinvolto in un incidente automobilistico in cui si rompe la gamba sinistra e viene costretto ad un periodo in sedia a rotelle; dopo l'episodio sarà costretto ad appoggiarsi ad un bastone da passeggio per il resto della vita.
Nel gennaio del 1997 il rapper deve pagare 41.000 dollari come risarcimento ad una persona che sostiene di essere stato picchiato e derubato da Wallace e dal suo entourage nel maggio del 1995. Dopo questa serie di incidenti, decide di concentrarsi sulle cose che ritiene importanti nella vita, "My mom... my son... my daughter... my family... my friends are what matters to me now" (mia madre... mio figlio... mia figlia... la mia famiglia... i miei amici sono le cose più importanti per me ora).
Nel febbraio 1997 Wallace va in California per promuovere il suo secondo album, la cui uscita è prevista per il 25 marzo di quell'anno, e registrare il video musicale per il singolo Hypnotize. Il 5 marzo 1997 concede un'intervista al talk show The Dog House sulla radio KYLD di San Francisco, in cui dichiara di aver contattato un servizio di sicurezza, ma semplicemente perché è una celebrità, non perché sia un rapper. L'8 marzo presenta l'undicesima edizione dei Soul Train Music Award a Los Angeles, consegnando un premio a Toni Braxton e venendo in quell'occasione insultato dal pubblico. Dopo lo spettacolo partecipa ad una festa organizzata dalla rivista Vibe e dall'etichetta discografica Qwest Records al Petersen Automotive Museum di Los Angeles; tra gli ospiti figurano, oltre al rapper, la moglie Faith Evans, il produttore Sean Combs, la cantante Aaliyah e membri delle bande criminali dei Crips e dei Bloods.
Il 9 marzo, alle 00:30 circa, Wallace lascia la festa dopo che le forze dell'ordine decidono di chiuderla per sovraffollamento. Wallace si siede sul sedile del passeggero in auto con il suo amico Damion "D-Roc" Butler, il membro dei Junior M.A.F.I.A. Lil' Cease e l'autista, Gregory "G-Money" Young; Sean Combs viaggia su un altro autoveicolo con tre guardie del corpo; i due Chevrolet Suburban sono scortati da un Chevrolet Blazer che ospita il capo della sicurezza della Bad Boy Records.
Alle 00:45 la strada è affollata di persone che lasciano la festa; i SUV sono costretti a fermarsi a circa 50 metri dal museo. Una Chevrolet Impala nera si affianca all'auto di Wallace ed il conducente, un afroamericano elegantemente vestito con uno smoking blu, abbassa il finestrino e spara quattro colpi nel torace del rapper con una pistola 9 mm. Wallace viene trasportato immediatamente al Cedars-Sinai Medical Center, ma viene dichiarato morto alle 1:15.Nel 2012 sono stati pubblicati i risultati dell'autopsia, i quali hanno affermato che dei quattro proiettili che colpirono Wallace, uno solo danneggiò gli organi vitali portandolo alla morte.
Quindici giorni dopo la morte, il secondo lavoro solista del rapper viene pubblicato con il titolo Life After Death, come previsto; ottiene un grande successo e raggiunge la prima posizione nella classifica Billboard 200. L'album contiene più collaborazioni rispetto al precedente, partecipano all'album artisti affermati come i rapper Puff Daddy, Jay-Z, The Madd Rapper, Ma$e ed i cantanti Kelly Price, R. Kelly e Faith Evans, ex moglie di Wallace. Le basi sono affidate ad artisti di fama internazionale tra i quali spiccano Premier, Easy Mo Bee ed RZA del Wu-Tang Clan. Nel 2000 viene certificato il disco di diamante, il premio più alto mai conferito dalla RIAA ad un disco hip hop solista.
Il singolo Hypnotize è l'ultimo ad avere un video musicale a cui partecipa il rapper; il brano che ha maggior successo è però il secondo singolo, Mo Money Mo Problems, realizzato con la collaborazione di Sean Combs e Ma$e. Questa canzone è anche nota per aver lanciato lo stile Shiny Suit nell'hip hop East Coast. Entrambi i singoli raggiungono la prima posizione nella Billboard Hot 100, facendo di Wallace il primo artista nella storia ad ottenere il doppio premio dopo la morte. Il terzo singolo, Sky's the Limit, realizzato in collaborazione con i 112, viene notato per l'impiego di numerosi bambini nel videoclip che rappresentano, oltre a Wallace, Sean Combs, Lil' Kim, e Busta Rhymes. Nel dicembre 2007 il rapper viene insignito dei premi come "Artist of the Year" (artista dell'anno) e "Single of the Year" (singolo dell'anno) per Hypnotize dalla rivista Spin.
Nella metà del 1997 il rapper Sean Combs pubblica il suo album di debutto sotto il nome di Puff Daddy; nel disco, intitolato No Way Out, Wallace appare in 5 tracce, compreso il terzo singolo Victory. Il singolo più importante è, però, un altro a cui Wallace non partecipa, ma che è dedicato alla sua memoria, I'll Be Missing You, a cui collaborano Faith Evans e i 112. Nei Grammy Awards 1998 Life After Death e i primi due singoli vengono candidati rispettivamente nelle categorie miglior album rap e miglior canzone rap; la vittoria di entrambi i premi va però all'amico Combs, che se li aggiudica con No Way Out e I'll Be Missing You.
Il 7 dicembre 1999 la Bad Boy Records pubblica Born Again, album che contiene brani registrati precedentemente ma ancora inediti e vanta collaborazioni con i migliori rapper statunitensi, tra i quali Mobb Deep, Snoop Dogg, Ice Cube e Missy Elliott. Nel corso del tempo la voce di Wallace appare campionata in numerosi singoli di successo, come in Foolish della cantante R'n'B Ashanti, nel singolo postumo di Tupac Shakur, Runnin' (Dying to Live), e in Unbreakable, prima traccia dell'album Invincible di Michael Jackson, pubblicato nel 2001. Con Jackson, Wallace aveva già collaborato e cantato in This Time Around del doppio disco HIStory (1995).
Il 20 dicembre 2005 viene pubblicato il secondo album completamente postumo, a differenza di quanto accaduto per Life After Death, alla cui preparazione il rapper aveva preso parte. L'album si intitola Duets: The Final Chapter, e contiene collaborazioni con numerosi artisti rap e non, come dimostrano i brani Wake Up realizzato con la partecipazione del gruppo nu metal dei Korn e Hold Ya Head, che affianca le voci campionate di Wallace e del cantante reggae Bob Marley.
Nel 2009 è uscito un film biografico dal titolo Notorious B.I.G., incentrato sulla vita del rapper, distribuito negli Stati Uniti dalla Fox Searchlight Pictures. Inizialmente il regista del film avrebbe dovuto essere Antoine Fuqua, ma alla fine la scelta ricadde su George Tillman Jr.; per il ruolo di protagonista, invece, era stato preso in considerazione il cantante giamaicano Sean Kingston, che successivamente avrebbe rifiutato sotto consiglio dei suoi produttori discografici. Il compito di impersonare The Notorious B.I.G. è stato quindi affidato a Jamal Woolard, anch'esso di New York. Voletta Wallace, la madre del rapper, è stata interpretata da Angela Bassett, Sean Combs da Derek Luke, Anthony Mackie è stato scelto per Tupac Shakur mentre Naturi Naughton ha vestito i panni di Lil' Kim, Antonique Smith per la moglie Faith Evans e Marc John Jefferies per l'amico Lil'Cease.
Dopo la morte Wallace è stato riconosciuto come uno dei più grandi rapper mai esistiti, l'All Music Guide lo descrive come il salvatore dell'East Coast rap. Le riviste The Source e Blender lo considerano il miglior rapper di tutti i tempi, mentre nel 2003, la rivista XXL chiede a numerosi esponenti dell'hip hop statunitense quali siano i loro mc preferiti, e Wallace appare in quasi tutte le liste; nel 2006 viene inserito da MTV nella lista dei più grandi mc di tutti i tempi alla posizione numero tre, dietro a Jay-Z e Tupac Shakur.
La voce del rapper è stata campionata da numerosi artisti hip-hop, pop e R'n'B, tra i quali Jay-Z, 50 Cent, Alicia Keys, Fat Joe, Nelly, Ja Rule, Lil Wayne e Usher. Il 28 agosto 2005, agli MTV Video Music Awards, Sean Combs (che nel frattempo ha cambiato lo pseudonimo in P. Diddy) e Snoop Dogg cantano i singoli Juicy e Warning in tributo al defunto rapper. Nel settembre 2005 il canale televisivo statunitense VH1 dedica il suo secondo Hip Hop Honors annuale al defunto rapper, dedicandogli un'intera puntata inedita.
Poco prima di morire Wallace fonda un supergruppo hip hop chiamato The Commission, che comprende oltre a lui Jay-Z, Lil'Cease, Sean Combs e Charli Baltimore. Il gruppo viene menzionato nel brano What's Beef? su Life After Death e Victory, sull'album di Sean Combs No Way Out, ma non completerà mai un album vero e proprio.
Negli ultimi anni della sua vita Wallace promuove una linea di vestiti chiamata Brooklyn Mint, che ha molto successo dopo la sua morte; nel 2004 i manager che la gestiscono, Mark Pitts e Wayne Barrow, in collaborazione con Jay-Z, lanciano una serie di t-shirt con l'immagine di The Notorious B.I.G., una parte dei proventi di queste magliette sono devoluti in beneficenza.
Il Christopher Wallace Memorial Foundation organizza attualmente una cena in abito nero chiamata "B.I.G. Night Out" per raccogliere fondi per le scuole dei quartieri poveri ed onorare la memoria del defunto rapper; in questo particolare evento la sigla B.I.G. sta per "Books Instead of Guns", ossia "libri al posto delle armi".
I temi trattati da Wallace includono gli argomenti del mafioso rap (Niggas Bleed), il ricordo del periodo dello spaccio (10 Crack Commandments), il vanto materialistico (Hypnotize), così come l'umorismo (Just Playing (Dreams)) e il romanticismo (Me & My Bitch); nel 2004 Rolling Stone definisce il rapper come "uno dei primi giovani cantautori maschi a realizzare canzoni d'amore credibili".
Le opinioni sulla realtà dei testi sono differenti: secondo un articolo del giornalista Touré del 1994 sul New York Times le liriche del rapper "trattano dettagli autobiografici sulla criminalità e sulla violenza con onestà emotiva", mentre per il suo collega Marriott, stando a quanto scrive sullo stesso quotidiano nel 1997, i testi non sono strettamente autobiografici ma il rapper "ha un'abilità per le esagerazioni ai fini di aumentare le vendite". Wallace descrive il suo debutto come "una grande torta, in cui ogni fetta rappresenta una parte della mia vita, includendo i miei ragazzi e le mie ragazze... dall'inizio alla fine".
L'album Ready to Die è descritto da Rolling Stone come un compromesso tra squallide visioni di strada e divertimento, che contempla il piacere di fare musica hip hop; All Music Guide parla di un senso di profondità che trasmettono i testi, e il New York Times nota molta paranoia al loro interno. Nel periodo del debutto Wallace descrive sé stesso come una persona depressa e nell'ultima canzone dell'album, Suicidal Thoughts, il rapper parla del suo suicidio e termina la canzone con la realizzazione dell'atto. In Life After Death le liriche divengono ancora più profonde; la rivista XXL scrive che nella rappresentazione di sé stesso il rapper "rinnova la sua immagine", passando dal "delinquente di livello medio-basso" al debutto come "signore della droga".
All Music Guide pensa che il successo dell'album di debutto sia "dovuto alla sua abilità di narratore"; nel 1994 Rolling Stone parla di questa sua abilità paragonandola ad un dipinto, "un quadro sonoro talmente intenso da trasportarti diritto nella scena". In Life After Death dimostra questa abilità nel brano I Got a Story to Tell, in cui racconta una storia "per i suoi ragazzi" sotto forma di conversazione.
1999 - il videoclip di Mo Money Mo Problems viene inserito al 23º posto nella classifica dei "100 Greatest Music Videos Ever Made"
2012 - Ready to Die viene inserito al 134º posto dalla rivista Rolling Stone nella sua lista dei 500 migliori album
2012 - Life After Death viene inserito al 476º posto dalla rivista Rolling Stone nella sua lista dei 500 migliori album
2005 - viene inserito al 3º posto da MTV nella lista "I più grandi MC di tutti i tempi".
(EN) Cheo Hodari Coker, Unbelievable: The Life, Death, and Afterlife of the Notorious B.I.G., New York, Three Rivers Press, 2004, ISBN 0-609-80835-4.
(EN) Voletta Wallace, Tremell McKenzie e Faith Evans, Biggie: Voletta Wallace Remembers Her Son, Christopher Wallace, aka Notorious B.I.G., New York, Atria, 2005, ISBN 0-7434-7020-6.
(EN) The Notorious B.I.G., su Enciclopedia Britannica, Encyclopædia Britannica, Inc. 
(EN) The Notorious B.I.G. / The Notorious B.I.G. (altra versione), su MusicBrainz, MetaBrainz Foundation. 

The Offspring è un gruppo musicale punk rock statunitense formatosi a Garden Grove, California, nel 1984.
Sono spesso citati, insieme a Green Day, blink-182 e Rancid, per aver contribuito a reinterpretare le prime sonorità punk rock in chiave moderna negli anni novanta. Hanno venduto più di 36 milioni di dischi attraverso nove album studio, tre compilation, tre EP e tre DVD, diventando una delle band punk che ha venduto di più di tutti i tempi.
Il gruppo è considerato tra i maggiori esponenti ed eredi dell'hardcore melodico classico californiano dell'inizio degli anni ottanta, ciò nonostante sia il notevole successo commerciale e sia le sonorità talvolta leggere. Sono riusciti ad avere una grande influenza verso diversi gruppi formatisi successivamente, grazie anche alla Nitro, etichetta discografica di proprietà sia del cantante Dexter Holland sia del bassista Greg K..
I primi due album del gruppo, usciti il primo sotto etichetta Nemesis ed il secondo sotto Epitaph, narrano di tematiche politiche in chiave melodica che non riscuotono molto successo. Dall'album Smash, il quale detiene il record di vendite per un'etichetta discografica indipendente, Epitaph, la band ha abbandonato queste tematiche riuscendo a conoscere un forte successo commerciale attraverso singoli quali Come Out and Play e Self Esteem. I tre album successivi, Ixnay on the Hombre, Americana e Conspiracy of One, usciti sotto etichetta Columbia, hanno spostato leggermente il suono della band verso elementi pop punk ma comunque hanno ottenuto discreto successo. Durante il 2003 il batterista storico Ron Welty decise di lasciare la band per seguire il suo progetto parallelo degli Steady Ground ed al suo posto venne reclutato Atom Willard. Il 1º dicembre 2003 venne pubblicato in Italia l'album Splinter il quale riportò il suono del gruppo verso un punk veloce e arrabbiato, con punte di hardcore e metal e con influenze pop punk ridotte rispetto al passato. Due anni dopo la pubblicazione avvenuta nel 2005 del primo Greatest Hits della band, Atom Willard lasciò la band per dedicarsi al progetto degli Angels & Airwaves ed al suo posto venne ingaggiato Pete Parada. Nella creazione dell'ottavo album studio, la band è stata impegnata per quasi due anni. Rise and Fall, Rage and Grace è stato distribuito in Italia a partire dal 13 giugno 2008. Il 26 giugno 2012 è stato pubblicato il nono album studio, Days Go By.
La band si formò nel 1984 grazie a Brian Keith "Dexter" Holland (ex chitarrista dei Clowns of Death) ed a Greg Kriesel. Presero la decisione di formare il gruppo all'esterno di un locale di Irvine una sera in cui suonavano gli eroi punk locali, i Social Distortion, dove entrambi non furono fatti entrare. Maledirono tutti e due la serata e decisero di formare una band punk.
Nel primo periodo la band si faceva chiamare Manic Subsidal e vi furono parecchi avvicendamenti tra i componenti del gruppo. Inizialmente era formato da Doug Thompson alla voce, Kevin Wasserman (meglio conosciuto come Noodles dei Clowns of Death) alla prima chitarra, Dexter Holland alla seconda chitarra, Greg K. al basso e Jim Benton alla batteria. Con questa formazione, sotto il nome di Manic Subsidal, pubblicarono solo una canzone, Hopeless, contenuta nella compilation We Got Power, Vol. 2: Party Animal del 1984. Thompson lasciò la band dopo un mese dalla pubblicazione della compilation e Dexter prese il suo ruolo come cantante. Poco dopo anche Jim Benton lasciò la band ed al suo posto come batterista subentrò James Lilja, anche lui ex membro dei Clowns of Death.
Nel 1986 cambiarono il nome in The Offspring e registrarono il loro primo singolo, I'll Be Waiting/Blackball, sotto l'etichetta Black Label Records. La Black Label Records degli Offspring in realtà non esiste come casa discografica: è un adattamento "discografico" di un nome di una marca di birra che i membri della band usavano bere e che hanno utilizzato per far credere di essere stati contrattualizzati da una casa discografica per poter diventare più appetibili in futuro alle case discografiche reali. La formazione che incise questo singolo comprendeva Holland alla voce, Noodles (che era un bidello della scuola superiore di Greg K. e di Holland e nella quale continuerà a lavorare fino al 1994, entrato nel gruppo per poter procurare alcolici ai componenti della band che non avevano ancora raggiunto l'età legale) alla chitarra, Greg K. al basso e James Lilja alla batteria.
James Lilja però abbandonò la batteria pochi mesi dopo l'uscita di I'll Be Waiting/Blackball per seguire una carriera da ginecologo. Venne sostituito nel 1987 dal sedicenne Ron Welty, ex membro dei Fuck Quality X-Rays, il quale rimarrà nella band fino al 2003.
Durante il 1988 venne pubblicata la demo Tehran la quale, nel 1989, aiutò il gruppo a trovare un accordo con la piccola etichetta Nemesis Records con la quale vennero contrattualizzati. Nello stesso anno con il produttore Thom Wilson realizzarono l'album The Offspring, il quale venne realizzato in 3.000 copie sotto Nemesis e solamente in vinile. Verrà ristampato successivamente in cd nel 1995 sotto etichetta Nitro. All Music Guide ha descritto così l'album:
Nel 1991, sempre con Thom Wilson e sempre con label Nemesis, gli Offspring produssero l'EP Baghdad. Questo EP fu di vitale importanza per riuscire a firmare un contratto con la Epitaph Records, etichetta fondata da Brett Gurewitz dei Bad Religion. Gurewitz pensava che gli Offspring non rientrassero nella categoria di band che la Epitaph produceva. Ma l'EP Baghdad lo convinse a far fare loro una prova. La band allora entrò in studio di registrazione, e nel 1992 venne prodotto il secondo album, Ignition, che uscì nell'ottobre dello stesso anno.
Ignition non contiene canzoni popolari ma mostra a partire dalla prima traccia, Session (scritta da Dexter in collaborazione con sua moglie), fino all'ultima, Forever and a Day, sia una certa solidità sia quello che gli Offspring sanno fare:
L'album vendette un milione di copie e la band passò poi i successivi due anni in tour con gruppi come Pennywise, Lunachicks e NOFX.
Al loro ritorno in studio, gli Offspring realizzarono nell'aprile del 1994 l'album Smash, che superò di gran lunga il record di vendite da parte di una band che non era sotto contratto con una major; il limite era fermo a 8 milioni di copie, mentre Smash ha spinto il limite ad oltre 11 milioni. Grazie a singoli quali Come Out and Play (Keep 'Em Separated), (il quale narra delle violenze dentro i campus universitari) che è stato il primo singolo del gruppo a raggiungere la vetta della classifica Billboard Alternative Songs, Self Esteem e Gotta Get Away, gli Offspring insieme ai Green Day, ai blink-182 ed ai Rancid, rivitalizzarono la nuova generazione della scena punk che si andava formando in quel periodo.
Smash è stato descritto come: La rivista inglese Kerrang! ha collocato l'album sia alla posizione numero 54 dei 100 album d'ascoltare prima di morire sia alla posizione numero 5 nella classifica dei migliori 50 album punk di sempre. Smash inoltre si classificò alla posizione numero 4 nella classifica degli album Billboard 200.
Con Come Out and Play entrò nella band Chris "X-13" Higgins, il quale suonerà con il gruppo fino al 2008. Higgins è un personaggio familiare della band, famoso grazie alle sue partecipazioni in Come Out and Play (nella quale urla You Gotta Keep 'Em Separated!), Pretty Fly (for a White Guy) (con la presenza delle bambole nei concerti), Why Don't You Get a Job? (recitando nel video) ed in The Kids Aren't Alright (come terza chitarra).
Molte cose successero dopo l'uscita di Smash. Grazie ai maggiori incassi dovuti al successo dell'album, la band comprò i diritti del loro primo album. Dexter e Greg crearono sempre durante il 1994 una loro etichetta discografica, la Nitro Records, e iniziarono a mettere sotto contratto varie band. Uno dei primi album che uscirono etichettati Nitro Records, fu la ristampa del loro primo lavoro The Offspring nel 1995 su CD. L'album era stato stampato in un numero limitato di copie e l'unica maniera per averlo a quel tempo era quella di acquistarlo a caro prezzo attraverso i venditori di vinili rari. La Nitro Records mise sotto contratto alcune delle punk band locali più rappresentative, come a suo tempo fece la Epitaph con loro. Tra queste band si possono ricordare gli AFI, i Vandals e i Guttermouth.
Dopo Smash, il produttore del disco Thom Wilson ricoprì una carica più manageriale rispetto al passato, aiutando la band ad ottenere una maggiore approvazione tra il pubblico. Dopo due anni passati in tour, Wilson però divenne molto critico nei confronti della band, soprattutto sulla direzione musicale che la band stava prendendo, e decise quindi di farsi da parte.
Nel 1996 la band annunciò il divorzio dalla Epitaph. Dexter e Noodles ne hanno spiegato le cause sia attraverso una lettera inviata mediante la mailing list del sito ufficiale, sia tramite interviste:
La band firmò quindi per la Columbia Records, major di proprietà della Sony Music. Questo portò forti critiche al gruppo, il quale venne definito "venduto", anche se dalla Columbia ottenne un contratto meno remunerativo rispetto a quello stipulato con Epitaph e la promessa di una maggior libertà artistica.
Nei primi mesi del 1997, dopo tre anni dal precedente lavoro, esce Ixnay on the Hombre, album che nonostante non abbia riscosso un buon successo come Smash vende oltre 3 milioni di copie e raggiunge la posizione numero 9 nella Billboard 200. Questo lavoro è distante dalle tematiche politico-punk dei primi due album del gruppo e da Smash e mostra delle prime influenze pop punk, anche se mischiate a tracce hardcore. I singoli estratti da questo album furono quattro, precisamente All I Want, Gone Away, The Meaning of Life ed I Choose.
Sull'album il Los Angeles Times scrisse:Dexter Holland invece non la pensava in questo modo: in una successiva intervista per il DVD Complete Music Video Collection, ha affermato che Ixnay on the Hombre non venne ben accettato dai fan perché fu visto come un esperimento commerciale, mentre loro si aspettavano una specie di Smash II.
Circa un anno e mezzo dopo la pubblicazione di Ixnay on the Hombre, gli Offspring realizzarono Americana (che vendette circa 11 milioni di copie), album ritenuto maggiormente pop punk, commerciale ed orecchiabile rispetto a quelli precedenti.
I quattro singoli estratti da questo album, Pretty Fly (for a White Guy), Why Don't You Get a Job?, The Kids Aren't Alright, e She's Got Issues, riscossero un grande successo sulle radio e su MTV, suscitando alcune critiche di "troppa commercialità" da parte di molti fan di vecchia data, che si sentirono come "traditi" da una svolta così radicale. Tuttavia l'album ricevette anche critiche positive ed è stato inserito, al 20º posto, nella classifica dei 50 migliori album punk di sempre secondo la rivista Kerrang!. Vennero premiati con l'MTV Europe Music Awards nell'edizione a Dublino del 1999 (nella quale si esibirono suonando The Kids Aren't Alright) come migliori artisti rock ed è in questo periodo che arrivarono al momento di maggior successo commerciale della loro carriera. Periodo che si concretizzerà sia attraverso una grande esibizione al festival di Woodstock del 1999, svoltosi a Roma, New York (dove Dexter fece a pezzi dei manichini raffiguranti i Backstreet Boys), sia nell'apparizione nel film horror Giovani diavoli, dove eseguiranno Beheaded 1999, remix melodic hardcore della canzone del primo album, ed I Wanna Be Sedated, cover dei Ramones, che verrà poi inclusa su richiesta di Johnny Ramone nell'album tributo ai Ramones We're a Happy Family.
Nel novembre del 2000, dopo aver passato molto tempo in tour, la band pubblicò un altro album: Conspiracy of One. Il gruppo passò molti mesi a spiegare tramite il loro sito web che questo album si sarebbe avvicinato al loro lavoro del 1992, Ignition, con sonorità simili, anche se in realtà il risultato si è rivelato essere diverso. L'album presenta varie connotazioni pop punk ed è stato ritenuto abbastanza simile ad Americana, anche se le opinioni sono contrastanti. All Music Guide e Rolling Stone hanno descritto l'album come
Inoltre l'intenzione originaria del gruppo era quella di rendere disponibile gratuitamente l'album su Internet, per manifestare il supporto della band al download di brani musicali sul web, e di regalare un milione di dollari a un fan estratto a caso fra tutti quelli che avevano scaricato l'album. Tuttavia sotto la minaccia di azioni legali da parte della Columbia attraverso la loro società madre Sony, solo il primo singolo, Original Prankster, venne pubblicato gratuitamente sul sito ufficiale della band. Conspiracy of One diventò disco di platino e d'oro e raggiunse la posizione numero 9 nella classifica Billboard 200. Il secondo singolo estratto fu Want You Bad ed il terzo ed ultimo fu Million Miles Away.
In seguito alla pubblicazione di Conspiracy of One, nel 2003 il batterista Ron Welty abbandonò la band per dedicarsi a un progetto parallelo, gli Steady Ground, band nella quale, parallelamente agli Offspring, già da tempo suonava la batteria ed era co-produttore. La band e lo stesso batterista non fornirono molti particolari su questa defezione, ma molti ipotizzarono fosse dovuta al fatto che Welty non fosse contento della direzione che stava prendendo la band, indirizzata sempre più maggiormente verso vari elementi pop punk, anche dopo la recente uscita di Conspiracy of One e che quindi avesse deciso di focalizzarsi solo sugli Steady Ground. Noodles a proposito disse:
Dopo altri tre anni di mancanza di produzione di materiale in studio, l'attesa per un nuovo album degli Offspring era alta. Nel frattempo realizzarono per la colonna sonora del film Orange County, il pezzo Defy You, pubblicato anche come singolo. La canzone fu ben accolta dai fan, i quali speravano che la band si stesse allontanando dal genere pop punk, che aveva mostrato negli ultimi lavori. Nel 2003 gli Offspring pubblicarono l'album Splinter, sul cui titolo si ebbe un'accesa "querelle" tra la band e Axl Rose dei Guns N' Roses. Il primo titolo dell'album doveva essere infatti Chinese Democracy - You Snooze, You Lose, come il disco che i Guns N' Roses da anni dicevano di dover pubblicare, ma che fino al 2008 non vedrà luce. Dexter motivò la scelta dell'uso di questo titolo nell'aprile del 2002, criticando il look mostrato da Axl durante l'MTV Video Music Awards dello stesso anno: Axl Rose però era in procinto di far emettere nei confronti degli Offspring, tramite i suoi legali, un'ordinanza nella quale veniva intimato alla band di desistere dal voler utilizzare Chinese Democracy come titolo dell'album.
Di conseguenza il gruppo, per timore che l'album avesse dei ritardi nella pubblicazione, decise di cambiarne il titolo in Splinter.
Dexter Holland ha però successivamente rivelato, nel 2009, che la band non intendeva seriamente "rubare" il titolo ai Guns N' Roses ma semplicemente far loro uno scherzo, il quale è andato oltre a quello che ci si aspettava.
Splinter (con le parti di batteria registrate in studio da Josh Freese) riportò il suono della band alle sue origini punk melodiche, un punk veloce ed arrabbiato con punte di hardcore e metal. La voce di Dexter venne descritta come piena d'energia ed i riff di chitarra di Noodles come impressionanti. L'album tuttavia venne criticato per la sua eccessiva brevità e finì per essere considerato come un'occasione sprecata.
Dall'album vennero tratti i singoli Hit That, (Can't Get My) Head Around You e Spare Me the Details, mentre venne prodotto un video per la traccia Da Hui, in cui si vedono Dexter e Noodles che "tentano" di praticare il surf alle Hawaii, ma con scarsi risultati. Hit That (che narra del non dar importanza alle conseguenze che possono derivare dalla promiscuità sessuale) ottenne un discreto successo su MTV e raggiunse inoltre la prima posizione della Alternative Songs, ma allo stesso tempo provocò alcune critiche da parte dei fan di vecchia data per l'utilizzo dei sintetizzatori nel brano, per la prima volta nella storia del gruppo. L'album vendette in totale 1,5 milioni di copie, raggiungendo la certificazione d'oro.
Sempre nel 2004 la band partecipò alla compilation Rock Against Bush, Vol. 1 con la canzone Baghdad. Rock Against Bush, Vol. 1 è una compilation prodotta dalla Fat Wreck Chords a cui hanno collaborato numerosi artisti punk che hanno voluto esprimere una forte critica verso le elezioni presidenziali statunitensi del 2004 e le politiche governative dell'ex presidente George W. Bush, il quale viene definito "The Bad President".
Dexter Holland durante l'anno ha anche realizzato uno dei suoi sogni: un viaggio in solitaria di nove giorni con il suo aereo intorno al mondo.
Dopo il tour per la promozione di Splinter, che li portò in giro per tutto il mondo, gli Offspring nel giugno del 2005 pubblicarono un Greatest Hits (che ha ottenuto buone vendite, raggiungendo la posizione numero 8 nella Billboard 200) sia in CD sia in versione DualDisc (con la parte DVD che presenta le tracce in formato 5.1 ed un commento di Noodles e Dexter sulle canzoni), a cui venne poi affiancato il mese successivo il DVD intitolato Complete Music Video Collection, il quale contiene sia la videografia completa della band sia una descrizione su ogni video fatta sempre da Dexter e Noodles. Il Greatest Hits contiene 14 hits della band, tra cui la nuova Can't Repeat ed i remix di The Kids Aren't Alright e Next to You, canzone scritta e cantata per la prima volta dai Police, pubblicata sia all'interno del disco come traccia fantasma alla fine del brano (Can't Get My) Head Around You sia come singolo.
Le canzoni vennero scelte tra il periodo 1994-2003, lasciando fuori solo il materiale più vecchio. Complete Music Video Collection contiene inoltre come bonus track una versione live del 1993 a Londra del pezzo Dirty Magic di Ignition ed anche alcuni video molto rari dei primi anni ottanta in cui s'intravedono dei giovani Greg K. e Dexter. Come per il Greatest Hits, anche questa raccolta della band raggiunse buone vendite, ottenendo la certificazione di disco d'oro.
Nell'estate del 2005 il gruppo ha partecipato al Vans Warped Tour per la prima volta, con varie date attraverso il Nord America. Successivamente a questa prima parte del tour promozionale del Greatest Hits il complesso ha effettuato anche alcune date europee ed in Giappone, dove ha riscosso molto successo.
Sempre durante l'anno gli Offspring hanno suonato anche nello storico club newyorkese CBGB per cercare di aiutare il proprietario Hilly Kristal nell'affrontare un aumento vertiginoso del canone di locazione del locale, arrivato ad oltre 19.000 $ al mese. Ma non si è rilevato sufficiente. Dopo la morte di Kristal avvenuta nel 2007, il locale ha dovuto chiudere ed è stato recentemente acquistato dall'imprenditore John Varvatos, il quale l'ha trasformato in un negozio d'abbigliamento.
Alla fine del tour mondiale la band si prese un periodo di riposo per poter scrivere e lavorare sulle tracce del successivo album. Durante questo periodo di pausa, nel 2006, Atom Willard venne contattato da Tom DeLonge, ex chitarrista dei blink-182, per cercare di coinvolgerlo nella sua nuova band, gli Angels & Airwaves. Willard accettò e pochi mesi dopo lasciò gli Offspring.
L'anno successivo, inoltre, Dexter ha partecipato al documentario Punk's Not Dead, realizzato in occasione del trentesimo anniversario dalla nascita del genere musicale punk, concedendo un'intervista.
Il gruppo ha iniziato a scrivere i pezzi per il nuovo album a partire dal 16 novembre 2006 con il produttore Bob Rock.
Nel luglio del 2007 Dexter Holland ha annunciato che la band aveva finito altre due canzoni, che l'album verrà registrato in parte alle Hawaii ed in parte ad Orange County, in California.
Dal 27 luglio 2007 il complesso ha un nuovo batterista, che sostituisce Atom Willard per i concerti live: Pete Parada. Pete ha iniziato a suonare per gli Offspring da agosto, al Summer Sonic Festival in Giappone.
Nel settembre del 2007 la band ha messo una videocamera nello studio di registrazione, collegata al forum ufficiale, la quale, ad intervalli di 30 secondi, mostrava lo studio con la presenza dei produttori e dei membri del gruppo.
A partire dall'8 novembre 2007 sul canale YouTube ufficiale della band sono stati postati due video che mostrano il gruppo suonare in studio alcune canzoni del nuovo album.
Durante la Vigilia di Natale del 2007, Dexter Holland sull'avanzamento del nuovo album scrisse nel diario del sito ufficiale:
L'incisione del disco è stata relativamente rapida ed il 9 aprile il gruppo, attraverso il sito web ha annunciato il titolo del nuovo album: Rise and Fall, Rage and Grace, che è stato messo in commercio a partire dal 17 giugno 2008 e per il quale le basi per la batteria sono state registrate da Josh Freese.
Il primo singolo, Hammerhead, è stato distribuito a partire dal 6 maggio 2008 nelle radio.
Hammerhead è stato disponibile gratis per il download in formato MP3 sul sito web della band per vari mesi, seguendo la stessa modalità già effettuata per far conoscere al pubblico un singolo precedente, Original Prankster. La canzone (che narra delle sparatorie che avvengono negli istituti scolastici) è considerata sia come quella dell'album con le parole più forti sia come una delle migliori dello stesso disco, grazie soprattutto allo stile veloce di batteria adottato ed alla voce di Dexter, sorprendentemente fresca.
Il tour promozionale è iniziato il 16 maggio con uno show al festival californiano X-Fest. Il 28 maggio è stato annunciato sul sito web della band che inizialmente nel tour mondiale come bassista ci sarà Scott Shiflett, basso della band punk Face to Face, perché Greg K. è diventato papà per la quarta volta ed è stato impegnato a casa. Kriesel è ritornato a suonare da metà giugno.
Sempre nel 2008, Chris "X-13" Higgins ha lasciato la band perché stanco dei continui tour. Al suo posto come terzo chitarrista è stato reclutato Warren Fitzgerald, dei The Vandals, il quale ha suonato in tour solamente fino al 26 agosto 2008, quando è stato sostituito da Andrew Freeman.
L'Epitaph ha inoltre pubblicato il 17 giugno 2008 una ristampa rimasterizzata di Ignition e di Smash, quest'ultimo con un nuovo libretto composto di 24 pagine.
Rise and Fall, Rage and Grace ha prodotto reazioni contrastanti: mentre All Music Guide ha comparato Fix You all'omonimo brano dei Coldplay, assegnando un punteggio di 2 su 5 all'album, considerandolo troppo "tranquillo", Kerrang! ha attribuito un voto di 4 su 5, affermando che Rise and Fall, Rage and Grace è un'ottima riconferma.
Dexter ha risposto a queste critiche attraverso un'intervista al Los Angeles Times:
Ha inoltre aggiunto sia nell'intervista al Los Angeles Times sia in un'altra a MusiquePlus:
Il secondo singolo, You're Gonna Go Far, Kid, narra dei disturbi comportamentali di un ragazzo delle scuole secondarie di secondo grado. Ha ottenuto un forte successo, raggiungendo la vetta nella classifica Billboard Alternative Songs (mantenendola poi per 11 settimane), posizione che non si vedeva dal 2004, raggiunta grazie alla canzone Hit That. Il 17 ottobre 2008 è stato pubblicato un video diretto da Chris Hopewell fatto per larga parte in grafica computerizzata, come già visto per Hammerhead.
Successivamente la band ha realizzato un ulteriore video musicale, per il terzo singolo estratto, Kristy, Are You Doing Okay?, che racconta di una storia di abusi infantili accaduta veramente a una bambina, amica d'infanzia di Dexter. Diretto da Lex Halaby e pubblicato il 2 febbraio 2009 su AOL mostra un punto di rottura rispetto agli altri due pubblicati per i precedenti singoli dell'album, perché mostra almeno un membro della band in carne ed ossa: Dexter Holland è infatti presente a cantare ed a suonare con una chitarra la canzone. Nel video si vede il diario di Kristy nel quale lei stessa ha scritto di un evento traumatico. Un ragazzo nota questo ed inizia a sospettare che le sia successo qualcosa di spiacevole, ma non essendone certo non se la sente di parlare con lei e la lascia sola.
Durante marzo il gruppo ha reso noto sul sito web il tour Shit Is Fucked Up, il quale si svolgerà inizialmente negli USA da maggio a luglio come headliner, dopo oltre quattro anni dall'ultima volta, e poi successivamente in Europa con varie date per il continente tra cui l'Italia. Andrew Freeman è stato a partire da questo tour sostituito da Todd Morse degli H2O. Il 12 maggio la band ha pubblicato un altro singolo da Rise and Fall, Rage and Grace, Half-Truism.
In un'intervista rilasciata per la radio canadese X92.9 nel giugno del 2009 Noodles ha dichiarato che Dexter è stato impegnato alle Hawaii a lavorare con Bob Rock per quello che sarà il nono album. Dexter stesso per la rivista Rolling Stone ha spiegato che intende pubblicarlo nel 2010, impiegandoci meno tempo rispetto alla creazione di Rise and Fall, Rage and Grace anche se successivamente non è successo. Inizialmente è stata confermata inoltre l'intenzione del gruppo di pubblicare l'album con il batterista Pete Parada per le registrazioni in studio, ma successivamente Josh Freese ha reso noto sul suo sito web che ha partecipato anche lui alle registrazioni.
Dal 18 febbraio 2010 è stato disponibile uno streaming tramite webcam dallo studio di registrazione.
Durante luglio hanno partecipato all'Unity Tour 2010 insieme ai 311, il quale ha fermato momentaneamente il lavoro sul nuovo album, che è ripreso poi al termine. Secondo quanto ha dichiarato Greg Kriesel, quest'ultimo tour potrebbe far subire ritardi per l'uscita del disco rispetto a quanto pianificato, come poi si è verificato.
Nell'estate 2011 il gruppo è stato in tournée in Europa sempre con Todd Morse come terza chitarra per poi effettuare alcuni show nei primi mesi del 2012 in Giappone.
Nel marzo del 2012 il frontman Dexter Holland ha dichiarato via Twitter che il nono album studio è completo.
Il 23 aprile è stato rivelato il nome dell'album, Days Go By, che è stato messo in commercio il 26 giugno.
Il disco vede per la prima volta sia Pete Parada suonare per una parte delle registrazioni in studio della batteria con gli Offspring (sempre in partecipazione con Josh Freese), sia Todd Morse, il quale ha effettuato dei cori. Noodles e Dexter Holland hanno successivamente rilasciato delle interviste tramite quattro video pubblicati sul canale ufficiale di YouTube del gruppo dove hanno risposto ad alcune domande dei fan inerenti al disco.
Tre giorni dopo, il 26 aprile, la band ha pubblicato il primo singolo tratto dall'album, la canzone omonima Days Go By (la quale narra dell'affrontare sempre la vita anche se sembra che tutto ti sia contro, non necessariamente facendo una rivoluzione, ma entrando nello spirito che le cose possano andare meglio) in USA, Canada, Germania, Austria e Svizzera, mentre in tutto il mondo, il 30 aprile, è stato distribuito come singolo Cruising California (Bumpin' in My Trunk).
Days Go By ha ottenuto giudizi diversi: AllMusic ha dato all'album due stelle e mezzo su una scala di cinque, indicando che l'album è più che altro per dei fan che conoscono già il gruppo e non per chi li ascolta per la prima volta, ed è stato criticato anche per la mancanza di "novità".
Altre recensioni, invece, sono state generalmente positive, indicandolo come un album "classico" degli Offspring, composto sia da un pizzico di ballate come già sono state presenti nelle loro ultime produzioni sia da incursioni di punk che si adattano bene nel disco.
Gli Offspring tra i loro ispiratori citano Agent Orange, Black Flag, Darby Crash, Dead Kennedys, Circle Jerks, D.I., Clash, Descendents, Ramones, Social Distortion, Sex Pistols, T.S.O.L., Vandals, Dickies, The Germs ed Adolescents.
Il loro successo, a partire in particolar modo da Smash, così come i quasi contemporanei exploit di vendite a partire dagli anni novanta di altri gruppi melodic hardcore punk e pop punk, in particolare i Green Day, ha consentito una maggiore attenzione mediatica verso il genere, permettendo ad altri gruppi, come i Rancid, i Pennywise, i Pansy Division, i blink-182 ed i Bad Religion, precedentemente non considerati dai media, così come l'intera terza ondata dello ska, l'ottenimento di un discreto successo. Tra i gruppi maggiormente influenzati dagli Offspring sono da citare Teeth, Steriogram, Dietrich Kammer, At the Spine, The Naked Apes, Valvomo e The Protocol.
Fin dal primo album-studio, The Offspring, del 1989, lo stile musicale della band è chiaro: chitarre potenti, avvolte da occasionali riff surf ed un timbro vocale alto, tra l'urlato ed il cantato, con una base melodica. Smash si differenzia dall'intera produzione musicale del gruppo in quanto presenta riff pesanti, come quelli dei Metallica, e lenti tempi hardcore.
Chris "X-13" Higgins (1994 - 2008) - voce d'accompagnamento, chitarra, tastiera, percussione e maracas
Warren Fitzgerald - chitarra e voce d'accompagnamento (2008) (prima parte del tour di Rise and Fall, Rage and Grace: 30 maggio - 26 agosto)
Andrew Freeman - chitarra e voce d'accompagnamento (dal 26 agosto 2008 all'inizio del Shit Is Fucked Up Tour)
Barbara Volpi. Offspring. Storie punk da Orange County. Arcana, 1999. ISBN 978-88-7966-206-2.
Federico Guglielmi. Punk e hardcore. Firenze, Giunti, 1999. ISBN 978-88-09-21788-1. pp. 114–116.
(EN)  The Offspring (collaboratore). The Offspring. Milwakee, Hal Leonard, 2000. ISBN 0-634-01498-6.
(EN)  Lorenzo F Candelaria; Daniel Kingman. American music: a panorama. 2007, Belmont, CA, Thomson/Schirmer. ISBN 978-0-495-12839-7.
(EN)  Judson Knight e Allison McNeill. Parents aren't supposed to like it: rock & other pop musicians of today. 2002, Detroit, Gale Group/Thomson Learning. ISBN 978-0-7876-5387-3.
(EN)  Jeff Kitts, Brad Tolinski, Harold Steinblatt. Guitar world presents alternative rock: they launched a revolution - and won! : how artists like Nirvana, Smashing Pumpkins, the Offspring, Nine Inch Nails and others rose from the alternative underground to conquer the rock world. 1999, Milwaukee, Hal Leonard. ISBN 978-0-7935-9007-0.
(EN)  Stacy A McConnell. Contemporary musicians: profiles of the people in music. Volume 19. 1997, Detroit, Gale Research. OCLC 37841485.
(ES)  Jesús Llorente. The Offspring. 1997, Valencia, Editorial La Máscara. ISBN 978-84-7974-196-9.

Un uomo molto ricco disereda la figlia che si è sposata contro la sua volontà. Il suo avvocato sobilla il vecchio contro la figlia, in modo da poter entrare lui in possesso delle proprietà del milionario.
Distribuito dalla General Film Company, il film - un cortometraggio in una bobina - uscì nelle sale cinematografiche USA il 18 marzo 1912.
Non si conoscono copie ancora esistenti della pellicola che viene considerata presumibilmente perduta.

Distribuito dalla Fox Film Corporation, il film uscì nelle sale cinematografiche statunitensi il 3 giugno 1917.

The Sweetest Sounds è un album del chitarrista svedese Rune Gustafsson e Zoot Sims, pubblicato dalla Pablo Today Records nel 1979. Il disco fu registrato il 28 e 29 novembre 1978 a New York City, New York (Stati Uniti).
(EN) Pablo Today Records Catalog:2312-100 series (PDF), bsnpubs.com. URL consultato il 3 agosto 2014.
The Terror State è il sesto album della band punk rock/hardcore punk Anti-Flag, pubblicato nell'ottobre 2003 con l'etichetta autonoma Fat Wreck Chords.

The Thieving Hand è un cortometraggio muto del 1908 diretto da J. Stuart Blackton, il cui nome però non appare nei credit del film.
Un venditore ambulante onesto restituisce l'anello che ha trovato e che era stato perso da un uomo molto ricco. Quest'ultimo, grato, vuole sdebitarsi e, vedendo che l'ambulante è privo di un braccio, gliene compera uno. Il nuovo arto, però, sembra avere una volontà propria e agisce senza tener conto di quello che è diventato il suo nuovo padrone. Per strada, si mette a borseggiare i passanti finché l'ambulante non viene preso dalla polizia e portato in carcere. Lì, la mano cleptomane, si stacca dal venditore andando ad attaccarsi su uno degli "ospiti" del carcere.
Il film fu prodotto da J. Stuart Blackton (non accreditato) per la Vitagraph Company of America e venne girato negli studi di Flatbush a Brooklyn.
Distribuito dalla Vitagraph Company of America, il film - un cortometraggio in una bobina - uscì nelle sale cinematografiche statunitensi il 1º febbraio 1908.
Copia della pellicola viene conservata negli archivi dell'International Museum of Photography and Film at George Eastman House e in quelli della Film Preservation Associates.

The Thrill of It All Tour è il secondo tour mondiale del cantautore britannico Sam Smith, a supporto del suo secondo album in studio, The Thrill of It All.
Il tour è iniziato il 20 marzo 2018 da Sheffield, nel Regno Unito, e terminerà il 18 aprile 2019 a Città del Capo, in Sud Africa.
Il 6 ottobre 2017 Sam Smith annunciò che la pubblicazione del suo secondo album The Thrill of It All sarebbe avvenuta il 3 novembre 2017, e che l'album sarebbe stato accompagnato da una tournée mondiale.
La seguente lista rappresenta il numero correlato agli artisti d'apertura nella tabella delle date del tour.

Una bambina, volendo mettere fine a un litigio che sembra senza soluzione tra i suoi genitori, escogita un piano: prende in casa un pacco di libri e li semina per strada. La traccia lasciata dalla piccola porterà mamma e papà a correre dietro alla bambina scomparsa che verrà trovata alla fine insieme a due barboni. Le angosce provocate dalla sparizione della figlia metterà nel dimenticatoio le precedenti incomprensioni, riunendo la famigliola che ora è felice.
Il film fu prodotto dalla Biograph Company. Venne girato a Fort Lee, nel New Jersey, la città dove si trovavano gli stabilimenti della casa di produzione.
Distribuito dalla General Film Company, il film - un cortometraggio di una bobina - uscì nelle sale cinematografiche statunitensi il 9 novembre 1911.

Il gruppo si forma a Padova nel 2004, iniziando presto ad esibirsi in diversi locali della provincia. La prorompente fisicità e la visceralità delle loro esibizioni dal vivo li porta a riscuotere un buon successo di pubblico nella zona, sancito dal secondo posto a livello mondiale, in quanto a preferenze espresse dagli spettatori, nel concorso Emergenza.
All'inizio del 2006 il gruppo pubblica il primo album, Never (ever...), e successivamente, grazie al supporto dell'agenzia di management Alkemist Fanatix Europe, arrivano le prime esibizioni fuori dal Veneto, tra cui si ricorda quella al prestigiosio Bloom di Mezzago.
Il 30 ottobre 2008 viene presentato il secondo album, che porta il nome della band. Alla pubblicazione segue un tour italiano.
Il 9 ottobre 2009, durante la preparazione del terzo album, il gruppo annuncia il proprio scioglimento tramite un comunicato sulla propria pagina ufficiale.

Il gruppo in origine era formata da Jonathan Fire Eater, che ora non ne fa più parte, e due membri dei The Recoys nel 2000. Ora, il gruppo è composto da Hamilton Leithauser (voce, chitarra), Paul Maroon (chitarra, piano), Walter Martin (organo), Peter Bauer (basso) e Matt Barrick (batteria). Utilizzano esclusivamente strumenti musicali vintage, fra i quali il clangy upright piano e di studi di registrazione come Marcata Recording, che usa una simile attrezzatura di registrazione.
Nel 2002 esce l'album di debutto Everyone Who Pretended to Like Me Is Gone che fu ben accetto dai critici per il suo approccio sperimentale e per il suono progressive, dall'album è stata tratta aa canzone We've Been Had usata per una pubblicità di Saturn Ion. Il seguente album Bows & Arrows, è stato pubblicato nel 2004 ed è stato designato come uno dei migliori album dell'anno, in quanto possedeva meno esagerazioni musicali e suoni sperimentali dell'album precedente. Molte canzoni sono state utilizzate dalla Fox per il telefilm The O.C., compreso "What's in It for Me?", "The Rat" e "Little House of Savages".
Bows & Arrows è stato rilasciato dall'etichetta Record Collection della Warner Bros, in contrasto con l'etichetta indie Startime Records che rilasciò Everyone Who Pretended to Like Me Is Gone.
Il loro terzo album, A Hundred Miles Off, è stato pubblicato negli USA il 23 maggio 2006. Il primo single pubblicato è stato "Louisiana". In questo album Peter Bauer e Walter Martin hanno suonato rispettivamente l'organo e il basso.
Nello stesso anno, il 2006, ha visto la luce un'altra opera dei "The Walkmen": una riesecuzione integrale, “track by track”, di un album di Harry Nilsson e di John Lennon, Pussy Cats del 1974. L'album è un omaggio allo studio di registrazione di Harlem, il Marcata Studios, costruito nel 2000 dai Walkmen come simbolo della loro dedizione totale al gruppo appena nato e dismesso poco dopo l'incisione di "Pussy Cats".
Il loro quinto album in studio, You & Me, è uscito il 29 luglio 2008 in un'esclusiva anteprima sul sito di musica indipendente Amie Street; il ricavato della vendita on-line è stato totalmente destinato ad un istituto di ricerca e cura del cancro, il Memorial Sloan-Kettering Cancer Center. L'album è stato pubblicato in formato fisico il 19 agosto 2008.
L'album, Lisbon, è composto da 11 brani registrati in 5 giorni nell'agosto del 2009 con John Congleton e Chris Zane ed è stato pubblicato il 14 settembre 2010. È stato seguito da tour autunnale tra Nord America e Europa.
Il 29 maggio 2012 esce Heaven, che ottiene grande notorietà nel 2014 dopo essere stato scelto per il finale di serie della sitcom How I Met Your Mother.

L’espressione théâtre de la foire (teatro della fiera) designa tutti gli spettacoli dati a Parigi in occasione delle fiere annuali di  Saint-Germain, Enclos Saint-Laurent e, più tardi, Saint-Ovide.
La prima menzione di questa fiera risale al 1176 e sarebbe esistita fino al XIII secolo. Si trovava nelle vicinanze dell'Abbazia di Saint-Germain-des-Prés e, almeno nei primi tempi, all'incrocio delle attuali rue de Buci e de la Senne. Nel 1482, il re Luigi XI concesse ai monaci dell'abbazia il diritto di tenere una fiera ogni anno. Questa fu quindi la seconda fiera. Nel 1511 fu costruita una sala che poteva ospitare diverse centinaia di mercanti, tra cui orafi, ebanisti e commercianti di tessuti. Il picco della fiera si ebbe nel XVII secolo. Durava, in genere, da tre a cinque settimane, intorno a Pasqua, e nel XVIII secolo si apriva invariabilmente il 3 febbraio per chiudere la domenica della Passione. Funzionò fino al 1789..
I primi attori dei quali si conoscono i nomi furono Jehan Courtin e Nicolas Poteau che, nel 1595, intrattenevano così bene il pubblico parigino che i comici dell'Hôtel de Bourgogne li citarono in una causa, che probabilmente persero, perché i due attori della fiera si esibirono ancora per diversi anni. Nel 1618, André Soliel e Isabel Le Gendre incontrarono lo stesso successo. Più tardi, burattinai, ballerini e artisti vari allietarono i visitatori della fiera, tanto che nel 1643  Scarron dedicò al  Duca d'Orléans un poema sull'argomento.
Tra gli artisti più famosi della fiera di Saint-Germain vi furono i burattinai  Pierre e François Datelin (meglio conosciuti come Brioché), Jean-Baptiste Archambault, Jérôme, Arthur e Nicolas Féron. Tra i ballerini, Charles e Pierre Alard, Moritz von der Beek, detto Maurice, Alexandre Bertrand, Louis Nivelon. Mentre gli attori più famosi furono Louis Gauthier di St. Edme, Jean-Baptiste Constantini, Catherine von der Beek, Etienne Baron, Charles Dolet, Antoine Francassani, Jean-Baptiste Hamoche,  Dominique Biancolelli, Francisque, e molti altri, per i quali  Lesage,  Fuzelier e D'Orneval scrissero molti pezzi.
Nel 1712, al Jeu de paume di Orléans alla fiera di Saint-Germain venne data un'opera teatrale con segni scritti il cui testo è stato conservato stampato: "Scritti delle feste parigine date al pubblico dalla grande truppa di ballerini di corda del Jeu de paume d'Orléans, alla fiera di Saint-Germain, nel febbraio 1712. Contiene la prima descrizione conosciuta della processione del Carnevale di Parigi della Promenade du Bœuf Gras au Carnaval de Paris, che si svolgeva sulle scene. Poco dopo questo grande evento un incendio colpì la fiera di Saint-Germain nella notte tra il 16 e il 17 marzo 1762. La fiera fu devastata dalle fiamme e cadde in rovina. Soltanto nel 1811 fu intrapresa una ricostruzione e divenne un mercato che ebbe sensibile successo.
Al giorno d'oggi, l'unica vestigia di questa fiera si trova in rue Mabillon sul lato dei numeri pari, al 6, 8 e 10, sotto forma di una rientranza dell'allineamento, ad un livello inferiore di circa tre metri rispetto a quello della carreggiata stradale. Queste case materializzano il limite del vecchio cortile della fiera..
Fondata nel 1344 nel recinto dell'Abbazia dei fratelli di Saint-Lazare (lebbrosario di Saint-Ladre), la fiera di Saint-Laurent, nel XVIII secolo, veniva tenuta dal 9 agosto (veglia di San Lorenzo) al 29 settembre (giorno dell'Arcangelo Michele).
La fiera di Saint-Laurent era il punto d'incontro di artigiani, mercanti e borghesi, e si svolgeva all'aperto, mentre la fiera Saint-Germain, al riparo dal maltempo, serviva piuttosto come vetrina per il commercio di lusso (gioielli, porcellana , strumenti musicali e stampe).
Vi si esibivano anche numerosi artisti della fiera di Saint-Germain, poiché una si svolgeva in primavera e l'altra in estate. Questa alternanza permetteva al pubblico di seguire i programmi preferiti e, a poco a poco, creò una sorta di "soap opera" teatrale, un'opera teatrale iniziata a Saint-Germain per proseguire a Saint-Laurent.
Inaugurata nel 1764 sulla place Louis XIV (attuale place Vendôme), nel 1772 venne spostata nella place Louis XV (attuale place de la Concorde). Piccola fiera, tuttavia, era in competizione con la fiera di San Lorenzo, che si svolgeva all'incirca nello stesso periodo (circa 15 agosto - 15 settembre). Scomparve nel 1777, distrutta da un incendio.
Dopo i primi spettacoli costituiti da teatrino delle marionette e ballerini di corda, gli attori della fiera iniziarono gradualmente a recitare delle vere commedie, spesso scritte da autori famosi e di talento. Dopo l'espulsione dei comici italiani nel 1697, gli attori della fiera presero coraggio e si appropriarono del loro repertorio. La professionalizzazione degli spettacoli della fiera iniziò a preoccupare la Comédie-Française, che in essi intravedeva una concorrenza pericolosa. Cercò con ogni mezzo di preservare i suoi privilegi e, dopo molte battaglie condotte davanti al Grand Châtelet e al Parlamento di Parigi, ottenne il divieto assoluto di rappresentare piéce dialogate negli spettacoli delle fiere.
Ciò non tenendo conto delle astuzie che gli attori della fiera furono in grado di trovare per contrastare i divieti di cui erano vittime. Così, vedendosi vietato qualsiasi dialogo sulla scena, nel 1707, apparvero i primi personaggi che recitavano in forma di monologo, o parlavano a un muto, ad un interlocutore posto dietro le quinte e anche ad un animale. In seguito, inventarono un gergo che evocava un latino maccheronico (Pendao le medicinao!: appendere il medico), che ovviamente non era in concorrenza con la lingua francese della quale gli attori della Comédie-Française avevano rivendicato l'uso esclusivo. Successivamente scrissero tutti i dialoghi su "écriteau", tipi di rotoli di carta su cui si accontentavano di scrivere le parole.
A questo punto i Comédiens-Français non avevano più ragioni oggettive per attaccare gli attori della fiera perché le loro richieste erano state soddisfatte. Fu allora il turno dell'Académie royale de Musique a gridare alla concorrenza: era infatti l'unico detentore del diritto di cantare, ballare e accompagnare in musica in tutto il regno di Francia. L'equilibrio del potere si svolse in modo diverso e ben presto i direttori dell'Opéra, in preda a una debacle finanziaria, tentarono di salvarsi vendendo a due operatori della fiera il diritto di eseguire spettacoli cantati. Così nel 1714 nacque l'Opéra-Comique.
A seguito del crescente successo degli spettacoli in fiera, l'Opéra esigeva sempre più esorbitanti royalty che misero in difficoltà i direttori della fiera. Alleata dell'Opéra, la Comédie-Française ne approfittò per infliggerle un colpo fatale nel 1719: ottenne la soppressione di tutti gli spettacoli fieristici, ad eccezione di marionette e danze con la corda.
Nel frattempo, il reggente aveva ripristinato la Comédie-Italienne e questa ne approfittò per occupare foire Saint-Laurent per tre anni, dal 1721 al 1723, anche se poi dovette rinunciare per lo scarso successo.
Nel 1724, un mercante di candelabri di nome Maurice Honoré ottenne il ristabilimento dell'Opéra-Comique e lo sfruttò per tre anni. Lasciò poi il posto a Pontau, Devienne, Jean Monnet e  Favart, che la diressero successivamente fino 1762, quando avvenne la fusione con la Comédie-Italienne.
Parallelamente alle esibizioni dell'Opéra-Comique c'erano tutti i tipi di attrazioni da fiera: oltre a burattinai e danzatori di corda, giganti, nani, mostri, teste parlanti, animali ammaestrati ed altro. A poco a poco gli spettacoli si spostarono verso i  boulevard, principalmente boulevard du Temple, che nel XIX secolo venne denominato boulevard du Crime. Fu anche nelle fiere e nei boulevard che nacque la troupe dei Grands-Danseurs du Roi di Jean-Baptiste Nicolet.
Agnès Paul, « Les auteurs du théâtre de la Foire à Paris au XVIII siècle », Bibliothèque de l'école des chartes, n. 141-2, 1983, p. 307-335, [url=http://www.persee.fr/articleAsPDF/bec_0373-6237_1983_num_141_2_450303/article_bec_0373-6237_1983_num_141_2_450303.pdf online].
Michel Faul, Les tribulations de Nicolas-Médard Audinot, fondateur du théâtre de l'Ambigu-Comique, Symétrie, Lyon, 2013 ISBN 978-2-914373-97-5.
Léon Roulland, La foire Saint-Germain sous les règnes de Charles IX, de Henri III et de Henri IV, p. 192-218, Mémoires de la Société de l'histoire de Paris et de l'Ile-de-France, 1876, tome 3 online)

Thel è una località appartenente al comune francese di Cours, situato nel dipartimento del Rodano della regione Alvernia-Rodano-Alpi.
Thel è stato un comune indipendente fino al 1º gennaio 2016, quando si è fuso con i comuni di Cours-la-Ville e Pont-Trambouze per formare il nuovo comune di Cours.

I teriodonti (Theriodontia), secondo la classificazione linneana, sono considerati il terzo principale sottordine di rettili – mammiferi (oltre ai dinocefali e agli anomodonti), vissuti tra il Permiano medio e il Cretaceo medio (260 – 100 milioni di anni fa). In senso cladistico, invece, i teriodonti raggruppano anche i loro discendenti mammiferi.
I teriodonti apparvero sulla terra circa 260 milioni di anni fa, nel Permiano medio, contemporaneamente agli anomodonti. Nonostante la loro antichità, questi primi teriodonti erano molto più simili ai mammiferi rispetto agli anomodonti e ai dinocefali loro contemporanei. Ben presto questi animali si diversificarono in tre ulteriori gruppi: i gorgonopsi, i terocefali e i cinodonti. I primi comprendono esclusivamente forme carnivore che si estinsero a fine Permiano, mentre gli altri due gruppi svilupparono indipendentemente anche forme erbivore, apparse nel corso del Triassico.
Le mascelle dei teriodonti erano molto simili a quelle dei mammiferi, al contrario di quelle dei dinocefali e degli anomodonti. Il loro osso dentale era divenuto più grande, e questa caratteristica conferiva loro un morso più efficiente. Inoltre alcune altre ossa presenti sulla mandibola dei rettili si spostarono verso l'orecchio, permettendo ai teriodonti di sentire meglio e di aprire maggiormente l'apertura boccale. Questo insieme di caratteristiche permise ai teriodonti di diventare il gruppo di sinapsidi di maggior successo. In particolare, il gruppo degli Eutheriodonta, che si riferisce a tutti i teriodonti con l'esclusione dei primitivi gorgonopsi, includeva animali dai crani più ampi, utili per ospitare cervelli più grandi e muscoli masticatori più forti.
I teriodonti sopravvissero attraverso la grande estinzione di fine Permiano, e insieme con i dicinodonti furono l'unico gruppo di sinapsidi a prosperare nel Triassico. I piccoli terocefali, comprendenti forme carnivore ed erbivore, scomparvero nel Triassico inferiore, mentre i cinodonti si svilupparono in una varietà di forme. Alcuni di essi erano carnivori (Cynognathus), altri divennero erbivori (Traversodontidae). Mentre questi ultimi rimasero animali di taglia medio – grande (alcuni erano lunghi due metri), le forme carnivore si ridussero in dimensioni con il proseguire del Triassico.
Verso la fine del periodo vi furono due principali gruppi, i tritilodontidi (Tritylodontidae) simili a roditori, forse derivati dai traversodontidi, e i triteledontidi (Tritheledontidae), che probabilmente diedero origine ai mammiferi. Nel corso del Giurassico i triteledontidi scomparvero, così come accadde ai tritilodontidi nel Cretaceo. I mammiferi, tuttavia, continuarono la loro evoluzione e sopravvissero indenni all'estinzione del Cretaceo, che colpì invece i dinosauri, permettendo così ai mammiferi di diversificarsi e di ereditare la Terra.

I Thin Lizzy sono un gruppo hard & heavy irlandese formatosi a Dublino nel 1969 a seguito dell'incontro tra il chitarrista Eric Bell e l'organista Eric Wrixon con il cantante e bassista Phil Lynott e il batterista Brian Downey.
Capitanati da Lynott, leader carismatico e principale compositore del gruppo, i Thin Lizzy divennero celebri grazie a tracce come Whiskey in the Jar, Jailbreak e The Boys Are Back in Town, che si piazzarono nelle posizioni di vertice delle classifiche inglesi degli anni ottanta.
Dopo il decesso di Lynott nel 1986, la band è tenuta in vita dal 1996 come progetto-tributo da Scott Gorham e altri membri originari del gruppo quali John Sykes, Downey e Darren Wharton.La loro musica abbraccia molti generi ma è di solito classificata come hard rock e heavy metal; il gruppo tuttavia esordì con sonorità tipicamente rock arricchite da influenze derivate dal blues e dal rock psichedelico, per poi convergere verso quello che sarà il suo stile caratteristico, un compatto e agile hard & heavy permeato di elementi blues, folk, country, soul, funk e addirittura della musica popolare irlandese.
La celebre rivista Rolling Stone ha descritto la band come autrice di un hard rock "lontano dal ragliante pacchetto metal della metà anni settanta".Van Morrison, Rod Stewart, Jeff Beck e Jimi Hendrix furono gli artisti che ebbero maggiore influenza sul gruppo al suo esordio, mentre nel secondo periodo ebbero grande impatto artisti come i Little Feat, Bruce Springsteen e Bob Seger.I Thin Lizzy sono stati inseriti alla posizione numero cinquantuno della classifica VH1's 100 Greatest Artists of Hard Rock.
I Thin Lizzy furono fondati nel dicembre del 1969 a Dublino, in Irlanda, quando il chitarrista Eric Bell, originario di Belfast, si incontrò con l'organista Eric Wrixon in un pub e condivise con lui la sua ambizione di creare un gruppo. Entrambi i musicisti avevano in precedenza suonato nei Them, gruppo il cui frontman era Van Morrison.
La stessa notte, i due assistettero a un concerto della band Orphanage, la quale aveva in formazione il cantante Phil Lynott e il batterista Brian Downey.
Bell e Wrixon si presentarono a Lynott e Downey al termine dello show, proponendogli di unirsi al loro progetto. A conoscenza dell'ottima reputazione musicale di Bell, i due musicisti accettarono la proposta, alla condizione che, all'interno del neo fondato gruppo, Lynott si fosse occupato delle parti vocali come del ruolo di bassista, e che fossero mantenute e poi eseguite alcune delle composizioni prodotte degli Orphange. Accettate queste condizioni, il progetto prese forma prima con nome Thin Lizzie, per poi diventare dopo pochi mesi Thin Lizzy.Nell'estate del 1970 i Thin Lizzy diedero alle stampe il loro primo singolo, intitolato The Farmer e contenente una traccia omonima, oltre al brano I Need You, e pubblicato per la Parlophone. Il disco vendette solo 283 copie.
Dopo l'uscita di questo 45 giri, Wrixon lasciò il gruppo e tornò nei Them. Nonostante l'insuccesso del singolo, alla fine del 1970 i Thin Lizzy riuscirono ad ottenere un contratto con la casa discografica Decca Records per la produzione di due album.
Fu così che nel 1971 volarono a Londra per registrare il loro primo album, pubblicato con titolo omonimo Thin Lizzy.
Il disco presentò un sound rock ricco di spunti blues e psichedelici e fortemente influenzato dai lavori dei Cream e di Jimi Hendrix.Intorno al marzo 1971 la band si trasferì stabilmente a Londra e ad agosto pubblicò un fallimentare EP di 4 tracce dal titolo New Day.
Nonostante le scarsissime vendite, la Decca Records mantenne le promesse e finanziò il secondo lavoro del gruppo, pubblicato col nome Shades of a Blue Orphanage nel marzo 1972.
Come il precedente LP, l'album ripresentò influenze blues e riscosse un ottimo successo in Irlanda, ma non fu praticamente considerato in Inghilterra, complici anche i testi che argomentavano della cultura folkloristica irlandese.A metà 1972, i Thin Lizzy ottennero la commissione di registrare un album di cover di canzoni dei Deep Purple, messo in commercio con il titolo Funky Junction Play a Tribute to Deep Purple.
I Thin Lizzy non furono menzionati nella registrazione e apparvero sotto denominazione Funky Junction perché le parti vocali e di tastiera dei brani furono eseguite anche da membri di un altro gruppo, gli Elmer Fudd. L'album fu poi pubblicato nell'aprile 1973.A fine 1972 la band partì per un tour inglese al fianco degli Slade e dei Suzi Quatro. Nello stesso periodo, la Decca Records decise di pubblicare un versione dei Thin Lizzy della tradizionale ballata irlandese Whiskey in the Jar come singolo.
I Thin Lizzy furono delusi da questo rilascio, prima di tutto perché non gli fu comunicato e poi perché, secondo la loro idea, non rappresentava al meglio il loro sound e la loro immagine.
Il singolo raggiunse però la cima delle classifiche irlandesi e, cosa più importante, la posizione numero 6 in Regno Unito nel febbraio 1973, oltre che il piazzamento in diversi altri Paesi.
Ciò fece sì che la band fu invitata a apparire nella celebre trasmissione televisiva Top of the Pops.
Dopo questo successo però, il seguente singolo Randolph's Tango, composto interamente da Lynott, entrò in classifica solo in Irlanda.Fu così che nel settembre 1973 i Thin Lizzy pubblicarono l'album Vagabonds of the Western World.
Il disco ottenne ottime recensioni, ma ancora scarsi piazzamenti in classifica, al pari del singolo The Rocker.
Al termine delle registrazioni di questo disco Eric Bell, a causa di problemi di salute e disilluso nei confronti dell'industria musicale, preferì lasciare la band. Come sostituto fu ingaggiato, agli inizi del 1974, Gary Moore, ex membro di una band irlandese chiamata Skid Row.
Moore partecipò al tour promozionale di Vagabonds of the Western World e rimase in formazione fino all'aprile 1974, registrando anche tre canzoni tra cui una versione demo di Still in Love with You, poi inserita nel loro quarto album Nightlife.
Andato via Moore, i Thin Lizzy reclutarono due chitarristi temporanei per terminare il tour in Germania, e la scelta cadde su Andy Gee, ex membro degli Ellis, e John Du Cann, ex-Atomic Rooster.
Terminato il tour la band, priva del contratto con la Decca Records, subì anche l'abbandono di Downey, il quale fu però dopo presto convinto a rientrare in formazione.Le audizioni definitive per i nuovi membri portarono Lynott e Downey a ingaggiare il chitarrista diciottenne Brian Robertson, di origini scozzesi, e il californiano Scott Gorham.
La nuova formazione trovò ben presto feeling e si esibì in alcune ottime prestazioni live, che assicurarono al gruppo l'interesse di una nuova casa discografica, l'allora Phonogram Records. Con questa etichetta fu pubblicato il già citato album Nightlife nel 1974, il quale si rivelò deludente a causa di una scarsa produzione ma che presentò per la prima volta un avvicinamento del gruppo a sonorità più vicine all'hard & heavy.
Agli inizi del 1975 i Thin Lizzy partirono per il loro primo tour negli Stati Uniti come supporto ai Bob Seger e ai Bachman-Turner Overdrive.
Terminata la tournée, i Thin Lizzy seguirono i BTO in Europa, guadagnando così molta fama.
Il disco raggiunse finalmente le classifiche inglesi, piazzandosi alla posizione numero 60.
I singoli estratti non ebbero invece successo e non raggiunsero mai piazzamenti degni di nota.
Nell'album fu per la prima volta mostrato in modo chiaro lo stile a due armonie derivanti da due chitarristi solisti, specie nelle tracce Wild One e Suicide.Dopo un tour in supporto agli Status Quo, la band registrò l'album Jailbreak.
Pubblicato il 26 marzo 1976 dalla Atlantic Records, il disco presentò la traccia The Boys Are Back in Town, successo ancora oggi trasmesso dalle stazioni radio come inno delle tifoserie calcistiche inglesi, che raggiunse la posizione numero 8 delle classifiche inglesi e la numero 12 in quelle statunitensi, rivelandosi uno dei maggiori successi della storia della formazione irlandese.
Lo stile di abbinamento delle melodie dei due chitarristi solisti, vera caratteristica della band, si fece in questo lavoro sempre più presente, in particolare nella traccia omonima e nei brani Emerald e Warriors.
I Thin Lizzy partirono per un tour negli Stati Uniti a supporto di varie band, tra cui Aerosmith, Rush e REO Speedwagon, a cui seguì, nel giugno del 1976, una serie di concerti a sostegno dei Rainbow.
Lynott però si ammalò di epatite e fu costretto a cancellare molte date del tour.Durante la convalescenza, Lynott compose gran parte delle musiche del seguente album, pubblicato nell'agosto 1976 con titolo Johnny the Fox.
Durante le registrazioni del disco si iniziarono a presentare le prime tensioni tra Lynott e Robertson e in particolare ci furono numerosi dissensi sui crediti compositivi della traccia Don't Believe a Word. Nonostante gli attriti, l'album si rivelò un ottimo prodotto e tornò a presentare gli elementi di folklore che erano cari a Lynott fin dagli esordi della band.
Il tour che seguì questa pubblicazione fu un grande successo e i Thin Lizzy ebbero molte apparizioni televisive, tra cui una al Rod Stewart BBC TV Special.Un altro tour statunitense avrebbe dovuto aver inizio nel dicembre 1976, ma fu annullato quando il 26 novembre Brian Robertson subì un infortunio alla mano cercando di difendere, forse ubriaco, il cantante scozzese e amico Frankie Miller in una rissa al Speakeasy Club a Londra.
Lynott si arrabbiò moltissimo e decise di sostituire Robertson con Gary Moore per un altro tour negli States, questa volta a supporto dei Queen nel Queen Lizzy Tour, durante il quale però le due band vennero spesso in contrasto a causa della spartizione del ruolo di attrazione principale durante le varie tappe del tour.
La serie di concerti fu comunque un grande successo e Lynott domandò a Moore di rimanere come membro fisso nel gruppo, ma il chitarrista preferì tornare nel suo gruppo, i Colosseum II.
Robertson, che non era stato allontanato in modo definitivo, fu allora richiamato in formazione, nonostante fosse stato tentato da Jimmy Bain dei Rainbow a fondare con lui un nuovo progetto.
Alla fine del Johnny The Fox tour, i Thin Lizzy iniziarono a lavorare su un nuovo album che uscì nel 1977 con titolo Bad Reputation.
Il disco fu registrato in Canada e si avvalse, per la prima volta, di Tony Visconti alla produzione. Tutte le parti di chitarra furono registrate da Gorahm.
Robertson si unì alle registrazioni con un mese di ritardo e come turnista. Il chitarrista aggiunse parti di chitarra in sole due canzoni e ritornò ad essere membro ufficiale solo mesi dopo la pubblicazione. L'album uscì a settembre e vendette bene, raggiungendo la posizione numero 4 in Inghilterra grazie al singolo Dancing in the Moonlight (It's Caught Me in Its Spotlight).La band partì così per un lungo tour della durata di un anno, durante il quale fu registrato il celebre spettacolo Live and Dangerous, poi pubblicato come album live nel 1978.
Il disco si rivelò un perfetto riassunto della potenza e della capacità di questa band durante le esibizioni dal vivo ricevendo così un grandissimo successo e raggiungendo la posizione numero 2 in Inghilterra.
Inoltre, nel 2004, fu votato come miglior album live di tutti i tempi dalla rivista Classic Rock Magazine.
Il tour del 1977 vide anche la band fare per la prima volta da attrazione principale al Leeds Festival.I recenti successi del gruppo furono però offuscati dall'annuncio dell'abbandono di Robertson dalla formazione, avvenuto poco dopo un'esibizione a Ibiza il 6 luglio 1978, a causa di incomprensioni ormai troppo grandi e insostenibili con Lynott.
Robertson si unì così a Jimmy Bain e fondò un nuovo gruppo, i Wild Horses. Lynott rimpiazzò Robertson nuovamente con Gary Moore.
Successivamente unì le forze con Steve Jones e Paul Cook dei Sex Pistols, oltre che con Chris Spedding e Jimmy Bain, per formare un progetto esterno, denominato The Greedy Bastards, che si dedicò a composizioni di genere punk.
La band riscosse poco successo, ma permise a Lynott di trarre nuove influenze, che provocheranno un'innovazione al suono dei seguenti dischi dei Thin Lizzy.
Nello stesso anno Lynott e Downey lavorarono in un singolo al fianco di Ron McGuinn e Eric Bell. Sempre nel 1977 Philip lavorò con Brush Shiels su un singolo di due tracce.
Nel 1978 invece Lynott apparve come musicista ospite in un concerto di Elvis Costello e Nick Lowe a Portsmouth e si cimentò in registrazioni con Richard Burton, Julie Covington, David Essex, Justin Hayward, John Partridge, Chris Thompson e Bob Geldof.
In agosto i Thin Lizzy partirono per un nuovo tour negli Stati Uniti, a cui seguirono date in Nuova Zelanda e Australia, alle quali però non partecipò Brian Downey, stanco del continuo viaggiare e desideroso di passare un po' di tempo in Irlanda col figlio.
Fu momentaneamente sostituito dal batterista statunitense Mark Nauseef. Terminate le date, Downey ritornò in formazione e agli inizi del 1979 i Thin Lizzy pubblicarono l'album Black Rose: A Rock Legend, registrato a Parigi.
Le sessioni di registrazione furono caratterizzate dal incremento di abuso di sostanze stupefacenti da parte di Lynott e Gorham e dalla generale presenza di droga intorno al gruppo.
Le influenze folkloristiche rimasero, soprattutto nel brano di chiusura Róisín Dubh, un medley di sette minuti di canzoni tradizionali irlandesi.
Due singoli, Waiting for an Alibi e Do Anything You Want To, ebbero molto successo, e l'album raggiunse la posizione numero 2 in Inghilterra.
Un terzo singolo, Sarah, fu pubblicato come dedica alla neonata figlia di Lynott.Nel luglio del 1979 Gary Moore improvvisamente lasciò la formazione a metà di un tour negli Stati Uniti.
Dopo alcune date in cui la band si esibì come terzetto, Lynott ingaggiò Midge Ure come sostituto, il quale rimase nei Lizzy fino al tour australiano-giapponese, per il quale fu invece ingaggiato Dave Flett dei Manfred Mann's Earth Band.
Il tour fu un grande successo nonostante la formazione fosse dimezzata e con Lynott non molto presente a causa dei vari progetti esterni ai Thin Lizzy.
Lynott in quel periodo, oltre a comporre e produrre del materiale discografico per altri gruppi, stava portando avanti le registrazioni per il suo primo album solista, poi pubblicato con titolo Solo in Soho.
Lynott riprese anche il progetto The Greedy Bastards, che compose un singolo natalizio dal titolo A Merry Jingle nel dicembre 1979 sotto nomenclatura The Greedies. Il brano salì alla posizione numero 28 in Regno Unito.
Mentre Lynott era alla ricerca di un chitarrista stabile per i Thin Lizzy, lavorò, assieme agli altri membri del gruppo, prima alla terminazione delle registrazioni di Solo in Soho, che fu pubblicato nell'aprile 1980, e poi alla produzione del nuovo album del gruppo, dal titolo Chinatown.
Il 14 febbraio Philip Lynott sposò Caroline Crowther, già madre di Sarah, con cui darà alla luce la secondogenita Cathleen a luglio.La scelta del nuovo chitarrista cadde su Snowy White, che aveva suonato con i Pink Floyd e con Peter Green.
Midge Ure rimase in formazione come tastierista per le registrazioni fino ai primi mesi del 1980, quando fu sostituito dal diciassettenne Darren Wharton.
Questa nuova formazione completò Chinatown, disco che vide la pubblicazione di due singoli, l'omonimo Chinatown, numero 21 in Inghilterra, e Killer on the Loose.
L'album fu pubblicato ufficialmente nell'ottobre 1980 e raggiunse la settima posizione in Regno Unito ma nessun piazzamento negli Stati Uniti.
Dopo un tour di successo in Giappone e Australia, la band partì per quello che sarebbe stato il suo ultimo tour USA sul finire del 1980.Agli inizi del 1981, Lynott iniziò i lavori sul suo secondo album solista, suonando nel disco con i suoi compagni (Brian Downey, Scott Gorham, Snowy White) oltre che con alcuni musicisti ospiti come Jerome Rimson, Midge Ure, Mark Knopfler, Huey Lewis.
Nello stesso periodo la band iniziò a organizzare il materiale per un nuovo album ma ben presto emersero incomprensioni tra i componenti che ne rallentarono la produzione. Il produttore Chris Tsangarides affermò che:
Nell'aprile del 1981 fu intanto pubblicata la prima raccolta dei Thin Lizzy, The Adventures of Thin Lizzy, che si piazzò alla posizione numero 6 in Regno Unito, nonostante il singolo estratto, Trouble Boys, si fosse classificato solo alla posizione 53, peggior risultato per il gruppo dal 1975.
Il momento culminante di questo periodo fu il concerto da attrazione principale allo Slane Castle il 16 agosto.Il secondo album solista di Lynott, The Philip Lynott Album, fu pubblicato nel 1982 mentre il nuovo disco dei Thin Lizzy, Renegade, fu completato e dato alle stampe nel novembre 1981. L'album non ebbe molto successo, raggiungendo solo la posizione numero 38 in Regno Unito e la numero 157 negli Stati Uniti.
Nonostante due sole tracce del disco fossero state composte solo e unicamente da Lynott, Gorham e Wharton si dichiararono pubblicamente insoddisfatti di molti brani, tra cui Angel of Death, Fats e Mexican Blood.
L'immagine di Wharton non apparve nel booklet del disco nonostante fosse un membro stabile della band, generando nuove tensioni.
L'inizio del 1982 vide sia Downey che Gorham costretti a prendere una pausa a causa di problemi personali. Downey era stato infatti malmenato in un night club in Danimarca, mentre Gorham era alle prese con la sua dipendenza dalle droghe.
Successivamente, nello stesso anno, Lynott partì per un tour solista e pubblicò il suo secondo album. Snowy White lasciò il gruppo nell'agosto del 1982, stufo dei problemi di organizzazione e della sempre crescente dipendenza dalle droghe di Lynott.
White raggiunse poi le prime dieci posizioni delle classifiche inglesi nel 1983 con il suo singolo Bird of Paradise. Anche uno dei manager del gruppo, Chris O'Donnell, lasciò il progetto in quegli stessi anni.Lynott cercò di trovare un sostituto di White prima di iniziare le registrazioni del nuovo album. Nel settembre 1982, la scelta cadde su John Sykes, membro dei Tygers of Pan Tang, e con lui scrisse il primo singolo dell'album, Cold Sweat (il resto del disco era già stato in precedenza composto).Thunder and Lightning fu pubblicato nel marzo 1983 e si rivelò di maggiore successo rispetto al predecessore, raggiungendo la posizione numero 4 nel Regno Unito. La presenza di Sykes aveva dato nuova vita al gruppo e il sound era divenuto più pesante e vicino al genere heavy metal.Il tour che seguì questo rilascio fu molto riuscito. Uno spettacolo, denominato "Farewell Concert", fu registrato per diventare un nuovo live album, Life, pubblicato nell'ottobre 1983.
Durante il concerto, molti ex componenti dei Thin Lizzy fecero la loro comparsa sul palco per contribuire alle tracce dal loro composte.
Il disco si piazzò alla posizione numero 29 in Inghilterra. Il tour continuò, mentre altri due singoli furono pubblicati.
L'ultimo di questi, The Sun Goes Down, raggiunse solo alla posizione numero 52 nel mese di agosto.
Lynott partì anche per un nuovo tour solista, accompagnato da Downey e Sykes, sotto il nome di The Three Musketeers.Dopo una serie di concerti poco riuscita in Giappone, i Thin Lizzy suonarono al Reading Festival il 28 agosto, venendo registrati in un disco che fu pubblicato sotto il nome BBC Radio One Live in Concert, e conclusero la loro tournée il 4 settembre a Norimberga al Monsters of Rock festival, dopo il quale la band si sciolse ufficialmente.
Prima della fine del 1983, Phil Lynott aveva fondato un gruppo chiamato Grand Slam, per il quale non era mai riuscito a trovare un'etichetta discografica e che quindi sciolse all'inizio del 1985. Sykes e Downey inizialmente erano entrati nel gruppo, ma ben presto il primo si unì ai Whitesnake e anche il secondo cambiò idea, lasciando la formazione.
Lynott si concentrò allora maggiormente sulla sua carriera solista e raggiunse la posizione numero 5 con il singolo Out in the Fields pubblicato con Gary Moore nel maggio 1985.
La traccia, composta da Moore, fu inserita nel suo album solista Run for Cover, il quale vantò molti contributi di Lynott.
La carriera solista di Phil invece non riusciva a decollare. Il singolo Nineteen si piazzò solo alla posizione 76 in Regno Unito.
Phil iniziò comunque a scrivere e registrare tracce per il suo terzo album solista, ma il tunnel della droga e dell'alcolismo lo stavano sempre più indebolendo, tanto che il suo consumo di eroina divenne sempre più elevato e preoccupante, al punto da portarlo anche alla separazione dalla moglie Caroline Crowther. L'ex-moglie raccontò a un giornalista che:
Il 25 dicembre 1985 Phil Lynott fu trovato privo di coscienza nella sua abitazione a causa di una forte overdose. Dopo quasi due settimane di agonia e di inutili cure il 4 gennaio 1986 Phil morì, all'età di 36 anni, nell'ospedale di Salisbury, Wiltshire, a fianco di sua madre (Philomena Lynott) che era rimasta al capezzale del figlio per l'intera convalescenza. Le cause del decesso furono dovute a vari ascessi interni, a una polmonite e alla setticemia, dovuti alla sua dipendenza dalle droghe, che portò al collasso di molti organi.Poco prima di morire, Lynott aveva parlato a Downey riguardo a una possibile riunione dei Thin Lizzy intorno al marzo 1986 con Gorham e Sykes facenti parte del progetto. Phil aveva anche prenotato gli studi di registrazione per il gennaio di quell'anno.Il 17 maggio i Thin Lizzy si riunirono per il concerto benefico "Self Aid", con una formazione formata da Gary Moore, Downey, Gorham, Wharton e Bob Daisley come bassista.
Bob Geldof e Moore cantarono gran parte delle parti vocali, mentre molte voci furono utilizzate per la traccia Whiskey In The Jar.Una raccolta, dal titolo Soldier of Fortune, fu pubblicata nel 1987. Nello stesso anno fu organizzato un concerto in ricordo di Lynott, denominato "Vibe for Philo", che si tenne a Dublino e fu organizzato da Smiley Bolger.
I restanti membri dei Thin Lizzy non lavorarono assieme fino alle registrazioni del singolo Dedication nell'ottobre 1990, per il quale un demo di bassa qualità suonato da Lynott fu rielaborato e terminato per il quinto anniversario della morte.
La traccia era stata pensata per i Grand Slam e scritta dal chitarrista Laurence Archer.
Le tecniche di registrazione moderne permisero di sostituire le parti di chitarra e batteria con nuove suonate da Downey e Gorham e la traccia raggiunse la posizione numero 35 nel Regno Unito nel 1991, per poi essere ripresentata nella raccolta Dedication: The Very Best of Thin Lizzy, pubblicata nel febbraio dello stesso anno. La compilation raggiunse la posizione numero 8.
Una riedizione del brano The Boys Are Back in Town raggiunse la posizione 63 delle classifiche inglesi.Nel 1991, Robertson e Downey suonarono assieme a Bobby Tench alla voce, all'ex-Grand Slam Doish Nagle alla chitarra e a Doug Brockie al basso.
Questa formazione fece un tour in Irlanda in una serie di concerti denominati "An Evening of Thin Lizzy".
Nell'agosto del 1994, Downey, Bell, Robertson e Wharton si esibirono in un concerto tributo a Wolverhampton, assieme a altre formazioni tributo ai Thin Lizzy.
Un'altra versione dei Thin Lizzy vide John Sykes suonare con Downey, Gorham e Wharton, con le parti di basso suonate da Marco Mendoza. Il tour fu presentato come tributo a Phil Lynott.
La formazione suonò anche al "Vibe for Philo" del 4 gennaio 1996, assieme a Eric Bell, Midge Ure, Henry Rollins, Therapy?, Joe Elliott e Rick Savage.Nel 1994 una collezione di tracce dei Thin Lizzy della BBC Radio One fu pubblicata con nome The Peel Sessions, e un'altra raccolta fu pubblicata nel 1996 con denominazione Wild One: The Very Best of Thin Lizzy.
Il 20 agosto 1996, il bassista dei Rude Awakening Robert Ryder organizzò l'evento "A Celebration of the Life of Philip Lynott" a Hollywood, California, su richiesta della madre di Phil per ricordare il compleanno di Lynott e il decimo anno dalla sua morte. Philomena Lynott, il suo compagno Dennis Keeley e Smiley Bolger fecero apparizione allo show, che vide le performance dei Rude Awakening, di Billy Sheehan, di Rudy Sarzo, di John Norum, di Carmine Appice, dei Phantom Blue, dei Soma, del produttore Roy Z e del suo gruppo Tribe of Gypsies, di Mark Ferrari, degli Oslo, dei Bang Tango, di Stash, degli Iron Cross e dell'irlandese Mark Dignam.
Nel 1996 John Sykes decise di riattivare i Thin Lizzy, presentando la band come un tributo alla vita di Phil Lynott e al suo lavoro.
Sykes prese il ruolo di cantante e convinse Scott Gorham, Brian Downey e Darren Wharton a ritornare in gruppo. Per completare la formazione, Marco Mendoza fu riconfermato al basso.
Le critiche ricevute per aver rispolverato un gruppo che da sempre era stato rappresentazione di Phil Lynott furono subito calmate con l'annuncio che la band non avrebbe composto nulla di nuovo ma solo riproposto vecchi pezzi.
Nel 1997 Tommy Aldridge entrò in gruppo al posto di Brian Downey. Questa formazione rimase stabile fino al 2000, quando la band registrò un album dal vivo, One Night Only. I Thin Lizzy partirono per un tour negli Stati Uniti nel 2001 ma senza Wharton che lasciò il gruppo.
Dopo questa tournée il progetto si divise e Sykes pubblicò due album solisti tra il 2002 e il 2003, mentre Gorham proseguì con la sua band, i 21 Guns.Come ammesso da Darren Wharton, i Thin Lizzy furono più volte invitati a suonare a eventi, anche importanti, senza che mai però si trovasse l'accordo per accettare la proposta. Wharton dichiarò anche che molte volte Brian Robertson lo invitò a cercare di ricongiungere la formazione.Nel 2004 i Thin Lizzy tornarono a lavorare assieme, con Sykes e Gorham che si unirono al bassista, ex-Angel, Randy Gregg, e al batterista Michael Lee, che aveva suonato con Robert Plant e i The Cult. La band fece spettacoli in Nord America sia in inverno che in estate come apertura ai Deep Purple. Nel 2005, Mendoza tornò in formazione e Aldridge fece ritorno nel 2007.
Durante il concerto all'Hammersmith Apollo di Londra il 13 dicembre 2007, la formazione fu Sykes, Gorham, Aldridge con DiCosmo al basso.Il 19 agosto 2005 fu issata in Grafton Street, nel centro di Dublino, una statua in bronzo raffigurante Phil Lynott. All'inaugurazione parteciparono molte celebrità e fans, oltre a componenti della band e a familiari del defunto musicista.
Il 30 giugno 2009 un annuncio sul sito ufficiale del gruppo annunciò la dipartita di John Sykes dalla formazione. Ciò, unito al lungo infortunio subito da Tommy Aldridge, provocò lo scioglimento del progetto tributo. Scott Gorham sottolineò però come la decisione di non proseguire con la band Thin Lizzy fosse cosa temporanea, e che perciò presto sarebbe stata allestita una nuova formazione.Nel maggio 2010 fu annunciata la nuova formazione. Al fianco di Scott Gorham tornò il batterista originario Brian Downey e il tastierista Darren Wharton, a cui si aggiunsero il chitarrista dei Def Leppard Vivian Campbell, il bassista Marco Mendoza e il cantante Ricky Warwick degli The Almighty.
La band iniziò la tournée nel gennaio 2011 a Dublino, per poi toccare tutto il Regno Unito e infine l'Europa, con l'annuncio di partecipazioni a gran parte dei maggiori festival europei.
Testimonianza della tournée è l'album (doppio CD) Live in London, registrato all'Hammersmith Apollo il 22 gennaio 2011.
Ad aprile fu annunciato che Vivian Campbell ha lasciato i Thin Lizzy per ritornare nei Def Leppard dopo un ultimo concerto il 28 maggio. Al suo posto è stato ingaggiato il Guns N' Roses Richard Fortus.
Il nome "Thin Lizzy" fu ideato da Eric Bell che, osservando la copertina dell'album Blues Breakers with Eric Clapton dei John Mayall & the Bluesbreakers, di cui era grande fan, notò il chitarrista Eric Clapton intento nella lettura del fumetto The Beano, creato dalla matita di Jack Proud e pubblicato in Inghilterra sul finire degli anni cinquanta dalla D.C. Thompson.
Comprata una copia di The Dandy, un fumetto disegnato dallo stesso autore, l'attenzione del chitarrista ricadde sulla striscia che vedeva come protagonista un robot denominato Tin Lizzie, che gli ricordò la celebre macchina Ford Model T, soprannominata appunto Tin Lizzie.
Fu così che Bell propose questa nome come nomenclatura del gruppo. Dopo un consulto con gli altri componenti, vi fu un piccolo ritocco che portò all'aggiunta di una 'h' per accentuare la pronuncia sulla prima parola e il neo-fondato gruppo assunse quindi denominazione "Thin Lizzie", poi ancora trasformata nel definitivo "Thin Lizzy".
A causa di quest'ultimo cambiamento, si creò confusione e alcune delle prime pubblicazioni della band furono pubblicate con il nome della band sbagliato.
I Thin Lizzy, nei loro quindici anni di effettiva attività dal 1969 al 1984, ebbero modo di modificare, maturare e accrescere il loro bagaglio di influenze, proponendo via via sonorità differenti, fino ad associarsi spontaneamente a quel tipico hard & heavy denso di contaminazioni che sarà la matrice del gruppo, portandolo verso la fama raccolta principalmente dal 1975 in poi.
Gli esordi della formazione irlandese presentarono infatti sonorità tipicamente rock anni sessanta e dense di influenze di matrice blues e rock psichedelico, ovvero di quei generi che andavano a spopolare e a permeare maggiormente nell'allora neonato rock 'n' roll. È evidente infatti come in quei primi anni dei Thin Lizzy la band integrasse il proprio suono con spunti derivati da artisti classici quali Jeff Beck e Jimi Hendrix, per poi citare anche Van Morrison per ciò che concerne le forti influenze folk.Già con la pubblicazione di Nightlife nel 1974 ma ancor più in modo definitivo con Fighting nel 1975, la band svoltò verso quello che sarà il suo stile caratteristico, un compatto e agile hard & heavy, permeato ancora di elementi blues, folk, country, soul, funk e di musica popolare irlandese.
Ed ecco che nella restante parte della carriera i Thin Lizzy sono riconosciuti come una delle prime band hard rock/heavy metal a impiegare due armonie derivanti da due chitarristi solisti, tecnica per la prima volta mostrata nel Regno Unito dai Wishbone Ash e dai Fleetwood Mac e in America dai Lynyrd Skynyrd e dai The Allman Brothers Band, e resa poi famosa dai gruppi heavy metal successivi come Judas Priest e da tutta la corrente New Wave of British Heavy Metal, capitanata da Def Leppard e Iron Maiden, ma anche dai Metallica.I Thin Lizzy mostrarono ampiamente questa tecnica per la prima volta nell'album Fighting del 1975, in particolare nelle tracce Wild One e Suicide.
I principali esempi di questa tecnica musicale sono invece ascoltabili nei brani The Boys Are Back in Town e Cowboy Song dell'album Jailbreak, oltre che nelle un po' meno celebri Emerald e Roisin Dubh (Black Rose) - A Rock Legend.
L'abilità tecnico-compositiva di Phil Lynott e dei Thin Lizzy fu commentata da Ritchie Blackmore, chitarrista dei Deep Purple e dei Rainbow, il quale dichiarò che:
Infine i Thin Lizzy, assieme ai soli Motörhead capitanati da Lemmy Kilmister, furono i dominatori della scena new-wave inglese, rimanendo sempre legati alla scena post-punk e ricevendo consensi dagli stessi fans di questa corrente musicale. A dimostrazione di questo aspetto, sono celebri le amicizie di Lynott con artisti quali Paul Cook e Steve Jones dei Sex Pistols e Bob Geldof dei The Boomtown Rats.
I componimenti dei Thin Lizzy divennero importante fonte di ispirazione per diversi gruppi. I sopracitati Iron Maiden presero ampiamente spunto dal loro stile musicale, lavorando proprio sull'utilizzo delle armonie derivate dai due chitarristi solisti.
Nei lavori degli Iron Maiden è infatti facile ascoltare due, e ad oggi addirittura tre, chitarristi solisti che intrecciano le loro ritmiche all'interno della base musicale dei loro pezzi.
A conferma di ciò, la band londinese realizzò come tributo ai Thin Lizzy una reinterpretazione della traccia Massacre, originariamente contenuta nell'album Johnny the Fox.
Inoltre nel 2006 il bassista e leader della band, Steve Harris, parlando della traccia Different World, contenuta nell'album A Matter of Life and Death, disse:
Altri gruppi si dichiararono ispirati dalle sonorità del gruppo. Tra questi, la band thrash metal Metallica, che nel 1998 non mancò di includere nel disco di cover Garage Inc. un tributo ai Lizzy con il brano Whiskey in the Jar. James Hetfield inoltre citò i Thin Lizzy tra i suoi gruppi preferiti di sempre.Analogamente, un altro gruppo thrash metal, gli Anthrax, pubblicò la propria versione di Cowboy Song (estratta dal disco del 1976 Jailbreak) nell'album Sound of White Noise come traccia bonus della versione giapponese del disco.
I Thin Lizzy sono stati anche citati come primaria fonte di ispirazione dalla band hard rock svedese Europe, che nel 2004 dedicò a Phil Lynott la traccia Hero, inserita nell'album Start from the Dark.
Il pezzo racconta di un incontro, avvenuto dopo un concerto, tra l'allora adolescente Joey Tempest, cantante del gruppo, e il suo idolo Phil Lynott.Sempre Phil Lynott fu più volte omaggiato, specie in interviste, da artisti come Henry Collins, U2, Bon Jovi e Billy Corgan.La band irlandese è stata inoltre la principale fonte d'ispirazione di gruppi moderni come Crowbar e Mastodon.
Il cantante e chitarrista Kirk Windstein è infatti solito sfoggiare un tatuaggio raffigurante il logo dei Thin Lizzy, posto sulla gamba.
Inoltre è solito indossare durante i suoi concerti magliette con scritto "Listen to Thin Lizzy" (Ascoltate i Thin Lizzy), o semplicemente con il logo del gruppo.I Mastodon hanno invece proposto dal vivo il brano Emerald, includendolo poi come traccia bonus della versione giapponese del disco Remission.
La reinterpretazione è stata anche eseguita in alcune occasioni in versione acustica con il contributo di Scott Gorham come special guest.Un altro gruppo che si ispirava ai Thin Lizzy erano i The Darkness: il chitarrista Dan Hawkins, fratello del frontman Justin, era solito indossare una maglietta del gruppo irlandese durante concerti, video e altre apparizioni televisive.
Nel libro di Jean Peter Rikes,"Zildie", del 2017, nel capitolo terzo vi è un chiaro riferimento a Phil Lynott, che viene benevolmente narrato come apparire in una visione al protagonista del libro nell'atto di porgergli una rosa nera (chiaro il riferimento all'album "Black rose").
L'escalation musicale dei Thin Lizzy contribuì anche ad abbattere alcune barriere razziali e religiose. Infatti il leader del gruppo, Phil Lynott, nato da padre guyanese e da madre irlandese, fu il primo musicista di colore originario dell'Irlanda a raggiungere fama mondiale e conseguenti piazzamenti in classifiche.
Inoltre, a livello mondiale, fu tra i primi (e uno dei pochi) musicisti di colore a ottenere successo commerciale suonando musica hard rock, culturalmente e per tradizione genere musicale considerato per "bianchi".
In virtù di ciò, i componimenti di Lynott presentarono sempre un velato senso di alienazione. Il musicista amava infatti dipingersi come un outsider, un ragazzo romantico che si nascondeva dietro alle parole di una canzone, un poeta tormentato e incompreso.I Thin Lizzy inoltre furono uno dei pochi gruppi irlandesi ad andare oltre il conflitto religioso della loro Nazione. Infatti nelle varie formazioni del gruppo si trovarono spesso a lavorare assieme musicisti non solo provenienti dalle due regioni dell'Irlanda ma anche e soprattutto appartenenti delle due rispettive comunità, quella cattolica e quella protestante, da sempre storicamente in forte contrasto tra loro.
Mark J. Prendergast, Irish Rock, Dublino, O´Brien Press, 1987, ISBN 0-86278-149-3.
 Harry Shapiro e Vincenzo Perna, Estasi rock: le droghe e la musica popolare, EDT, 1993, ISBN 88-7063-188-5.
 Pete Prown, Harvey P. Newquist e Jon F. Eiche, Legends of rock guitar: the essential reference of rock's greatest guitarists, Hal Leonard Corporation, 1997, ISBN 0-7935-4042-9.
 Martin C. Strong, The great rock discography, Giunti Editore, 1998, ISBN 88-09-21522-2.
 Luca Signorelli, Heavy metal: I classici, Giunti Editore, 2000, ISBN 88-09-01696-3.
 Federico Guglielmi e C. Rizzi, Grande enciclopedia rock, Firenze, Giunti Editore, 2001, ISBN 88-09-02852-X.
(EN) Daniel Bukszpan e Ronnie James Dio, The Encyclopedia of Heavy Metal, Barnes & Noble Publishing, 2003, ISBN 978-0-7607-4218-1.
 Paul Charles, The complete guide to playing live: a survival guide to the rock circuit, Omnibus Press, 2004, ISBN 978-0-7119-9835-3.
 Alessandro Bonini e Emanuele Tamagnini, I classici del rock: i protagonisti che hanno contribuito a rendere immortale il rock, Gremese Editore, 2005, ISBN 88-8440-363-4.
 Chris Woodstra, John Bush e Stephen Thomas Erlewine, All Music Guide Required Listening: Classic Rock, Backbeat Books, 2008, ISBN 978-0-87930-917-6.
 Jeremy Simmonds, The Encyclopedia of Dead Rock Stars: Heroin, Handguns, and Ham Sandwiches, Chicago Review Press, 2008, ISBN 978-1-55652-754-8.
 Juan Gómez González, Thin Lizzy. La leyenda del rock irlandés, Editorial Milenio, 2001, ISBN 84-9743-012-3.
 Phil Lynott, Songs for While I'm Away, Pippen Publisher, 1996, ISBN 1-886894-82-5.
 E. Bailie e Stuart Bailie, Thin Lizzy, Pan Macmillan, 1996, ISBN 0-7522-0384-3.
 Ken Brooks, The ballad of the thin man: the authorised biography of Phil Lynott & Thin Lizzy, Boxtree, 1996, ISBN 0-7522-0395-9.
 Stuart Bailie, Philip Lynott: The Ballad of the Thin Man, Music Book Services, 1996, ISBN 1-886894-83-3.
 Stuart Bailie, Phil Lynott & Thin Lizzy Rockin Vagabond, Agenda Ltd, 2000, ISBN 1-899882-21-9.
 Mark Putterford, Phil Lynott: The Rocker, Omnibus Press, 2002, ISBN 0-7119-9104-9.
 Alan Byrne, Thin Lizzy - Soldiers of fortune, SAF Publishing Ltd, 2005, ISBN 0-946719-81-0.
 Thin Lizzy, Vagabonds kings warriors angels: the rock & roll odyssey of Philip Lynott and Thin Lizzy, Edel Classics, 2006, ISBN 3-937406-89-1.
