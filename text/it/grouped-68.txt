
Enrico Tudor (Pembroke, 28 gennaio 1457 – Richmond, 21 aprile 1509) fu, con il nome di Enrico VII, re d'Inghilterra e lord d'Irlanda dal 22 agosto 1485 fino alla sua morte.
Enrico era figlio di Edmondo Tudor, fratellastro di Enrico VI d'Inghilterra, e di Margaret Beaufort, discendente dei Lancaster. Figura principale nella guerra delle due rose, egli conquistò la corona alla Battaglia di Bosworth Field sconfiggendo Riccardo III d'Inghilterra e ponendo fine al conflitto. La dinastia Tudor, da lui fondata, avrebbe governato l'Inghilterra per oltre un secolo, fino agli inizi del Seicento.
Tenace uomo politico (fu soprannominato il Salomone inglese), Enrico riuscì a procurare al suo paese un'influenza notevole nella politica europea, grazie soprattutto all'alleanza con la Spagna, stipulata attraverso il matrimonio del figlio Arturo con Caterina d'Aragona, figlia dei sovrani Ferdinando II d'Aragona e Isabella I di Castiglia. Celebre è anche la sua lotta contro la clientela nobiliare e l'arroganza dei magnati, durante la quale riuscì abilmente ad ottenere l'appoggio del Parlamento. Tale disputa si concluse con l'imposizione del rispetto delle leggi e con la creazione di un'amministrazione efficiente la quale però, nell'ultima fase del regno di Enrico, fu percepita come oppressiva ed esosa da parte dei sudditi, offuscando in tale modo il ricordo dei primi anni di governo e, di conseguenza, la memoria del fondatore della dinastia Tudor presso i posteri. Infine, Enrico VII fu il primo a comprendere i vantaggi politici e strategici dell'insularità dell'Inghilterra, favorendo i viaggi transoceanici e gettando le basi per il futuro sviluppo della Royal Navy.
Le travagliate vicende che caratterizzarono la giovinezza di Enrico Tudor non si potrebbero comprendere se non si facesse, prima, un accenno veloce alla disastrosa situazione politica interna inglese verificatasi all'indomani del 1453, l'anno in cui si concluse la guerra dei cent'anni. L'Inghilterra, dagli anni '30 del XV secolo, cominciò lentamente a perdere i suoi possedimenti in terra di Francia, a causa, anche, delle continue faide interne tra i reggenti del piccolo Enrico VI (1422-1461). Quando questi poi raggiunse la maggiore età nel 1437, i membri della corte ne constatarono l'inettitudine al comando, handicap che favorì la corruzione e il crollo della stabilità politica, quest'ultima resa ancora più fragile a causa delle rivolte popolari e del ritorno dei soldati in patria, insoddisfatti e privi della paga. Nel 1453, per di più, Enrico VI ebbe la prima, grave crisi di schizofrenia che lo accompagnerà cronicamente fino alla fine dei suoi giorni, fattore che costrinse i membri del governo a nominare Riccardo Plantageneto, III duca di York, quale Lord Protector del regno. Riccardo di York, acerrimo nemico della volitiva regina Margherita, approfittò della debolezza mentale di Enrico VI per proclamarsi quale legittimo erede al trono d'Inghilterra, in quanto discendente più prossimo di Edoardo III (1327-1377) di quanto lo fossero i Lancaster. Nel 1455, pertanto, scoppiò la violenta guerra delle due rose, chiamata così per la contrapposizione tra la rosa rossa dei Lancaster e quella bianca degli York.
Enrico nacque al castello di Pembroke, nel Galles, il 28 gennaio 1457 da Margaret Beaufort e da Edmondo Tudor che morì pochi mesi prima della sua nascita. I suoi nonni paterni erano Owen Tudor e Caterina di Valois, la quale aveva seduto sul trono di regina quale moglie di Enrico V d'Inghilterra. La famiglia di Owen era originaria di Anglesey ed egli era arrivato a corte come paggio di Walter Hungerford, I barone Hungerford, assieme al quale visse le vicende belliche inglesi in Francia. Si dice che, dopo essere rimasta vedova, Caterina abbia sposato segretamente Owen, sebbene quest'indiscrezione non sia documentata da alcuna fonte scritta: in ogni caso Edmondo fu creato Conte di Richmond nel 1452 e dichiarato legittimo dal fratellastro Enrico VI.
In ogni caso le pretese che Enrico poteva vantare al trono venivano dalla madre, Margaret. Ella era infatti parte della famiglia Beaufort ed era la bisnipote di Giovanni di Gand, terzogenito di Edoardo III d'Inghilterra, attraverso uno dei figli che aveva avuto dall'amante, e poi moglie, Katherine Swynford. Le pretese di Enrico alla corona erano comunque tenui: le basi della sua legittimità erano una donna e una discendenza illegittima, mentre i castigliani potevano vantare dei diritti più solidi di quelli vantati dal Tudor. Giovanni di Gand, infatti, si era sposato in seconde nozze con Costanza di Castiglia e da lei aveva avuto una figlia, Caterina di Lancaster, la quale poi aveva sposato il cugino Enrico III di Castiglia. Caterina poteva reclamare il trono per il figlio Giovanni sulla base di una prole nata da un legittimo matrimonio e non entro una relazione adulterina successivamente legalizzata. Fu infatti Riccardo II d'Inghilterra che legittimò i fratellastri con una lettera patente nel 1397 e dieci anni dopo tale decisione fu riconfermata da Enrico IV d'Inghilterra, che succedette al cugino Riccardo, il quale specificò però che non potevano vantare alcuna pretesa al trono. Questa clausola era di dubbia legalità dal momento che i Beaufort erano stati legalizzati da un atto del Parlamento, ma la posizione di Enrico Tudor, in prospettiva, ne usciva di sicuro indebolita.
Quando Enrico nacque la guerra delle due rose era scoppiata da poco e suo padre era già morto: Edmondo morì presso il castello di Carmarthen tre mesi prima della nascita del figlio a causa di una pestilenza, lasciando una vedova adolescente. Di Margaret — la quale due mesi dopo si risposò con Henry Stafford — e di Enrico si prese cura il fratello di Edmondo, Jasper Tudor, il quale l'affidò alla cura di Andreas Scotus, pedagogo che si accorse della pronta intelligenza del ragazzo. Quando però gli yorkisti nel 1461 presero il potere e al trono salì Edoardo IV d'Inghilterra, Jasper dovette fuggire in Bretagna. Il castello di Pembroke e il contado andarono quindi a William Herbert, I conte di Pembroke (1423 circa-27 luglio 1469) e Margaret ed Enrico dovettero rimanere con lui. Le sorti si capovolsero nel 1469 quando Richard Neville, XVI conte di Warwick, tradì gli yorkisti passando ai lancasteriani. Il 26 luglio Warwick e Herbert si scontrarono nella battaglia di Edgecote Moor; la battaglia volse a favore dei Lancaster e Herbert fu preso e giustiziato. L'anno seguente, con Enrico VI di nuovo sul trono, Jasper poté tornare in patria e andò a corte insieme con la cognata e il nipote. Qui, secondo la tradizione narrata nell'Enrico VI di Shakespeare, il re Lancaster, vedendo il giovane conte di Pembroke, proferì:
La pace durò poco: l'anno seguente, nel 1471, Edoardo IV tornò con un imponente esercito e i lancasteriani vennero battuti. Jasper tornò in Bretagna con Enrico, che ormai era considerato una minaccia perché pretendente al trono per i Lancaster, mentre Margaret dovette rimanere in Inghilterra e venne fatta sposare, nel 1472, a Thomas Stanley, I conte di Derby di provata fede yorkista. All'alba del 1471 Enrico era comunque l'unico esponente maschile dei Lancaster che era rimasto, dato che Enrico VI era stato assassinato nella Torre di Londra nel medesimo anno e che suo figlio Edoardo di Lancaster era morto nella battaglia di Tewkesbury, combattuta nel maggio dello stesso anno. A partire dal 1471 fino al 1485, quindi, il giovane Enrico e lo zio Jasper vissero alla corte del duca Francesco II di Bretagna, ove il giovane poté raffinare la propria educazione e fare apprendistato politico-militare. Le offese lanciategli da Edoardo IV — the imp, cioè "il piccolo demonio"; the only one left of Henry's VI brood, cioè "l'unico rimasto della nidiata di Enrico VI" — erano le uniche armi rimaste al sovrano che potevano colpire il giovane rivale.
ll giorno di Natale del 1483 Enrico, ormai ventiseienne, s'impegnò presso la cattedrale di Rennes a sposare Elisabetta di York, unica erede di Edoardo IV, dal momento che i suoi figli maschi, i Principi nella Torre, erano probabilmente morti. Il matrimonio, se mai fosse avvenuto, avrebbe unito gli York e i Lancaster. Dopo questo impegno Enrico ricevette l'omaggio di tutti i suoi sostenitori. Per conquistare un trono occorrevano uomini, denaro e mezzi e dopo aver ottenuto i primi ottenne anche i secondi per mano di Francesco II di Bretagna. Enrico tentò di attraccare sulle coste inglesi, ma il piano si risolse in un enorme insuccesso. Il piano portò anche alla morte di Henry Stafford, II duca di Buckingham, uno dei più grandi sostenitori che aveva in patria, che venne scoperto quale traditore e giustiziato. Dopo la morte di Edoardo IV, al trono era salito suo fratello Riccardo III d'Inghilterra che, d'accordo con il primo ministro di Francesco II, Pierre Landais (1430-1485), tentò di far estradare Jasper ed Enrico per poterli arrestare e giustiziare. Il piano però fallì perché essi fuggirono in Francia, avvisati dal presule inglese John Morton di quello che stava accadendo.
I francesi li accolsero con calore e li fornirono dei mezzi necessari per una spedizione militare, tra cui un piccolo contingente di francesi, guidato da Philibert de Chandee, scozzesi e 400 inglesi insofferenti verso il governo del nuovo re Riccardo III; questi ultimi furono posti sotto il comando di Richard Guildford. È curioso sottolineare il sostegno militare francese ad un pretendente alla corona inglese: gli storici hanno ipotizzato che Carlo VIII di Francia, sostenendo il candidato dei Lancaster al trono di Inghilterra, suscitasse ulteriori diatribe interne al reame anglico, permettendo così alla Francia di concentrarsi sull'acquisizione della Bretagna. Grazie a questi aiuti Enrico e lo zio partirono da Honfleur il 1º agosto e attraccarono il 7 dello stesso mese a Milford Haven, nel Pembrokeshire, terra natia della famiglia Tudor. Ivi Enrico baciò il suolo patrio esclamando:
Accompagnati da John de Vere, XIII conte di Oxford, i due Tudor marciarono verso l'Inghilterra, raccogliendo lungo la marcia un notevole supporto di volontari che rimpolparono l'esercito di Enrico di circa 5 000 uomini. Se da parte di madre Enrico era inglese, suo padre era legato al Galles, suo nonno era di una famiglia di Anglesey che sosteneva di discendere da Cadwaladr Fendigaid ap Cadwallon e in almeno un'occasione Enrico usò il suo drago rosso come vessillo. La sua ascendenza gallese fece sì che, al momento di combattere, Enrico potesse ottenere un sostegno militare aggiuntivo e garantirsi una sorta di lasciapassare che gli permise di attraversare il Galles e arrivare a Market Bosworth. Enrico sapeva che per vincere doveva attaccare e mettere sotto assedio Riccardo il più velocemente possibile prima che egli ricevesse rinforzi dal Nottinghamshire e da Leicester; Riccardo dal canto suo sapeva di dover evitare a ogni costo di essere ucciso. I due eserciti si incontrarono presso Bosworth Field il 22 agosto 1485 e gli yorkisti, benché più numerosi, furono sconfitti, a causa del tradimento di alcuni dei più fedeli alleati di Riccardo come Henry Percy, IV conte di Northumberland, William Stanley (1435 circa-10 febbraio 1495) e Thomas Stanley, I conte di Derby. Nella battaglia Riccardo rimase ucciso, Enrico divenne re e la guerra delle due rose finì.
Incoronato nell'Abbazia di Westminster il 30 ottobre 1485, Enrico si occupò per prima cosa di rafforzare la sua posizione al trono, dal momento che, in definitiva, il suo lignaggio reale risaliva a Edoardo III d'Inghilterra e a suo figlio Giovanni di Gand morti ormai da circa un secolo. Il 18 gennaio 1486 tenne fede al proprio impegno e sposò presso l'Abbazia di Westminster Elisabetta di York, che era sua terza cugina discendendo anch'ella da Giovanni di Gand attraverso uno dei suoi numerosi figli. Il matrimonio venne fatto senz'altro in segno di pacificazione, ma anche perché i loro figli avrebbero potuto ereditare il trono senza problemi avendo due genitori che discendevano dalle famiglie che avevano regnato, a intermittenza, per l'ultimo secolo. L'unione fu suggellata simbolicamente anche dalla creazione della rosa dei Tudor che univa in sé il bianco degli York e il rosso dei Lancaster. Poco dopo Enrico chiese e ottenne dal Parlamento la revoca del Titulus Regius, decreto voluto da Riccardo III che dichiarava illegittimi i figli di Edoardo IV e della moglie Elisabetta Woodville perché il loro matrimonio non era stato valido.
Un altro provvedimento fu di rendere retroattiva a Bosworth la sua "nomina" a re: in questo modo tutti coloro che avevano combattuto per Riccardo potevano essere arrestati per tradimento ed Enrico poté confiscare legalmente tutte le proprietà che erano appartenute al precedente sovrano e incamerarle per sé. In alcuni casi si dimostrò comunque magnanimo, graziò l'erede di Riccardo, John de la Pole, I conte di Lincoln, e creò Margaret Pole Contessa di Salisbury. Enrico non convocò il Parlamento se non dopo la sua incoronazione e subito dopo emanò un editto secondo il quale chiunque gli avesse giurato fedeltà avrebbe potuto ritenersi al sicuro da ogni rappresaglia sulla propria persona o sulle sue proprietà. Uno degli altri metodi usati per tenere al sicuro la corona fu quello di privare i nobili di buona parte del loro potere, agendo specialmente contro la pratica ampiamente diffusa fra i feudatari di avere un grande numero di "riservisti" che indossavano le insegne del nobile in questione andando a formare, di fatto, un esercito privato. A consolidare ulteriormente la posizione del re Tudor, Papa Innocenzo VIII emanò una bolla nel 1486 con la quale considerò legittima la conquista di Enrico VII del trono inglese.
La reggenza di Enrico non fu esente da critiche e malumori, e il sovrano dovette affrontare diverse ribellioni. La prima, ricordata come la Stafford and Lovell Rebellion, sorse nel 1486 e collassò prima che si cominciasse a combattere sul serio. Nel 1487 gli yorkisti superstiti si raccolsero sotto la bandiera di Lambert Simnel, marionetta nelle mani degli avversari di Enrico VII (tra cui vi era il recidivo John de la Pole), che pretendeva di essere Edoardo di York, figlio di Giorgio di Clarence, ancora languente nelle prigioni della Torre di Londra. Il re affrontò i ribelli — supportati dagli Irlandesi — il 16 giugno nella Battaglia di Stoke Field, sconfiggendoli. John de la Pole fu ucciso nella battaglia, mentre Simnel, per la sua giovane età, non fu giustiziato e finì a lavorare nelle cucine reali.
Nel 1490 fu un altro usurpatore, Perkin Warbeck, a guidare una rivolta. Warbeck si era guadagnato l'appoggio di Margherita di York, sorella di Edoardo IV, convincendola di essere suo nipote Riccardo di Shrewsbury scampato miracolosamente alla prigionia della Torre. Warbeck, autoproclamatosi re usando il nome di Riccardo IV provò a sollevare gli irlandesi nel 1491 e l'Inghilterra nel 1495; infine l'anno seguente convinse Giacomo IV di Scozia a tentare la stessa impresa. La ribellione di Warbeck fu più duratura di quella di Simnel, grazie anche al supporto delle potenze politiche straniere di Francia e Scozia. Ciò nonostante anche Warbeck fu destinato ad una morte violenta: nell'agosto del 1497 Warbeck sbarcò in Cornovaglia con un pugno di uomini e, sconfitto a Taunton da Daubeney, fu catturato e giustiziato nella Torre di Londra nel 1499.
Tra le ribellioni di Simnel e Warbeck, Enrico s'impegnò, unica volta nel suo ventennale regno, in un'impresa bellica sul suolo francese: la difesa del Ducato di Bretagna. Patria d'elezione del sovrano Tudor, come testimoniato dalle vicende giovanili, la Bretagna era agognata dal sovrano francese Carlo VIII di Valois, il quale intendeva impossessarsi del ducato completando l'opera di riunificazione del territorio francese già compiuta dai suoi predecessori; Enrico intendeva invece mantenere la penisola bretone nell'area di influenza inglese, dapprima nel 1489 con la firma del trattato di Redon, con cui il sovrano si impegnava ad inviare 6000 soldati inglesi a combattere al fianco dei bretoni, e infine prevenendo il progetto di matrimonio tra Carlo e l'ereditiera al ducato, Anna di Bretagna. Si giunse così a una guerra che portò a una serie di sporadiche azioni militari (assedio di Boulogne da parte di Enrico nell'ottobre del 1492) che si conclusero colla Pace di Étaples, del 3 novembre 1492, in seguito alla quale Enrico avrebbe abbandonato ogni pretesa sulla Bretagna mentre Carlo avrebbe rinnegato le pretese di Warbeck al trono inglese, pagando inoltre un'indennità di 50.000 sterline all'Inghilterra.
Il capolavoro di Enrico consistette, comunque, nell'abilità con cui amministrò gli affari interni del Regno, determinando una vera e propria centralizzazione del potere reale a discapito di quello nobiliare. Enrico promosse, in primo luogo, un sistema meritocratico al servizio della Corona, ponendo ai vertici delle istituzioni politiche e militari uomini fedeli ai Tudor: Reynold Bray, Richard Empson ed Edmund Dudley occuparono il rango di consiglieri del sovrano, esercitando una notevole influenza, mentre John Morton (l'ecclesiastico che salvò la vita ad Enrico e allo zio Jasper) divenne cancelliere reale e arcivescovo di Canterbury. Era necessario, però, che questo nuovo ceto politico espletasse le sue funzioni in un nuovo organo esecutivo: a tale proposito, Enrico istituì la Star Chamber, un apposito tribunale con la facoltà di imporre anche alle fazioni aristocratiche il rispetto della legge, e, coerentemente con queste operazioni, il re espulse dal consiglio regio (di cui si servì molto, al contrario di quanto fece riguardo al parlamento) tutti i nobili senza meriti di fedeltà e competenza. Questo vero e proprio consiglio reale funzionò anche dopo la morte di Enrico: il Cardinale Wolsey guidò la politica inglese nei primi vent'anni di regno di Enrico VIII, fino alla sua caduta nel 1529.
Oltre al supporto dei suoi consiglieri, Enrico VII poteva contare su quello della madre, che rivestì un'importanza pressoché indiscutibile, sia dal punto di vista politico, sia da quello privato, nella vita del figlio. Donna colta, austera e di rigidi costumi, Margaret Beaufort aveva un altissimo senso della dignità regale, surclassando la nuora Elisabetta nei compiti di rappresentanza ufficiali ed Enrico si appoggiò frequentemente ad essa sia in questioni di carattere politico, sia in campo domestico, come testimoniato dal fatto che in seguito alla nascita dei nipoti, Margaret ebbe il controllo della nursery. Inoltre, a segnalare il suo ruolo, a partire dal 1499 cominciò a firmarsi Margaret R., dove quella "R" finale starebbe a significare il vocabolo latino "regina".
In campo commerciale, Enrico VII cercò di proteggere i manufatti inglesi dall'agguerrita politica commerciale delle altre nazioni europee, intraprendendo una politica mercantilistica. Da secoli, infatti, l'Inghilterra esportava nelle Fiandre la lana per poter essere lavorata nelle industrie manifatturiere. Dopo aver raggiunto un grande periodo di prosperità economica nel XIII/XIV secolo, i commerci inglesi declinarono nel corso dell'ultima fase della guerra dei cent'anni, quando i rapporti tra Inghilterra e Borgogna — che controllava appunto le Fiandre — si ruppero. La guerra delle due rose, poi, determinò un periodo di instabilità politica che si ripercosse anche sui commerci esteri. Quando Enrico ascese al trono nel 1485, si adoperò perché i commerci potessero prosperare e far uscire così il Regno dalla spirale di recessione economica in cui era caduto. Grazie a un'accorta serie di trattative, Enrico stipulò nel 1506 con le città fiamminghe l'Intercursus Magnus (chiamato dai fiamminghi Intercursus malus per le clausole preponderatamente favorevoli agli inglesi), mediante il quale garantiva un riallacciamento dei rapporti mercantili.
Nel 1486 seguì un accordo commerciale con la Francia, in base al quale venivano annullate tutte le restrizioni in campo commerciale frutto ancora degli antichi dissidi politico-militari dovuti alla guerra dei cent'anni. Enrico era inoltre intenzionato a espandere l'area d'influenza britannica nella penisola italiana, cercando di stabilire ottimi rapporti con la Repubblica Fiorentina, governata all'epoca dai Medici. Le motivazioni per cui gli occhi del sovrano caddero proprio su Firenze erano essenzialmente due: il primo era legato al fatto che la lana inglese era particolarmente pregiata, e i fiorentini amavano i preziosi tessuti realizzati con quest'ultima — da qui il trattato del 1490 con cui la lana inglese aveva dei particolari sgravi commerciali per essere importata nel porto di Pisa —; il secondo era perché Enrico aveva bisogno di un interlocutore commerciale abbastanza potente per contrastare il predominio commerciale di Venezia. Questa politica portò sì a un rafforzamento dei legami tra Londra e Firenze, ma comportò anche un deterioramento dei legami commerciali con la Serenissima che danneggiarono in parte l'economia inglese. Infine nel 1490 Enrico firmò un accordo commerciale con la Danimarca per la pesca nelle acque islandesi.
L'Irlanda parteggiò attivamente per tutta la guerra delle due rose a favore del partito yorkista. Saggiamente, il sovrano Tudor non si vendicò degli isolani e non cercò neanche di imporre attivamente un esercizio diretto sull'Isola, dal momento che essa era divisa in clan tra i quali primeggiavano i Geraldine e i Butler e soltanto l'area circostante Dublino (The Pale) era sotto il diretto controllo degli inglesi. Pertanto, Enrico si limitò ad autoproclamarsi Signore d'Irlanda e a nominare un luogotenente tra i membri delle due famiglie già citate. Nel corso della rivolta di Warbeck, però, quando questi trovò negli irlandesi degli alleati, Enrico cercò di sbarazzarsi dei fastidiosi clan irlandesi e di imporre un governo centralizzato sull'isola, guidato de jure dal futuro Enrico VIII, ma gestito da sir Edward Poynings. Questi cercò di far passare il 1º dicembre 1494 a Drogheda la Poynings' Law, con cui l'Irlanda doveva essere posta giuridicamente sotto il controllo del re inglese. I costi per il mantenimento di un parlamento inglese, però, risultarono troppo elevati, e pertanto Enrico VII ritornò al vecchio sistema. Sarà infine il figlio Enrico VIII, nel 1541, a farsi proclamare Re d'Irlanda e a unificare ulteriormente l'isola di smeraldo all'Inghilterra.
Enrico VII, come detto, rivolse gran parte della propria attenzione al rafforzamento dell'economia inglese, specialmente nell'ambito del commercio marittimo, e per perseguire tale obiettivo decise di gettare le basi per la creazione di una potente flotta. Le motivazioni, però, erano anche di carattere strategico: l'Inghilterra era debole militarmente e aveva bisogno di difendersi da eventuali invasioni. Pertanto il re creò nel 1495 il primo bacino di carenaggio a Portsmouth, gettando le basi per lo sviluppo della Royal Navy, sebbene sotto il suo regno furono costruite solo due caracche di dimensioni da nave oceanica, la Regent e la Sovereign, e la marina possedeva ancora solo una base provvisoria, da mobilitare solo in tempo di guerra con l'unico scopo di trasportare l'esercito sul continente e non di esercitare un reale potere navale. I suoi sforzi in questo senso vennero successivamente capitalizzati dal figlio Enrico VIII.
Enrico inoltre provava una forte attrazione per i recenti viaggi oceanici compiuti prima da Vasco da Gama e poi da Cristoforo Colombo. Decise pertanto di sostenere le idee dell'esploratore veneziano Giovanni Caboto, convinto assertore del fatto che Colombo non avesse trovato la rotta verso le Indie Occidentali. Con delle lettere patenti datate 5 aprile 1496, Enrico diede il proprio sostegno a Caboto, il quale partì da Bristol ai primi di maggio e facendo vela verso Occidente. In questo primo viaggio, Caboto scoprì Terranova (o il Labrador), prendendone possesso in nome dell'Inghilterra. Ritornato nell'agosto a Bristol, Caboto fu osannato dalla folla e celebrato dallo stesso sovrano il quale, entusiasta, finanziò una seconda spedizione (sempre da Bristol, estate del 1498) della quale fu però protagonista il figlio di Giovanni, Sebastiano Caboto. Se del primo non si è più saputo nulla, del secondo sappiamo che compì delle esplorazioni ulteriori lungo le coste dell'America Settentrionale. La spedizione, però, non portò ai risultati sperati da Enrico — il quale intendeva appunto raggiungere il Cipango tanto agognato da Colombo — e, dopo il ritorno della spedizione guidata da Sebastiano, decise di accantonare ulteriori progetti di spedizione.
Dopo aver eliminato gli usurpatori del suo trono, Enrico poté procedere con tutta tranquillità con la creazione di solide alleanze in politica estera. Per quanto concerne la politica estera, Enrico VII era convinto che il debole regno inglese potesse sopravvivere solo tramite una fitta rete di matrimoni combinati con i grandi reami del continente, in primis la Francia e poi il neonato Regno di Spagna.
Dopo la parentesi bellica con la Francia di Carlo VIII, Enrico mantenne una politica neutrale nei confronti del suo successore, Luigi XII (1498-1515), non intromettendosi nelle feroci guerre italiane condotte dal monarca. Decise quindi di dare in sposa la quintogenita Maria al nuovo re di Francia, ormai cinquantatreenne, del quale Enrico temeva la potenza militare, mentre per assicurarsi la pace ai confini settentrionali, fece sposare la figlia Margherita con il re di Scozia, Giacomo IV (1503), sperando così di rompere la Auld Alliance vigente fin dal XIV secolo tra Scozia e Francia. Inoltre, per evitare che ribelli o pretendenti al trono inglese trovassero rifugio presso nazioni straniere confinanti (com'era avvenuto nel caso di Werbeck che trovò rifugio in Francia), Enrico VII stipulò un accordo, il 20 giugno 1502, con Massimiliano d'Asburgo, nel quale si stabiliva che l'imperatore non avrebbe dato asilo a personalità ostili al monarca inglese, ricevendo in cambio sussidi per la crociata contro i turchi.
Il vero capolavoro della politica estera di Enrico fu però il matrimonio tra il figlio primogenito Arturo con la principessa spagnola Caterina d'Aragona, nell'anno 1501 (i primi rapporti amichevoli con la Spagna furono stabiliti in occasione del Trattato di Medina del Campo, nel 1489). Quando però Arturo, già di costituzione fragile, morì il 2 aprile del 1502 — lutto che prostrò notevolmente l'animo del sovrano, in quanto il suo primogenito era considerato il suo figlio prediletto —, Enrico decise di ripiegare sul secondogenito Enrico, ma le lungaggini delle trattative, unite anche ad alcuni problemi di dote, impedirono l'unione tra i due che si realizzò solo dopo l'ascesa del giovane principe al trono come re Enrico VIII, nel 1509. Al contrario, però, Enrico VII cercò di concentrare le attenzioni diplomatiche su un suo matrimonio con la vedova di Filippo il Bello, Giovanna, figlia di Ferdinando e Isabella. Il re spagnolo, però, temendo che il sovrano inglese volesse esercitare un effettivo dominio sul regno di Castiglia, negò il consenso alle nozze. Sempre desideroso di inserirsi nella politica europea, il sovrano tudor cercò di convolare a nozze con la figlia dell'imperatore Massimiliano, Margherita, nel tentativo di ottenere l'influenza sulle ricche regioni fiamminghe.
In politica finanziaria, l'ultimo decennio di regno vide un inasprimento del carico fiscale sui sudditi. A testimonianza di ciò, l'umanista italiano anglicizzato Polidoro Virgili scrisse: «Egli infatti cominciò a trattare la sua gente con maggior durezza e severità di quanto fosse stata prima sua abitudine, allo scopo come egli stesso affermava, di ottenere che si mostrassero più che mai a lui obbedienti e sottomessi. Il popolo, però, aveva tutt'altra spiegazione di questo suo comportamento, persuaso com'era di soffrire, non per via dei propri peccati, ma per colpa della brama di possesso del monarca. Che questi fosse avido fin dall'inizio, non si può dirlo per certo; in seguito, però, la sua cupidigia divenne manifesta».
Con gli anni, la tempra del re declinò sempre di più: nel 1503 morì l'amata moglie Elisabetta, in seguito a un parto travagliato. Enrico VII morì di tubercolosi il 25 aprile del 1509, lasciando un erede poco più che diciottenne, che però disistimava, e una madre ottantenne in qualità di esecutrice delle sue volontà.
Benché Enrico VII non sia ricordato come un uomo di profonda cultura, il risanamento politico e finanziario del regno da lui operato favorì indirettamente la diffusione della cultura umanistica e i primi segni di quel rinascimento inglese che fiorirà, principalmente, sotto il regno del figlio Enrico VIII e della nipote Elisabetta I. Il regno di Enrico VII, infatti, fu un periodo di transizione tra la letteratura medievale e quella umanistico-rinascimentale, in cui operarono Alexander Barclay e John Skelton, letterati protesi verso la nuova cultura ma ancora ancorati, per tematiche e stile, al medioevo, e umanisti "maturi" quali William Grocyn, Thomas Linacre e, soprattutto, il platonico John Colet. A livello personale, re Enrico concentrò i suoi sforzi in iniziative culturali che potevano avere un fine pratico, in quanto volte a rinsaldare il prestigio della monarchia tudoriana. Fatto esemplare di questa concezione dell'arte posta al servizio dello Stato fu la costruzione della Henry VII Chapel, cappella realizzata all'estremità orientale dell'Abbazia di Westminster. Concepita inizialmente come luogo di culto ove poter venerare i resti mortali di Enrico VI — considerato come santo dalla popolazione e, per questo motivo, oggetto di propaganda da parte dei Tudor per rafforzare la loro posizione —, la cappella divenne poi il sepolcro dei sovrani inglesi (compreso Oliver Cromwell, fino alla restaurazione del 1661) fino a Giorgio II di Hannover (1727-1760). Elegantissimo ed ultimo esempio di architettura tardo-gotica, prima dell'avvento dello stile Tudor, la cappella fu probabilmente realizzata da Robert Janyns Jr. e, per la magnificenza e la raffinatezza degli interni, è considerata uno dei gioielli dell'arte britannico.
Enrico VII non si limitò, in campo propagandistico, a patrocinare la costruzione della Henry VII Chapel quale luogo di culto per lo zio Enrico VI: oltre ad enfatizzare i suoi legami con i Lancaster e a mitizzare le origini dei Tudor, Enrico favorì l'elaborazione di scritti volti a distruggere l'immagine dei membri del casato degli York, affidandone l'incarico al già citato umanista Polidoro Virgili. Costui, nella sua Three Books of Polydore Vergil's English History, demonizzò le immagini di Edoardo IV e di Riccardo III, dipingendoli come esseri immorali coinvolti nei più scabrosi intrighi famigliari e politici. In sostanza, una visione ripresa in History of King Richard III di Moro e nella tragedia Riccardo III di William Shakespeare.
Così Polidoro Virgili ci delinea la figura fisica e spirituale del sovrano. In quanto panegirico scritto dopo la morte del sovrano, bisogna saper prendere questo documento come un elogio enfatizzante la figura del sovrano appena scomparso, benché i tratti somatici corrispondano effettivamente alla realtà, come si può desumere dalle fonti iconografiche e dalla maschera mortuaria. Riguardo alle qualità e ai vizi di Enrico VII, Virgili sottolinea alcuni elementi che troveranno riscontro anche in altre personalità contemporanee del primo sovrano Tudor, oppure nei posteri delle attività successive, in particolare la saggezza politica, l'amore per la pace e la giustizia, l'astuzia, la freddezza politica. Ecco un passo dell'orazione funebre del vescovo John Fisher:
Edward Hall, Richard Grafton, John Stow, Tommaso Moro, John Fisher e Polidoro Virgili furono i primi intellettuali ad offrire un'immagine dell'azione politica di Enrico VII, concentrandosi dunque sul suo ruolo pacificatore dopo trent'anni di guerra civile. Tra costoro, solo Polidoro Virgili e John Fisher tratteggiarono anche il lato "umano" e non solo "regale" di Enrico, ma bisognerà aspettare la fine dell'era Tudor, con l'Historie of the Raigne of King Henry the Seventh, pubblicata nel 1622 dal filosofo e parlamentare Francesco Bacone, per avere un'opera che dipingesse ampiamente anche l'aspetto privato del fondatore della dinastia. Bacone, oltre ad elogiare Enrico quale il più grande legislatore che l'Inghilterra avesse mai avuto dai tempi di Edoardo I Plantageneto (1277-1307) e descriverlo come un principe prudente ed estremamente abile, lo dipinge al contempo come un uomo serio, freddo e avido, ricavando quest'ultima impressione dalla testimonianza di Virgili e contribuendo così a tramandarla nel corso dei secoli successivi. Difatti, la voce enciclopedica su Enrico VII compilata da James Gairdner per il Dictionary of national biography (1891) rimarca l'avidità di Enrico e dei suoi consiglieri nelle estorsioni, «which were the principal blot on his reign», dove per blot si intende macchia.
I giudizi contemporanei su Enrico VII sono perlopiù contrastanti. All'inizio del secolo, la storica Gladys Temperley, nel suo saggio Henry VII del 1914, cerca da un lato di migliorare l'immagine del primo sovrano Tudor, non riuscendo nel contempo a sganciarsi dall'idea di un uomo corrotto, negli ultimi anni, dall'avarizia. Lo stesso giudizio offre, in tempi più recenti, Kenneth O. Morgan: sebbene sia duro nel giudicare i regni di Enrico VIII e di Elisabetta I, lo storico riconosce al primo Tudor l'abilità di gestire le finanze statali e l'amministrazione dello stato, nonostante la sua presunta cupidigia. Tom Penn invece, nel suo libro The Winter King, tratteggia un uomo dedito soltanto alla riscossione delle tasse.
Benché enigmatico, freddo burocrate e abile manipolatore di uomini (vendette delle cariche governative per rimpinguare le casse statali), Enrico riuscì a dare all'Inghilterra quella stabilità e quella sicurezza che non godeva più dai tempi di Enrico V, cioè benessere economico, sicurezza legale e celerità negli atti governativi. Quest'ultima fu dovuto alla centralizzazione del potere monarchico, instaurando quello che alcuni storici definirono "assolutismo parlamentare", cioè un sistema di potere grazie al quale i Tudor esautorarono il Parlamento dalle sue funzioni di controllore della politica monarchica, in favore della Camera stellata e del consiglio privato (Privy Council) del sovrano. Tanto per dare un'idea, Enrico VII convocò il parlamento solo sette volte in ventiquattro anni di governo, cinque delle quali tra il 1485 e il 1495, cioè nei momenti critici delle sollevazioni di Simnel e di Warbeck. La saggia politica estera e l'oculata politica economica permisero al successore Enrico VIII di agire liberamente in campo militare (la guerra contro la Francia di Francesco I e quella contro gli scozzesi) allestendo un poderoso esercito, e di avviare la costruzione di sontuosi castelli. Inoltre ebbe un grande ruolo nello stabilire il vantato potere inglese sui mari dando inizio alla fondazione di quello che alla fine divenne il più vasto impero della storia, l'Impero britannico, grazie alle sovracitate azioni di ingegneria navale e al patronato esplorativo. L'opera di ricostruzione del regno, bisogna ammetterlo, fu però facilitata anche dallo stato di prostrazione in cui versava la nazione: in assenza di una vera e propria nobiltà di sangue — decimata nella guerra delle due rose — Enrico poté agire liberamente, senza rimanere vincolato nella gestione del potere dai grandi feudatari del regno e promuovere così membri del ceto medio borghese determinando una vera e propria rivoluzione del panorama sociale che caratterizzò i decenni successivi.
Arturo, principe di Galles (1486 – 1502), che sposò nel 1501 la principessa Caterina d'Aragona (1485 – 1536), figlia di due sovrani regnanti, il re Ferdinando II di Aragona e la regina Isabella di Castiglia.
Margherita Tudor (1489 – 1541), che andò in sposa al re Giacomo IV di Scozia (1473 – 1513), successivamente ad Archibald Douglas, 6º conte di Angus, e infine a Henry Stewart, 1° Lord Methven.
Enrico (1491 – 1547), re d'Inghilterra con il nome di Enrico VIII dal 1509 alla morte. Sposò in prime nozze la vedova di suo fratello Arturo, Caterina d'Aragona.
Maria Tudor (1496 – 1533), andata sposa nel 1514 al re Luigi XII di Francia (1462 – 1515) e, rimasta vedova, sposò Charles Brandon, I duca di Suffolk.
L'albero genealogico qui riportato è stato realizzato consultando, nei limiti del possibile, le voci di wikipedia in lingua italiana. Mancanti queste, sono state consultate quelle in lingua inglese trattanti le biografie delle singole persone ivi citate.
John Cabot: A Man of the Renaissance, regia di Morten Parker - cortometraggio (1964)
Caterina di Aragona (Catherine of Aragon), episodio di Le sei mogli di Enrico VIII - miniserie TV (1970)
Henry VI parte 2 e Riccardo III, episodi di The Hollow Crown: The war of The roses, BBC (2016).
(EN) Francesco Bacone, Bacon: The History of the Reign of King Henry VII and Selected Works, a cura di Brian Vickers, Cambridge, Cambridge University Press, 1998, ISBN 0-521-58663-1.
 Alfredo Bosisio, Il Basso Medioevo, in La Storia Universale, IV, Novara, Istituto Geografico d'Agostini, 1968, ISBN 88-06-01081-6.
(EN) Paul R. Cavill, The English Parliaments of Henry VII 1485-1504, Oxford, Oxford University Press, 2009, ISBN 978-0-19-161026-4.
(EN) Agnes Conway, Henry VII's Relations with Scotland and Ireland 1485–1498, Cambridge University Press, 2013  [1932], ISBN 978-1-107-67528-5.
(EN) Stanley Bertram Chrimes, Henry VII, Berkeley, University of California Press, 1972, ISBN 0-520-02266-1.
(EN) G. R. Elton, Studies in Tudor and Stuart Politics and Government: Volume 1, Tudor Politics Tudor Government: Papers and Reviews 1946-1972, Cambridge, Cambridge University Press, 2003  [1974], ISBN 0-521-53318-X.
(EN) James Gairdner, Henry VII, in Stephen Leslie (a cura di), Dictionary of national biography, vol. 26, Londra - New York, Smith, Elder & Co - MacMillan and Co, 1891,  pp. 69-76, OCLC 916836189. URL consultato il 10 febbraio 2018.
(EN) C. S. Goldingham, The Navy under Henry VII, in The English Historical Review, vol. 33, nº 132, Oxford University Press, dicembre 1918, ISSN 0013-8266. URL consultato il 21 ottobre 2015.
(EN) Joel Hurstfield, Was There a Tudor Despotism after All?, in Transactions of the Royal Historical Society, vol. 17, Cambridge University Press, 1967.
 John N. Kelly, Vite dei papi. Le biografie degli uomini che guidarono 2000 anni di storia della Chiesa, Casale Monferrato, Piemme, 1995, ISBN 88-384-2290-7.
(EN) John Duncan Mackie, The Earlier Tudors, 1485-1558, in The Oxford History of England, vol. 7, Oxford University Press, 1952, ISBN 0-19-821706-4.
 Alberto Magnaghi, Caboto, Giovanni e Sebastiano, in Enciclopedia Italiana, Roma, Istituto dell'Enciclopedia Italiana, 1930.
 Kenneth O. Morgan, Storia dell'Inghilterra da Cesare ai giorni nostri, 8ª ed., Bompiani, 2001, ISBN 88-452-4639-6.
(EN) Candis Murray, Dynasty: The Legacy of Tudor Scandal in Elizabethan Court Culture, ProQuest, 2008, ISBN 978-1-109-03700-5 (archiviato dall'url originale il 2 aprile 2015).
(EN) Kendall Paul Murray, Richard the Third, Sphere Books, 1973, ISBN 0-351-17095-2.
(EN) Colin Pendrill, The Wars of the Roses and Henry VII: Turbulence, Tyranny and Tradition in England 1459-c.1513, Heinemann, 2004, ISBN 0-435-32742-9.
(EN) Thomas Penn, Winter King: Henry VII and the Dawn of Tudor England, New York, Simon & Schuster, 2012, ISBN 978-1-4391-9156-9.
(EN) David Rees, The Son of Prophecy: Henry Tudor's Road to Bosworth, Londra, Black Raven Press, 1985, ISBN 0-85159-005-5.
(EN) Eric N. Simons, Henry VII. The first Tudor king, Londra, Frederick Muller, 2011  [1968], ISBN 978-0-948695-65-0.
(EN) T. W. T. Tatton-Brown e Richard Mortimer, Westminster Abbey: The Lady Chapel of Henry VII, New York, Boydell & Brewer, 2003, ISBN 1-84383-037-X.
 Reginald Francis Treharne, Enrico VII re d'Inghilterra, in Enciclopedia Italiana, Roma, Istituto dell'Enciclopedia Italiana.
(EN) Neville Williams, The Life and Times of Henry VII, Londra, Weidenfeld and Nicolson, 1994, ISBN 0-297-83316-2.
 Enrico VII d'Inghilterra, in Enciclopedia Italiana, Roma, Istituto dell'Enciclopedia Italiana.
(EN) Nathen Amin, Henry VII, the King Maligned as a Miser, su Henrytudorsociety.com, 21 giugno 2014. URL consultato il 14 maggio 2015.
(EN) James Gairdner, King Henry VII of England, su Luminarium.org, 4 settembre 2006. URL consultato il 14 maggio 2015.
(EN) Marilee Hanson, Henry VII Facts & Information Biography, su Englishhistory.net, 4 febbraio 2015. URL consultato il 14 maggio 2015.
(EN) J. P. Sommerville, Henry VII, su Faculty.history.wisc.edu. URL consultato il 14 maggio 2015 (archiviato dall'url originale il 27 giugno 2015).
Si definisce enzima un catalizzatore dei processi biologici.La maggioranza degli enzimi è costituita da proteine globulari idrosolubili. Una piccola minoranza di enzimi è costituita invece da particolari molecole di RNA, chiamate ribozimi (o enzimi a RNA).
Il processo di catalisi indotto da un enzima (come da un qualsiasi altro catalizzatore positivo) consiste in un aumento della velocità di reazione e quindi in un più rapido raggiungimento dello stato di equilibrio termodinamico. Un enzima incrementa unicamente le velocità delle reazioni chimiche, diretta e inversa (dal composto A al composto B e viceversa), intervenendo sui processi che ne regolano la spontaneità, mediante riduzione dell'energia di attivazione. In altre parole, agiscono dal punto di vista cinetico senza modificare la termodinamica del processo, favorendo così reazioni che, a causa di un'elevata energia d'attivazione, avverrebbero troppo lentamente o non avverrebbero affatto (pur essendo termodinamicamente favorite), se non in condizioni non compatibili con la vita stessa, ad esempio a temperature troppo elevate (vedi l'ossidazione degli zuccheri).
La spontaneità di una reazione è infatti legata strettamente all'energia d'attivazione, cioè alla cinetica, prima ancora che alla stabilità termodinamica dei prodotti. A titolo d'esempio si pensi al legno, la cui reazione con l'ossigeno (combustione) è termodinamicamente molto favorita, ma non può avvenire spontaneamente a causa dell'elevata energia d'attivazione richiesta dalla stessa (necessita infatti elevata temperatura per innescarla).
Il ruolo di un enzima consiste nel facilitare le reazioni attraverso l'interazione tra il substrato (la molecola o le molecole che partecipano alla reazione) e il proprio sito attivo (la parte di enzima in cui avvengono le reazioni), formando un complesso. Avvenuta la reazione, il prodotto viene allontanato dall'enzima, che rimane disponibile per iniziarne una nuova. L'enzima infatti non viene consumato durante la reazione.
Come tutti i catalizzatori positivi, anche gli enzimi permettono una riduzione dell'energia di attivazione (Ea) di una reazione, accelerando in modo consistente la sua velocità. La maggior parte delle reazioni biologiche catalizzate da enzimi ha una velocità superiore di milioni di volte alla velocità che avrebbero senza alcun catalizzatore. Come per tutti i catalizzatori, gli enzimi non sono solitamente consumati dalla reazione che catalizzano, né alterano l'equilibrio chimico della reazione.
In ogni caso, la differenza principale degli enzimi dagli altri catalizzatori chimici è la loro estrema specificità di substrato. Essi infatti sono in grado di catalizzare solo una reazione o pochissime reazioni simili, poiché il sito attivo interagisce con i reagenti in modo stereospecifico (è sensibile anche a piccolissime differenze della struttura tridimensionale).
Secondo la banca dati ExplorEnz della IUBMB, sono state individuate finora 4038 reazioni biochimiche catalizzate da enzimi. Tutti gli enzimi sono proteine, ma non tutti i catalizzatori biologici sono enzimi, dal momento che esistono anche catalizzatori costituiti di RNA, chiamati ribozimi.L'attività enzimatica può essere influenzata da altre molecole. Esistono infatti molecole in grado di inibire tale attività (molti farmaci e veleni sono inibitori enzimatici). Sono note anche molecole attivatrici dell'enzima, in grado di aumentarne l'attività. L'attività è anche influenzata dalla temperatura, dal pH e dalla concentrazione di substrato.
Alcuni enzimi sono utilizzati per fini industriali. La sintesi chimica di numerosi farmaci, ad esempio, è portata a termine attraverso l'utilizzo di enzimi. Anche diversi prodotti di uso domestico fanno ampio uso di enzimi. Diversi detersivi contengono enzimi per velocizzare la degradazione delle proteine e dei lipidi che compongono le macchie. La papaina, enzima estratto dalla papaia, è invece utilizzato in numerosi prodotti per le sue caratteristiche proteolitiche: dall'intenerimento della carne, processo noto già agli indigeni americani, all'utilizzo in applicazioni topiche sulle ferite e sulle cicatrici.
Gli uomini primitivi trovandosi nella necessità di conservare il più a lungo possibile il latte cominciarono a produrre il formaggio: per caso o per osservazione dei visceri di animali macellati scoprirono che lo stomaco dei vitelli e delle giovani capre cagliava il latte. Solo molte centinaia di anni dopo si comprese che il caglio non era altro che il prodotto di un enzima. Sebbene fin dalla fine del XVII secolo processi come la digestione della carne a opera dei secreti gastrici o la conversione di amido a glucosio attraverso la saliva erano ampiamente noti, gli esatti meccanismi attraverso cui questi eventi avessero luogo, invece, erano del tutto sconosciuti.Nel XIX secolo, Louis Pasteur suggerì che fosse la presenza di entità da lui chiamate fermenti, contenute all'interno delle cellule di lievito, e prive di ogni funzione all'esterno delle cellule, a far avvenire questi processi. Scrisse che la fermentazione alcolica è un processo correlato con la vita e l'organizzazione delle cellule di lievito, e non con la morte e la putrefazione delle cellule stesse.La parola enzima fu utilizzata per la prima volta nel 1878 dal fisiologo Wilhelm Kühne. Egli scelse tale parola (in greco ἐν ζύμῳ - en zýmō - significa all'interno del lievito) proprio perché si riteneva che entità del genere potessero trovarsi solo all'interno di cellule di lievito.
Nel 1897 Eduard Buchner iniziò a studiare la capacità degli estratti di lievito di portare a termine le fermentazioni di zuccheri, anche in assenza di cellule di lievito integre. Gli esperimenti che portò a termine presso l'Università di Berlino gli permisero di determinare che tali fermentazioni avvengono anche in assenza di cellule vive di lievito. Egli chiamò zimasi l'enzima che aveva portato a termine la fermentazione del saccarosio. Nel 1907 Buchner ricevette il Premio Nobel per la Chimica per le ricerche biochimiche e la scoperta della fermentazione indipendente dalla cellula.
In seguito alla dimostrazione del funzionamento degli enzimi indipendentemente da una cellula vivente, la ricerca si focalizzò sulla natura chimica degli enzimi stessi. Numerose evidenze mostravano la stretta associazione tra proteine e attività enzimatica, ma una parte influente della comunità scientifica del primo Novecento (tra cui il Premio Nobel Richard Willstätter) sosteneva che le proteine non fossero altro che semplici trasportatori degli enzimi. Lo scienziato affermava che gli enzimi fossero formati da una parte colloidale proteica, chiamata apoenzima (o apofermento) e da un gruppo attivo chiamato coenzima (o cofermento). I cofermenti determinerebbero la specificità dell'azione degli enzimi.
Nel 1926, in ogni caso, James Sumner mostrò come l'enzima ureasi fosse una proteina vera e propria cristallizzandolo. Nel 1937 Sumner dimostrò lo stesso per la catalasi. Furono comunque i lavori di Northrop e Stanley sugli enzimi digestivi pepsina, tripsina e chimotripsina a confermare definitivamente le ipotesi di Sumner. I tre ricercatori furono premiati con il Premio Nobel nel 1946.La scoperta che gli enzimi fossero cristallizzabili diede il via a una corsa tesa alla definizione delle strutture tridimensionali degli enzimi attraverso tecniche come la cristallografia a raggi X. La prima macromolecola a essere definita con questa tecnica fu il lisozima, enzima deputato alla digestione della parete batterica e contenuto nelle lacrime, nella saliva, nell'albume. La cristallizzazione del lisozima fu portata a termine dal gruppo coordinato da David Chilton Phillips nel 1965 e segnò di fatto l'inizio della biologia strutturale.
Gli enzimi portano a termine una gran quantità di funzioni all'interno degli organismi viventi.
Una delle caratteristiche più importanti degli enzimi è la possibilità di lavorare in successione, creando un pathway metabolico. Nei pathway, ogni enzima utilizza il prodotto della reazione precedente come substrato. È la presenza degli enzimi a determinare i passaggi del pathway: senza enzimi, il metabolismo non passerebbe attraverso gli stessi passaggi e non sarebbe in grado di generare prodotti a una velocità sufficiente per le esigenze della cellula. Ad esempio, un pathway come la glicolisi non potrebbe esistere in assenza degli enzimi che la compongono. Il glucosio, ad esempio, è in grado di reagire direttamente con l'adenosintrifosfato (ATP) per essere fosforilato su uno o più carboni, ma in assenza di enzimi questo avverrebbe a velocità tanto ridotte da essere insignificante. La rete del metabolismo cellulare dipende dunque dal set di enzimi funzionali presenti.
Un'altra importante funzione degli enzimi è correlata alla digestione negli animali. Enzimi come le amilasi e le proteasi sono in grado di ridurre le macromolecole (nella fattispecie amido e proteine) in unità semplici (maltosio e amminoacidi), assorbibili dall'intestino. In alcuni casi gli enzimi necessari alla digestione possono essere prodotti da organismi ospiti del tubo digerente: nei ruminanti, ad esempio, la cellulasi necessaria alla degradazione della cellulosa è prodotta da alcune specie batteriche.
Essi sono anche fondamentali per la trasduzione del segnale e la regolazione dei processi cellulari. In particolare, questi processi sono coordinati solitamente da chinasi e fosfatasi.
Gli enzimi sono anche in grado di generare movimento, come avviene ad esempio con la miosina, che idrolizza l'ATP generando la contrazione muscolare o con il trasporto di molecole nei vari dipartimenti cellulari attraverso il citoscheletro.
Altre ATPasi, localizzate presso le membrane cellulari, sono le pompe ioniche, coinvolte nel trasporto attivo.
I virus contengono numerosi enzimi che permettono loro di infettare le cellule. Tra di essi figurano le integrasi e le retrotrascrittasi.
Gli enzimi sono anche coinvolti in funzioni più esotiche, come la generazione di luce nella lucciola, resa possibile dalla presenza della luciferasi.
L'attività degli enzimi è determinata dalla struttura terziaria (ovvero la conformazione tridimensionale) degli enzimi stessi.
La maggior parte degli enzimi presenta dimensioni decisamente maggiori dei substrati su cui agiscono. Solitamente la regione dell'enzima coinvolta nell'attività catalitica è molto ridotta (conta spesso solo 3-4 amminoacidi). La regione contenente questi residui catalitici, nota come sito attivo, si occupa di prendere contatto con il substrato e di portare a termine la reazione. Gli enzimi possono anche contenere regioni che legano cofattori necessari per la catalisi. Alcuni enzimi presentano anche siti di legame per piccole molecole, spesso prodotti diretti o indiretti della reazione catalizzata. Tale legame può incrementare o ridurre l'attività dell'enzima, attraverso una regolazione a feedback negativo.
La maggior parte degli enzimi presenta una notevolissima specificità per la reazione catalizzata e per i substrati coinvolti. Tale specificità è legata a diversi fattori che caratterizzano l'associazione tra il substrato e il sito attivo, come la complementarità dal punto di vista strutturale, le cariche elettriche, la natura idrofila o idrofoba. Gli enzimi mostrano spesso livelli elevatissimi di stereospecificità, regioselettività e chemoselettività.Alcuni degli enzimi che mostrano la maggiore specificità sono coinvolti nella replicazione e nell'espressione del genoma. Tali enzimi presentano meccanismi di proof-reading (correzione di bozze). Ad esempio enzimi come le DNA polimerasi sono in grado di catalizzare inizialmente la reazione di elongazione del filamento di DNA, quindi di valutare in un secondo momento l'efficienza e la correttezza dell'operazione stessa. Questo processo in due passaggi permette di ridurre enormemente gli errori compiuti (si stima che le DNA polimerasi di mammifero abbiano un tasso di errore di 1 su 100 milioni di reazioni catalizzate.) Simili meccanismi di proof-reading sono presenti anche nelle RNA polimerasi, nelle amminoacil-tRNA sintetasi e nei ribosomi.Esistono in ogni caso anche diversi enzimi caratterizzati da una specificità relativamente più bassa. Diversi enzimi sono infatti in grado di agire su un numero ampio di substrati. Una possibile spiegazione di questa evidenza è legata al fatto che, dal punto di vista evolutivo, essa permetterebbe la costituzione di nuovi pathway metabolici.
Il primo modello a essere stato messo a punto per spiegare la specificità degli enzimi è quello suggerito da Hermann Emil Fischer nel 1894, secondo il quale l'enzima e il substrato possiedono una forma esattamente complementare che ne permette un incastro perfetto. Tale modello è spesso definito come chiave-serratura. In ogni caso tale modello esplica bene la specificità degli enzimi, ma è decisamente meno affidabile nello spiegare la stabilizzazione dello stato di transizione che l'enzima raggiunge durante il legame con il substrato.
Nel 1958 Daniel Koshland propose una modifica del modello chiave-serratura: dal momento che gli enzimi sono strutture relativamente flessibili, egli suggerì che il sito attivo potesse continuamente modellarsi in base alla presenza o meno del substrato. Come risultato, il substrato non si lega semplicemente a un sito attivo rigido, ma genera un rimodellamento del sito stesso, che lo porta a un legame più stabile in modo da portare correttamente a termine la sua attività catalitica, come succede ad esempio per la esochinasi e per altri enzimi glicolitici. In alcuni casi, come avviene per le glicosidasi, anche il substrato può cambiare leggermente la propria forma all'ingresso nel sito attivo.
Il legame iniziale tra enzima e substrato è necessario anche da un punto di vista energetico. L'energia del legame deriva non solo da eventuali legami covalenti, ma anche da una fitta rete di interazioni deboli, ioniche o elettrostatiche. Solo il corretto substrato è in grado di partecipare a tutte le interazioni previste. Ciò, oltre a spiegare la sorprendente stabilità del legame tra enzima e substrato, permette di comprendere i meccanismi che conferiscono elevata specificità all'enzima stesso.
La riduzione dell'energia di attivazione può essere invece spiegata dal fatto che tutte le interazioni tra enzima e substrato sono possibili solo quando il substrato si trova nello stato di transizione. Tale stato è dunque stabilizzato (in un certo senso esso viene forzato) dal legame tra enzima e substrato. Il substrato nello stato di transizione può essere considerato un vero e proprio nuovo substrato di una nuova reazione, avente un'energia di attivazione inferiore a quella originale. La riduzione della ΔG‡ può dunque essere intesa come conseguenza della creazione di una sorta di nuova reazione, impossibile senza la presenza dell'enzima corretto.
L'affinità dell'enzima per il substrato è quindi la condizione necessaria per il suo funzionamento; ma questo non significa che nel complesso le forze di interazione debbano essere molto elevate: se il complesso enzima-substrato fosse eccessivamente stabile, per esempio, l'enzima non tenderebbe a formare i prodotti. Se fosse invece troppo alta l'affinità tra enzima e stato di transizione (o tra enzima e prodotto) la reazione si bloccherebbe, non permettendo al complesso di dissociarsi e liberare i prodotti.
Alcune delle strategie comunemente messe in atto dagli enzimi per catalizzare reazioni sono le seguenti.
Catalisi covalente. Il sito attivo contiene un gruppo reattivo (solitamente nucleofilo), che viene legato covalentemente in modo temporaneo nel corso della reazione. Questo è il meccanismo sfruttato da enzimi come la chimotripsina.
Catalisi acido-base. Nel sito attivo è presente un residuo amminoacidico che funge da donatore o accettore di elettroni. Nella stessa chimotripsina, ad esempio, è presente un'istidina in grado di incrementare il potere nucleofilo della serina, responsabile del legame con il substrato.
Catalisi mediata da ioni metallici. Gli ioni metallici possono svolgere funzioni catalitiche in diversi modi. Ad esempio, possono funzionare da catalizzatori elettrofili, che stabilizzano la carica negativa di un intermedio di reazione. In modo analogo, uno ione metallico può generare un nucleofilo incrementando l'acidità di una molecola posta nelle vicinanze, come avviene per la molecola di acqua durante l'idratazione dell'anidride carbonica catalizzata dall'anidrasi carbonica. In alcuni casi, lo ione metallico può anche legare direttamente il substrato, incrementando così l'energia di legame. Questa è la strategia seguita ad esempio dalle nucleoside monofosfato chinasi (dette anche NMP chinasi).
Catalisi da avvicinamento. In numerose reazioni che coinvolgono più substrati, il fattore limitante è la scarsa possibilità che i substrati si dispongano vicini e nel corretto orientamento. Enzimi come le stesse NMP chinasi sono ad esempio in grado di disporre due nucleotidi vicini tra loro, facilitando il trasferimento di un gruppo fosfato da un nucleotide all'altro.Analisi recenti hanno svelato ulteriori correlazioni tra le dinamiche interne dell'enzima e l'efficienza di catalisi risultante.
Le regioni interne di un enzima (dai singoli amminoacidi fino alle eliche alfa) possono cambiare posizione e conformazione in tempi che vanno dai femtosecondi ai secondi: sono tali spostamenti a cambiare la rete di interazioni possibili con il substrato, con conseguenze importanti a livello di aumento o un calo dell'efficienza catalitica. Questo ha conseguenze fondamentali a livello dello studio della modulazione allosterica, dell'inibizione e dell'attivazione enzimatica.
Alcuni enzimi sono provvisti, oltre che del sito attivo, anche di cosiddetti siti allosterici, che funzionano come degli interruttori, potendo bloccare o attivare l'enzima. Quando una molecola particolare fa infatti da substrato per questi siti, la struttura dell'enzima viene completamente modificata, al punto che esso può non funzionare più. Al contrario, può avvenire che la deformazione metta in funzione l'enzima. Molto spesso la deformazione consiste in un riorientamento dei domini che compongono l'enzima in modo da rendere il sito attivo più accessibile (attivatori) o meno accessibile (inibitori).
Queste molecole che regolano l'attività enzimatica sono dette effettori allosterici o modulatori allosterici.
Il sito allosterico può essere anche lo stesso sito attivo dell'enzima: in questo caso, in genere, gli attivatori sono gli stessi reagenti, mentre gli inibitori allosterici saranno i prodotti.
Molti effettori hanno effetti simili su più enzimi diversi: in questo modo l'allosteria può essere utilizzata per sincronizzare diverse reazioni che si trovano lungo la stessa via o su vie diverse. Ad esempio l'ATP è un inibitore allosterico di molti enzimi che operano su reazioni di catabolismo (quali ad esempio glicolisi e ciclo di Krebs), per cui quando la sua concentrazione è alta (ovvero la cellula ha molta energia a disposizione) lo stesso ATP rallenta le vie che portano alla produzione di ulteriori molecole ad alto contenuto energetico.
Bi-Bi ordinato: si legano i substrati S1 e S2 e si staccano i prodotti P1 e P2 in ordine (come in molte ossidoreduttasi NAD+(P) dipendenti).
Bi-Bi Random: si legano i due substrati e si staccano i due prodotti in vari ordini (come in molte chinasi e alcune deidrogenasi).
Ping Pong (o doppio spostamento): si attacca il substrato S1 e si stacca il prodotto P1, poi si attacca S2 e si stacca P2 (come per le aminotransferasi e serina proteasi).
Molti enzimi contengono molecole non proteiche che partecipano alla funzione catalitica. Queste molecole, che si legano spesso all'enzima nelle vicinanze del sito attivo, vengono definite cofattori. Combinandosi con la forma non attiva dell'enzima (apoenzima), esse danno origine a un enzima cataliticamente attivo (oloenzima).
Queste molecole spesso vengono divise in due categorie sulla base della natura chimica: i metalli e i coenzimi (piccole molecole organiche).
Sulla base del legame con l'enzima, invece, si distinguono i gruppi prostetici e i cosubstrati. I gruppi prostetici sono di solito strettamente legati agli enzimi, generalmente in modo permanente. I cosubstrati sono invece legati più debolmente agli enzimi (una singola molecola di cosubstrato a volte può associarsi successivamente con enzimi diversi) e servono come portatori di piccole molecole da un enzima a un altro. La maggior parte delle vitamine, composti che gli esseri umani e altri animali non sono in grado di sintetizzare autonomamente, sono cofattori (o precursori di cofattori).
Come per tutti i catalizzatori, gli enzimi non modificano l'equilibrio chimico della reazione. Solitamente, in presenza di un enzima, la reazione si svolge nella stessa direzione in cui si svolgerebbe senza. L'unica differenza è la velocità della reazione. Di conseguenza, gli enzimi possono catalizzare in modo equivalente sia la reazione diretta che quella inversa. Ad esempio, l'anidrasi carbonica catalizza la reazione in entrambe le direzioni a seconda della concentrazione dei reagenti.
    {\displaystyle \mathrm {CO_{2}+H_{2}O{}^{\mathrm {\quad anidrasi\ carbonica} }\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!{\overrightarrow {\qquad \qquad \qquad \qquad }}H_{2}CO_{3}} }
    {\displaystyle \mathrm {H_{2}CO_{3}{}^{\mathrm {\quad anidrasi\ carbonica} }\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!\!{\overrightarrow {\qquad \qquad \qquad \qquad }}CO_{2}+H_{2}O} }
   (nel polmone, con bassa concentrazione di CO2)In ogni caso, se l'equilibrio è decisamente spostato in una direzione (in caso ad esempio di una reazione esoergonica), la reazione diventa irreversibile, e l'enzima si trova de facto a poter catalizzare la reazione solo in quella direzione.
Sebbene l'unica differenza tra la presenza e l'assenza di un enzima sia la velocità di reazione, a volte l'assenza dell'enzima può dare il via allo sviluppo di altre reazioni non catalizzate, che conducono alla formazione di diversi substrati. In assenza di catalizzatori, infatti, possono subentrare reazioni differenti, caratterizzate da una minore energia di attivazione.
La presenza degli enzimi, inoltre, può permettere l'accoppiamento di due o più reazioni, in modo che una reazione favorita dal punto di vista termodinamico possa essere sfruttata per portarne a termine una sfavorita. Questo è quello che avviene con l'idrolisi dell'ATP, utilizzata comunemente per avviare numerose reazioni biologiche.
La cinetica enzimatica si occupa in modo particolare degli aspetti cinetici (cioè legati al fattore tempo) del legame enzima-substrato e della conseguente generazione di un prodotto. I dati di velocità utilizzati nelle analisi cinetiche sono ottenuti da saggi enzimatici. Nel 1913 Leonor Michaelis e Maud Menten proposero una teoria quantitativa della cinetica enzimatica, che è tuttora nota come cinetica di Michaelis-Menten. Il loro lavoro è stato ulteriormente ampliato nel 1925 da George Edward Briggs e John Burdon Sanderson Haldane, che hanno messo a punto le equazioni cinetiche utilizzate comunemente ancora oggi.Il maggior contributo di Michaelis e Menten fu quello di suddividere idealmente l'azione degli enzimi in due fasi. Nella prima fase, il substrato si lega reversibilmente all'enzima, formando il complesso enzima-substrato (ES), a volte chiamato complesso di Michaelis-Menten in loro onore. La fase successiva è la vera e propria conversione del substrato a prodotto.
Gli enzimi sono in grado di catalizzare alcuni milioni di reazioni al secondo. Per esempio, la reazione catalizzata dalla orotidina-5-fosfato decarbossilasi impiega circa 25 millisecondi per processare la stessa quantità di substrato che, in assenza dell'enzima, verrebbe convertita in 78 milioni di anni.La velocità enzimatica dipende dalle condizioni della soluzione e dalla concentrazione del substrato. Condizioni denaturanti, come le alte temperature, pH lontani dalla neutralità o alte concentrazioni saline riducono l'attività enzimatica. Alte concentrazioni di substrato, invece, tendono a incrementare l'attività.
La velocità massima di una reazione enzimatica è individuabile incrementando la concentrazione di substrato fino a raggiungere un livello a cui la velocità stessa rimane costante (nella curva di saturazione, è il livello indicato in alto a destra). La saturazione ha luogo perché, all'aumentare della concentrazione di substrato, una quantità sempre maggiore di enzima libero è convertita nella forma ES. Alla velocità massima (definita Vmax) dell'enzima, tutti i siti attivi dell'enzima sono saturi di substrato, e l'ammontare del complesso ES è pari a quello dell'enzima stesso.
La Vmax è solo una delle costanti cinetiche che caratterizzano gli enzimi. Un'altra molto usata fornisce informazioni sulla quantità di substrato necessaria per raggiungere una determinata velocità di reazione. Si tratta della costante di Michaelis-Menten (abbreviata comunemente come Km), che è un indice di affinità tra l'enzima e il substrato e coincide con la concentrazione di substrato a cui si realizza metà della Vmax. Ogni enzima presenta una Km caratteristica relativamente a ogni diverso substrato.
Altra costante molto utilizzata è la kcat (o numero di turnover), definita come il numero di molecole di substrato convertite per secondo da una singola molecola di enzima quando è saturata con il substrato.
L'efficienza dell'enzima può essere espressa come rapporto tra kcat e Km. Tale rapporto è anche definito costante di specificità. Dal momento che tale costante incorpora sia l'affinità che l'abilità catalitica, spesso si utilizza per confrontare l'efficienza di diversi enzimi o quella di un unico enzima con differenti substrati. Il massimo teoretico per la costante di specificità è chiamato limite di diffusione ed è compreso tra 108 e 109 M−1 s−1. In questo intervallo, ogni collisione tra enzima e substrato ha come effetto la produzione di un prodotto, e la velocità di formazione del prodotto è limitata solo dalla velocità di diffusione. Enzimi che presentano una tale proprietà sono detti enzimi cataliticamente perfetti o cineticamente perfetti. Esempi di enzimi di questo tipo sono la trioso fosfato isomerasi, l'anidrasi carbonica, l'acetilcolinesterasi, la catalasi, la fumarasi, la beta lattamasi e la superossido dismutasi.
Alcuni enzimi possono operare con velocità maggiori dei limiti di diffusione. Sebbene ciò possa sembrare impossibile, esistono alcuni modelli in grado di spiegare il fenomeno.
Gli inibitori enzimatici sono sostanze in grado di diminuire o annullare l'azione catalitica di un enzima. Possono agire legandosi al sito attivo competitivamente al substrato (inibizione competitiva) o legandosi a un sito allosterico. L'inibizione può essere reversibile, rendendo possibile il ripristino della funzione catalitica dell'enzima tramite aumento della concentrazione del substrato rispetto all'inibitore; o irreversibile con l'impossibilità di potere ripristinare l'attività catalitica. Gli induttori, invece, sono sostanze in grado di interagire con i siti enzimatici in modo da aumentare la funzionalità dell'enzima.
Sono molecole che si legano non covalentemente all'enzima motivo per cui dopo la loro rimozione l'enzima torna a essere funzionante.
Gli inibitori competitivi occupano il sito di legame del substrato, impedendo al substrato di legarsi correttamente (formazione di un complesso EI al posto di uno ES). Se però si verifica prima il legame enzima-substrato, l'inibitore competitivo perde di efficacia. La consistenza dell'inibizione dipende dunque sia dalla concentrazione di inibitore che da quella di substrato. Spesso gli inibitori competitivi mimano in modo notevole la forma dei substrati di cui inibiscono il legame. Ad esempio il metotrexato è un inibitore competitivo della diidrofolato reduttasi, che catalizza la riduzione del diidrofolato a tetraidrofolato.
All'aumentare della concentrazione di inibitore la kmapp aumenta la velocità della reazione. Asintoticamente però la velocità tende ancora a Vmax per cui l'effetto dell'inibitore può essere annullato aumentando la concentrazione di substrato.
Un inibitore acompetitivo si lega a un sito diverso da quello del substrato, presente solamente nel complesso ES: interagisce solo con ES e non con E.
Vmax e km diminuiscono di uno stesso fattore all'aumentare della concentrazione di inibitore: Vmax/km è costante.
Variano sia Vmax che km in modo diverso. È una generalizzazione dell'inibizione non competitiva, la quale è piuttosto rara sperimentalmente.
Gli inibitori non competitivi sono in grado di legare siti differenti dal sito attivo. Essi sono dunque in grado di legare sia l'enzima libero, sia in configurazione ES. Il loro legame all'enzima genera un cambiamento conformazionale dell'enzima stesso, che può avere come conseguenza l'inibizione del legame tra enzima e substrato. Non essendoci dunque competizione tra inibitore e substrato, l'importanza dell'inibizione dipende esclusivamente dalla concentrazione dell'inibitore stesso.
In pratica l'inibizione acompetitiva e l'inibizione mista avvengono solo negli enzimi con due o più substrati.
Alcuni inibitori sono in grado di reagire con l'enzima e formare un legame covalente. L'inattivazione così indotta è irreversibile. Esistono diversi composti di questo tipo: una classe importante è quella dei cosiddetti inibitori suicidi, che contano al loro interno la eflornitina, un farmaco utilizzato per trattare la malattia del sonno. Anche la penicillina e i suoi derivati agiscono in questo modo. Gli antibiotici di questa classe vengono legati dal sito attivo dell'enzima bersaglio (le transpeptidasi) e vengono convertiti in un intermedio che reagisce in modo irreversibile con alcuni residui presenti nel sito attivo.
Gli inibitori sono spesso utilizzati come farmaci, ma possono agire anche come veri e propri veleni. In realtà, la differenza tra farmaco e veleno è esclusivamente una questione di dose del composto: la maggior parte dei farmaci, infatti, se somministrati ad alte dosi può risultare tossica, come già Paracelso evidenziò nel XVI secolo: "In tutte le cose c'è un veleno, e senza un veleno non c'è nulla. Il principio della dose è lo stesso per cui gli antibiotici e gli altri agenti anti-infezione sono veleni per il patogeno e non per l'organismo umano.
Un esempio di inibitore utilizzato come farmaco è l'aspirina, che inibisce l'attività delle ciclossigenasi COX-1 e COX-2, che producono le prostaglandine, mediatori dell'infiammazione, riducendo dunque la sensazione di dolore.
Il cianuro è invece un inibitore irreversibile che si combina con il rame e il ferro presenti nel sito attivo dell'enzima citocromo c ossidasi, bloccando la catena di trasporto degli elettroni e, di conseguenza, la respirazione cellulare.In molti organismi anche i prodotti degli enzimi possono agire come una sorta di inibitori, attraverso un meccanismo di feedback negativo. Se un enzima produce troppo prodotto, esso può infatti agire come inibitore dell'enzima stesso, riducendo o bloccando la produzione di ulteriore prodotto. Tale meccanismo è molto frequente negli enzimi coinvolti in pathway metabolici: la esochinasi, ad esempio, è inibita da alte quantità di glucosio-6-fosfato.
La cellula è in grado di controllare l'attività degli enzimi in almeno cinque modalità principali.
Produzione degli enzimi. La trascrizione e la sintesi proteica dei geni relativi agli enzimi sono controllati con i comuni meccanismi che regolano l'espressione genica. In particolare, tale regolazione spesso risponde a stimoli esterni alla cellula. Ad esempio, alcuni batteri possono diventare resistenti agli antibiotici attraverso l'induzione di enzimi ad hoc (ad esempio la resistenza alla penicillina è dovuta all'enzima beta-lattamasi, che genera l'idrolisi dell'anello beta-lattamico che caratterizza la molecola). Un altro esempio è l'induzione delle citocromo P450 ossidasi nel fegato, coinvolte nel metabolismo dei farmaci.
Compartimentalizzazione degli enzimi. L'utilizzo di vescicole e organelli da parte della cellula è essenziale per permettere lo svolgimento di diversi pathway metabolici (anche partendo dagli stessi substrati di base). Ad esempio gli acidi grassi sono biosintetizzati da un set di enzimi presenti nel citosol, nel reticolo endoplasmatico e nell'apparato del Golgi, mentre gli stessi acidi grassi sono utilizzati nel mitocondrio, come fonte di energia attraverso la beta ossidazione.
Feedback negativo. I prodotti finali di un pathway metabolico sono spesso inibitori dei primi enzimi della stessa via metabolica (solitamente quelli che caratterizzano le reazioni irreversibili), regolando così l'intero flusso della via metabolica. Un tale meccanismo di regolazione è definito a feedback negativo, perché la quantità di prodotto generato dipende dalla concentrazione del prodotto stesso. I meccanismi di feedback negativo sono in grado di regolare finemente l'attività degli enzimi in base alle necessità della cellula, permettendo una ottimizzazione della gestione dei metaboliti a disposizione e un corretto mantenimento dell'omeostasi.
Modificazioni post traduzionali. La fosforilazione, la miristilazione e la glicosilazione sono solo alcune delle possibili modificazioni che i singoli amminoacidi di un enzima possono subire in seguito alla sua traduzione. Tali modificazioni sono molto utilizzate per la regolazione della trasduzione del segnale. Ad esempio la cellula epatica è in grado di rispondere al segnale ormonale dell'insulina attraverso la fosforilazione di numerosi enzimi, tra cui la glicogeno sintetasi, che così avvia la glicogenosintesi, riducendo la glicemia. Un altro esempio di modificazione post traduzionale è il taglio di intere sezioni di proteina. La chimotripsina, ad esempio, è biosintetizzata in forma inattiva (come chimotripsinogeno) nel pancreas e viene trasportata nell'intestino tenue, dove è attivata. Questo permette all'enzima di non avviare la sua attività proteolitica nel sito di produzione (nel pancreas, in questo caso), ma solo dove ce n'è davvero bisogno (nel tubo digerente). Questi tipi di precursori inattivi sono detti zimogeni.
Attivazione in ambienti differenti da quelli di produzione. Un'ultima via di regolazione molto usata è la biosintesi di enzimi attivi solo in condizioni molto differenti. L'emoagglutinina del virus dell'influenza, ad esempio, viene attivata solo in seguito a un notevole cambiamento conformazionale indotto dal contatto con l'ambiente acido dell'endosoma della cellula infettata. Simile processo subiscono gli enzimi lisosomiali, che vengono attivati solo in presenza del pH acido tipico dell'organello.
Le cascate enzimatiche sono sistemi costituiti da più enzimi i quali agiscono tra loro causando delle modificazioni covalenti. Le cascate possono essere monocicliche, bicicliche o multicicliche.
Gli enzimi, come le altre proteine, presentano attività massima a un pH ottimale. A pH diversi alcuni residui amminoacidici si protonano o deprotonano modificando la struttura del sito attivo e dell'enzima in generale. Questo ne diminuisce o inibisce l'attività catalitica.
Dal momento che il controllo dell'attività enzimatica è necessario per l'omeostasi cellulare, qualsiasi suo malfunzionamento può indurre risultati patologici. Mutazioni, sovrapproduzione o sottoproduzione del gene codificante per un enzima può indurre ad esempio una patologia genetica. L'importanza degli enzimi nei processi cellulari può essere ulteriormente dimostrata dal fatto che il malfunzionamento di un solo enzima (su migliaia) è in grado di indurre una patologia seria. Per ogni enzima esiste una patologia da malfunzionamento presente solitamente in percentuali di popolazione tale da renderle le tipiche patologie rare (tipicamente caratterizzate da ritardo mentale, qualora non sia possibile evitare l'assunzione alimentare dei substrati di quell'enzima o ciò sia stato fatto troppo tardi); eccezione per gli enzimi il cui malfunzionamento è incompatibile con la vita stessa che perciò nel caso di mutazione o affioramento del gene recessivo il concepimento è abortito sul nascere.
Ad esempio la fenilchetonuria è dovuta alla mutazione di un solo amminoacido nel gene per la fenilalanina idrossilasi, che catalizza il primo step nella conversione della fenilalanina a tirosina, essenziale per evitare all'organismo gli effetti tossici dovuti all'accumulo ematico di fenilalanina. Tale mutazione genera la perdita di ogni attività enzimatica, con conseguenze neurologiche gravi, tra cui un importante ritardo mentale.
Gli enzimi sono enormemente utilizzati nell'industria chimica e in altre applicazioni industriali che richiedono catalizzatori estremamente specifici. Le principali limitazioni al loro impiego sono la scarsa stabilità in solventi differenti da quello biologico e - ovviamente - il numero limitato di reazioni per cui l'evoluzione ha messo a punto enzimi efficaci. Di conseguenza, sta assumendo un'importanza sempre crescente una nuova area di ricerca che punta alla messa a punto di enzimi con determinate proprietà, sia attraverso la modifica di enzimi esistenti, sia attraverso una sorta di evoluzione in vitro.
 Alan Fersht, Struttura e meccanismi d'azione degli enzimi, Bologna, Zanichelli, 1989.
 David L. Nelson, Michael M. Cox, I Principi di Biochimica di Lehninger, 3ª ed., Bologna, Zanichelli, febbraio 2002, ISBN 88-08-09035-3.
 Umberto Mura, Antonella Del Corso; Marcella Camici, Sistemi enzimatici a cascata, a cura di L. Bolognani, collana: Quaderni di Biochimica (n°44), Piccin-Nuova Libraria, 1990, ISBN 88-299-0871-1.
 Enzima, su thes.bncf.firenze.sbn.it, Biblioteca Nazionale Centrale di Firenze. 
(EN)  Enzyme spotlight: approfondimento mensile di un enzima a cura dell'Istituto europeo di bioinformatica.
(EN)  BRENDA: banca dati contenente informazioni e dati di letteratura relativi a tutti gli enzimi conosciuti.
(EN)  KEGG: banca dati contenente informazioni complete sugli enzimi e i relativi pathway.
(EN)  Enzyme Structures Database: fornisce il collegamento da un determinato enzima alla sua struttura tridimensionale nella Protein Data Bank.
(EN)  ExPASy enzyme: fornisce il collegamento da un determinato enzima alle informazioni a esso correlate nel database Swiss-Prot.
 Enzima, Istituto dell'Enciclopedia Italiana, 15 marzo 2011, Treccani.it – Enciclopedie on line.
Epaminonda (in greco antico: Ἐπαμεινώνδας, Epameinóndas; Tebe, 418 a.C. – Mantinea, 362 a.C.) è stato un politico e militare tebano.Grazie ad Epaminonda, Tebe uscì dal dominio di Sparta, assurgendo ad una posizione di maggior grado nella politica greca: egli sbaragliò la potenza militare spartana con la sua vittoria a Leuttra e liberò gli Iloti della Messenia, un gruppo di abitanti del Peloponneso che era stato schiavo degli Spartani fin dalla sconfitta nelle guerre messeniche dell'VIII secolo a.C.
Epaminonda ridisegnò la mappa politica della Grecia, sciolse antiche alleanze, ne creò altre e controllò la costruzione di intere città; inoltre, inventò e attuò varie tattiche militari innovative. Fu l'artefice, insieme a Pelopida, dell'egemonia tebana; a lui si devono anche le innovazioni tattiche adottate dall'esercito tebano, come la falange obliqua e l'ordine obliquo d'attacco dell'ala sinistra.
L'oratore romano Cicerone lo chiamò "il primo uomo della Grecia" e Michel de Montaigne lo giudicò uno dei tre "uomini più valorosi ed eccellenti" che siano mai esistiti, ma Epaminonda è piombato in una relativa oscurità in tempi moderni. I cambiamenti da lui portati nell'ordine della politica greca non gli sopravvissero a lungo, e il ciclo delle effimere egemonie e alleanze continuò senza sosta: infatti, solo ventisette anni dopo la sua morte, Tebe fu distrutta da Alessandro Magno, che la puní per il rifiuto della città di sottometterglisi. Così Epaminonda, al suo tempo lodato come un idealista ed un liberatore, oggi è ricordato per le sue campagne militari (dal 371 a.C. al 362 a.C.), che minarono la forza delle grandi potenze greche e spianarono la strada alla conquista macedone.
La vita di Epaminonda è molto poco riportata sulle fonti antiche, soprattutto rispetto ad alcuni dei suoi contemporanei (per esempio Filippo II di Macedonia e Pelopida). Una ragione è la perdita della sua biografia, redatta da Plutarco. Epaminonda era infatti una delle circa cinquanta figure dell'antichità a cui era dedicata una biografia nelle "Vite parallele", dove il tebano era messo in confronto con Scipione l'Africano; però ora entrambe queste "Vite" sono andate perdute. Plutarco scrisse più di 400 anni dopo la morte di Epaminonda, ed è quindi una fonte secondaria, ma spesso nomina esplicitamente le sue fonti, il che permette in qualche modo di verificare le sue dichiarazioni.
Alcuni dettagli della vita di Epaminonda si possono trovare nelle stesse "Vite" di Plutarco sotto le biografie di Pelopida e di Agesilao II, che erano contemporanei del condottiero tebano. È rimasta anche (naturalmente in forma abbreviata), una biografia di Epaminonda dell'autore romano Cornelio Nepote del I secolo a.C.: in assenza di Plutarco, questa diventa una fonte importante per la vita di Epaminonda.
Il periodo della storia greca del 411-362 a.C. è trattato principalmente dallo storico Senofonte, che evidentemente vide il suo lavoro come continuazione della storia di Tucidide della guerra del Peloponneso. Senofonte, che sosteneva Sparta e soprattutto il suo re Agesilao, del quale era un fervente ammiratore, evita di nominare Epaminonda ove possibile, non riportando nemmeno la sua presenza nella battaglia di Leuttra. Il ruolo del condottiero tebano nei conflitti del IV secolo è descritto anche da Diodoro Siculo, nella sua Bibliotheca historica; Diodoro scrisse nel I secolo a.C., ed è quindi anch'essa una fonte secondaria, anche se utile per integrare i dettagli che si trovano in altre opere.
Epaminonda nacque nell'aristocrazia tebana della fine del V secolo a.C. (le stime dell'anno della sua nascita variano notevolmente); Cornelio Nepote sostiene che suo padre, Polimne, era stato lasciato povero dai suoi antenati.
Fu educato nella sua infanzia da Liside di Taranto, uno degli ultimi grandi filosofi pitagorici. Epaminonda era molto bravo negli studi ed era assai devoto a Liside; Nepote ci dice anche che il giovane Epaminonda si impegnò molto per aumentare la sua prestanza fisica, nello specifico l'agilità, dal momento che pensava che "la forza fosse adatta ai fini dei lottatori, mentre l'agilità conducesse all'eccellenza in guerra". Si allenò quindi nella corsa e nella lotta, ma soprattutto intraprese "esercizi marziali" (presumibilmente allenamento con le armi).Epaminonda cominciò a militare nell'esercito dopo l'adolescenza; Plutarco riferisce di un incidente che lo coinvolse durante una battaglia a Mantinea; anche se non specificatamente indicato, questo era probabilmente l'attacco spartano a Mantinea nel 385 a.C., descritto da Senofonte. Plutarco racconta che Epaminonda si trovava in quel luogo perché faceva parte della guarnigione tebana che aiutava gli Spartani, quindi questa battaglia si adatta alla descrizione di Senofonte. Epaminonda non era certamente abbastanza vecchio per aver combattuto nella prima battaglia di Mantinea.
Fu in questa battaglia, indipendentemente dal luogo e dal momento esatto in cui si verificò, che sarebbe successo un fatto determinante nella gioventù di Epaminonda: salvò la vita del suo compagno tebano Pelopida.
Plutarco racconta che questo avvenimento rafforzò molto la loro amicizia, tanto da farli restare insieme per altri vent'anni.
Epaminonda visse in un momento particolarmente turbolento della storia greca: dopo la fine della guerra del Peloponneso (404 a.C.), Sparta aveva intrapreso una politica aggressiva unilaterale nei confronti del resto della Grecia e aveva rapidamente allontanato molti dei suoi ex alleati. Tebe, nel frattempo, aveva notevolmente ingrandito il suo potere durante la guerra e cercò di prendere il controllo delle altre città della Beozia (regione dell'antica Grecia a nord-ovest dell'Attica); questa politica, insieme ad altre controversie, portò Tebe in conflitto con Sparta. Dal 395 a.C. Tebe, insieme ad Atene, Corinto e Argo, si trovò schierata contro Sparta (ex alleata) nella guerra di Corinto; questa guerra, che si protrasse inconcludente per otto anni, vide diverse e sanguinose sconfitte tebane per mano degli Spartani. Al momento della sua conclusione, Tebe fu costretta a rivedere le sue mire espansionistiche e a tornare alla sua vecchia alleanza con Sparta.Nel 382 a.C., però, il comandante spartano Febida commise un atto che mise definitivamente Tebe contro Sparta e spianò la strada all'ascesa di Epaminonda al potere: passando per la Beozia nella campagna, Febida approfittò della guerra civile a Tebe per assicurare l'ingresso in città alle sue truppe; una volta entrato, su istigazione del polemarco filo-spartano Leonziade, prese la Cadmea (l'acropoli di Tebe) e costrinse il partito anti-spartano a lasciare la città, dopo averne fatto giustiziare il capo (l'altro polemarco, Ismenia). Ad Epaminonda, anche se appartenente a quella fazione, fu permesso di rimanere, dal momento che "la sua filosofia lo aveva reso una persona da essere guardata dall'alto in basso come un prigioniero, e la sua povertà come impotente". Gli Spartani installarono un governo d'occupazione a Tebe e continuarono a presidiare militarmente la Cadmea per garantire il corretto comportamento dei Tebani.
Negli anni seguenti la conquista spartana, gli esuli tebani si raggrupparono ad Atene e, su istigazione di Pelopida, si prepararono a liberare la loro città. Nel frattempo, a Tebe, Epaminonda cominciò a preparare i giovani della città a combattere contro gli Spartani.
Nell'inverno del 379-378 a.C. un piccolo gruppo di esuli, comandato da Pelopida, entrò in città; assassinarono i capi del regime filo-spartano (Leonziade e Archia) e, aiutati da Epaminonda e Gorgida, che comandava un gruppo di giovani, e da una divisione di opliti ateniesi, circondarono gli Spartani sulla Cadmea.Il giorno seguente Epaminonda e Gorgida portarono Pelopida e i suoi uomini davanti all'assemblea, esortando i Tebani a combattere per la loro libertà; l'assemblea rispose acclamando Pelopida ed i suoi guerrieri come liberatori. La Cadmea fu circondata e gli Spartani attaccarono; Pelopida capì che bisognava farli uscire dalla città prima che venisse mandato un esercito da Sparta in loro aiuto.
La guarnigione spartana alla fine si arrese, alla condizione che venissero lasciati andare via disarmati. Il rischio corso dai Tebani, comunque, è dimostrato dal fatto che la guarnigione, sulla strada per Sparta, incontrò una divisione mandata in loro soccorso.Plutarco descrive il colpo di Stato tebano come un evento molto importante:
Quando la notizia della rivolta di Tebe raggiunse Sparta, un esercito comandato da Cleombroto I venne inviato per riprendere il controllo della città, ma tornò indietro senza averla attaccata. Un altro esercito, comandato da Agesilao II, venne quindi mandato per attaccare i Tebani; questi ultimi, però, invece di scontrarsi con gli Spartani in battaglia, costruirono un fossato ed una palizzata intorno a Tebe, impedendo l'avanzata spartana verso la città.
Gli Spartani devastarono la campagna, ma alla fine se ne andarono, lasciando i Tebani indipendenti. I Tebani, eccitati dalla vittoria, attaccarono le città vicine, ricostituendo velocemente l'antica lega beotica, stavolta in forma democratica.
Le città della Beozia si unirono in una federazione avente un corpo esecutivo composto da sette generali, o Beotarchi, eletti da sette distretti in tutta la Beozia.Tentando di annientare i Tebani, gli Spartani invasero la Beozia per tre volte nei tre anni seguenti (378, 377 e, forse, 371). In un primo momento i Tebani temevano di affrontare gli Spartani, ma questi anni di guerra diedero loro più pratica e allenamento: i Tebani "avevano risvegliato il loro spirito ed abituato completamente i loro corpi ai disagi, avevano acquisito esperienza e coraggio dalle loro continue lotte". Benché Sparta rimanesse la potenza dominante in Grecia, i Beoti dimostrarono che anche loro avevano un esercito temibile e un potere politicamente coeso. Allo stesso tempo Pelopida, promotore di una politica aggressiva contro Sparta, si era affermato come maggior leader politico a Tebe.Il ruolo di Epaminonda, negli anni fino al 371 a.C., è difficile da determinare: certamente militò con gli eserciti tebani nella difesa della Beozia negli anni 370 e, dal 371 a.C., divenne Beotarca. Sembra in ogni caso certo che, data la loro stretta amicizia e la loro costante collaborazione dopo il 371 a.C., Epaminonda e Pelopida abbiano agito insieme anche nella politica tebana nel periodo 378-371.
Negli anni dopo il colpo di Stato tebano ci furono saltuari combattimenti tra Sparta e Tebe, e anche Atene fu coinvolta.
Un debole tentativo di pace comune fu fatto nel 375 a.C., ma Atene e Sparta ricominciarono a combattersi nel 373 a.C. Nel 371, però, Atene e Sparta erano di nuovo stanche della guerra, quindi quell'anno si tenne una conferenza a Sparta per discutere di un altro tentativo per concordare una pace comune.Epaminonda, che era in servizio come Beotarca dal 371 a.C., guidò la delegazione beota alla conferenza di pace. I termini della pace vennero discussi all'inizio della conferenza, e i Tebani probabilmente firmarono il trattato solamente a nome della loro città. Comunque, il giorno dopo, Epaminonda causò una drastica rottura con Sparta, visto che insisteva per firmare non solo a nome dei Tebani, ma per tutti i Beoti; Agesilao non volle permetterlo, sostenendo che le città della Beozia avrebbero dovuto essere indipendenti, ed Epaminonda replicò che, se le cose stavano così, anche le città della Laconia avrebbero dovuto essere uguali.
Irato, Agesilao eliminò i Tebani dal documento; la delegazione tornò a Tebe ed entrambe le parti si prepararono per la guerra.
Immediatamente dopo il fallimento delle trattative di pace, Sparta ordinò al re spartano Cleombroto I, che da tre anni comandava l'esercito in Focide, di marciare direttamente verso la Beozia.
Passando a nord per evitare i passi di montagna, dove i Beoti si erano preparati per tendergli un'imboscata, Cleombroto entrò nel territorio beota da una direzione inaspettata e catturò Creusi, impadronendosi di 10 o 12 triremi. Poi, marciando verso Tebe, si accampò a Leuttra, nel territorio di Thespies, dove si diresse l'esercito beota per combatterlo.
L'esercito spartano contava su circa diecimila opliti, settecento dei quali appartenevano alle truppe scelte degli Spartiati. I Beoti erano circa seimila, ma avevano una cavalleria superiore a quella dei Peloponnesiaci.A Epaminonda fu assegnato il comando dell'esercito beota, con gli altri sei Beotarchi in funzione consultiva; Pelopida, invece, era il capitano del Battaglione sacro, formato dalle migliori truppe tebane. Prima della battaglia ci fu evidentemente un grande dibattito tra i Beotarchi, incerti se combattere o meno; essendo un accanito sostenitore di una politica aggressiva, Epaminonda voleva combattere e, aiutato da Pelopida, riuscì a far votare la maggioranza dei colleghi in favore della battaglia. Durante il corso della battaglia Epaminonda introdusse delle tattiche militari assolutamente nuove in Grecia.La formazione a falange usata dagli eserciti greci tendeva nettamente ad avanzare verso destra durante la battaglia, "perché la paura fa fare ad ogni uomo del suo meglio per riparare il suo lato disarmato con lo scudo dell'uomo alla sua destra". Tradizionalmente, quindi, una falange si schierava con le truppe scelte sul lato destro per contrastare questa tendenza. Così, nella falange spartana a Leuttra, Cleombroto e gli Spartiati si trovavano a destra, mentre gli alleati Peloponnesiaci con meno esperienza si trovavano sulla sinistra.
Epaminonda, dovendo tener conto del vantaggio numerico spartano, promosse due innovazioni tattiche. Per prima cosa dispose le migliori truppe dell'esercito su 50 file (a differenza delle normali 8 o 12) sulla fascia sinistra, di fronte a Cleombroto e agli Spartiati, con Pelopida e il Battaglione sacro all'estrema sinistra; in secondo luogo, capendo che non avrebbe potuto opporre le sue truppe alla larghezza dello schieramento dei Peloponnesiaci (anche prima dell'infossamento del lato sinistro), abbandonò ogni tentativo di farlo.
Invece, ponendo le truppe più deboli sul fianco destro, egli "ordinò loro di evitare la battaglia e di ritirarsi gradualmente durante l'attacco del nemico"; la tattica della falange obliqua era stata anticipata da Pagonda, un altro generale tebano che usò una formazione di una profondità di 25 file nella battaglia di Delio (424 a.C.).
Tuttavia l'inversione della posizione delle truppe d'élite e una linea obliqua di attacco erano innovazioni molto importanti; sembra che Epaminonda fosse il responsabile della tattica militare dell'evitare lo scontro da un fianco.Il combattimento a Leuttra si aprì con una vittoria della cavalleria tebana su quella spartana, inferiore per numero; quest'ultima si dovette ritirare tra i ranghi della fanteria, destabilizzando la falange. Subito dopo la battaglia si estese anche agli altri reparti dei due eserciti: il lato sinistro dei Tebani, rafforzato dalle truppe migliori, marciava per attaccare a velocità doppia, mentre il fianco destro si ritirava. Dopo un intenso combattimento, il fianco destro degli Spartani cominciò a retrocedere sotto l'impeto della massa tebana e Cleombroto fu ucciso; gli Spartani resistettero abbastanza a lungo per reimpossessarsi del corpo del re, ma il loro schieramento venne presto spezzato dall'enorme forza dell'assalto tebano. Anche gli alleati peloponnesiaci sul lato destro, vedendo gli Spartani in fuga, cominciarono a scappare e a rompere le file, spargendo il caos nell'intero schieramento.Mille Peloponnesiaci vennero uccisi, mentre i Beoti persero solo 300 uomini; il fatto più importante, comunque, fu la perdita di 400 dei 700 Spartiati, che compromise seriamente il futuro della forza bellica di Sparta. Quando, dopo la battaglia, gli Spartani e i Peloponnesiaci chiesero di poter recuperare i corpi dei morti, Epaminonda sospettò che volessero tentare di nascondere la proporzione delle loro perdite; quindi, consentì ai Peloponnesiaci di raccogliere i loro morti per primi, in modo che i rimanenti si dimostrassero Spartiati, sottolineando la scala della vittoria tebana.La vittoria di Leuttra scosse dalle fondamenta l'egemonia spartana sulla Grecia: dal momento che il numero di Spartiati era sempre relativamente piccolo, Sparta aveva fatto affidamento sui suoi alleati per mettere in campo un esercito consistente. Con la sconfitta di Leuttra, gli alleati peloponnesiaci furono meno inclini a piegarsi alle richieste spartane; inoltre, con la perdita di uomini a Leuttra e in altre battaglie, gli Spartani non erano in una posizione abbastanza forte per riaffermare il loro dominio sui loro ex alleati.
All'indomani della battaglia di Leuttra, i Tebani considerarono opportuno vendicarsi di Sparta, invitando Atene a unirsi a loro nella spedizione; i Tessali, comandati da Giasone di Fere, riuscirono però a dissuadere i Tebani dal frantumare quel poco che rimaneva dell'esercito spartano. Epaminonda, intanto, si occupò del consolidamento della Lega beotica, convincendo la polis di Orcomeno, già alleata spartana, ad aderire alla confederazione.L'anno seguente i Tebani invasero il Peloponneso, puntando a distruggere la potenza spartana una volta per tutte. Non è chiaro quando i Tebani cominciarono a pensare non solo di porre fine all'egemonia spartana, ma di sostituirla con la loro; fatto sta che, alla fine, questo divenne il loro scopo.
Hans Beck afferma che, a differenza di Sparta nella Lega peloponnesiaca e di Atene nella Lega delio-attica, Tebe non fece nessuno sforzo né per creare un impero né per vincolare i suoi alleati in un tipo di organizzazione stabile e permanente; infatti, dopo Leuttra, Tebe decise di agire diplomaticamente nella Grecia centrale, piuttosto che imporre regimi di dominazione lontani. Dalla fine del 370 la rete di alleanze di Tebe nella Grecia centrale rese la polis ben salda nella zona, come invece non era prima di Leuttra, e permise un'ulteriore espansione dell'influenza tebana.
Quando, all'indomani della battaglia di Leuttra, i Tebani mandarono un messaggero ad Atene per annunciare la vittoria, questi fu ascoltato in un silenzio tombale. Gli Ateniesi, poi, decisero di trarre vantaggio dalla sconfitta spartana: tennero una conferenza ad Atene e approvarono i termini della pace proposta nel 371 a.C., che furono approvati da tutte le città (eccetto Elis). Il trattato rese indipendenti le città del Peloponneso, formalmente sotto la dominazione spartana.Sulla base di questo trattato, i cittadini di Mantinea decisero di unificare i loro insediamenti in una singola città e di fortificarla, decisione che fece molto arrabbiare Agesilao; inoltre Tegea, appoggiata da Mantinea, incitò alla formazione di un'alleanza arcade. Ciò portò gli Spartani a dichiarare guerra a Mantinea: la maggioranza delle città dell'Arcadia si unì per opporsi agli Spartani (formando così la confederazione che gli Spartani avevano sempre cercato di evitare) e chiesero aiuto ai Tebani.
Le forze tebane arrivarono tardivamente nel 370 a.C., guidate dai Beotarchi Epaminonda e Pelopida.Mentre viaggiavano in Arcadia, i Tebani vennero affiancati da contingenti armati appartenenti a molti degli ex alleati di Sparta, che aumentarono le loro forze di circa 50 000/70 000 unità. In Arcadia, Epaminonda incoraggiò gli Arcadi a formare una loro confederazione e a costruire la nuova città di Megalopoli, come centro di potere opposto a Sparta.
Epaminonda, appoggiato da Pelopida e dagli Arcadi, persuase gli altri Beotarchi a invadere la stessa Laconia: marciando verso sud, oltrepassò il fiume Eurota, il confine con Sparta, che nessun esercito nemico aveva passato fino ad allora. Gli Spartani, non volendo scontrarsi con l'enorme esercito in battaglia, si limitarono a difendere la loro città, che i Tebani non osavano conquistare; i Tebani e i loro alleati devastarono la Laconia, fino al porto di Gytheio, e liberarono alcuni dei Perieci spartani dalla loro obbedienza a Sparta.
Epaminonda ritornò per un po' in Arcadia, quindi riprese a marciare verso sud, questa volta in direzione della Messenia, una regione che gli Spartani avevano conquistato circa 200 anni prima. Epaminonda liberò gli Iloti della regione e ricostruì l'antica città di Messene sul monte Itome, con fortificazioni che erano tra le più possenti della Grecia; poi richiamò gli esuli messenici dispersi in tutta la Grecia, invitandoli a ritornare per ricostruire la loro patria. La perdita della Messenia fu particolarmente dannosa per gli Spartani, visto che quel territorio rappresentava un terzo di tutti i loro domini e conteneva la metà della popolazione ilota; era stato il lavoro degli Iloti che aveva permesso agli Spartani di diventare un esercito a tempo pieno.La campagna di Epaminonda del 370/369 a.C. è stata descritta come un esempio della "grande strategia di attacco indiretto", che fu finalizzato a danneggiare le radici economiche della supremazia militare spartana. In pochi mesi Epaminonda aveva creato due nuovi Stati nemici di Sparta e aveva scosso dalle radici l'economia spartana; e tutto soltanto per ridimensionare il prestigio di Sparta.
Per realizzare tutto ciò che aveva voluto compiere nel Peloponneso, Epaminonda aveva convinto i suoi colleghi Beotarchi a rimanere in carica per diversi mesi dopo la fine del loro mandato. Al suo ritorno a casa, quindi, Epaminonda non fu accolto come un eroe, ma con un processo organizzato dai suoi nemici politici. Secondo Cornelio Nepote, in sua difesa Epaminonda si sarebbe limitato a chiedere che, se fosse stato giustiziato, l'iscrizione riguardo al verdetto dicesse:
La giuria scoppiò in una grande risata, le accuse furono ritirate ed Epaminonda fu rieletto Beotarca per l'anno successivo. Alcuni storici, comunque, non credono che si sia svolto un vero e proprio processo ad Epaminonda.
Nel 369 a.C. gli abitanti di Argo, Elea e dell'Arcadia, volendo continuare la loro guerra contro Sparta, chiesero aiuto ai Tebani. Epaminonda, all'apice del suo prestigio, ancora una volta comandò delle truppe alleate all'invasione. Arrivati all'istmo di Corinto, i Tebani lo trovarono consistentemente presidiato dagli Spartani e dagli Ateniesi (insieme ai Corinzi, ai Megaresi e ai Pelleni). Epaminonda decise di attaccare il punto più debole, sorvegliato dagli Spartani; all'alba si insinuò tra gli Spartani e si unì ai suoi alleati del Peloponneso. I Tebani così ottennero una facile vittoria e passarono l'istmo. Diodoro sottolinea che questa fu "una prodezza non di un briciolo inferiore alle sue precedenti azioni".Comunque il resto della spedizione ottenne poco: Sicione e Pellene si allearono con Tebe e la campagna di Trezene e di Epidauro fu devastata, ma le città non poterono essere conquistate. Dopo un attacco fallito a Corinto e l'arrivo di un contingente di rinforzo mandato da Dionisio di Siracusa, i Tebani decisero di tornare in patria.
Quando Epaminonda tornò a Tebe, continuò ad essere perseguitato dai suoi nemici politici, guidati da Meneclida, che intavolarono per la seconda volta un processo contro di lui; stavolta riuscirono a farlo escludere dalla carica di Beotarca per l'anno 368 a.C. (fu l'unica volta dalla battaglia di Leuttra alla sua morte in cui non fu Beotarca).Nel 368 l'esercito tebano marciò nella Tessaglia per liberare Pelopida e Ismenia, che erano stati imprigionati da Alessandro di Fere pur essendo giunti da lui come semplici ambasciatori. I Tebani non solo non riuscirono a sconfiggere Alessandro e i suoi alleati, ma furono messi in serie difficoltà e costretti a ritirarsi; Epaminonda, combattendo come soldato semplice, riuscì a rimediare la situazione.
Nel 367 a.C. Epaminonda, rieletto Beotarca, guidò una seconda spedizione per liberare Pelopida ed Ismenia; alla fine riuscì ad aggirare i Tessali con un'abile manovra e si assicurò il rilascio dei due ambasciatori tebani senza neanche combattere.
Questa volta un esercito di Argo conquistò una parte dell'istmo di Corinto su richiesta di Epaminonda, permettendo ai Tebani di entrare senza ostacoli nel Peloponneso; stavolta Epaminonda marciò verso l'Acaia, cercando di assicurarsi un'alleanza cogli Achei. Nessun esercito, fino ad allora, aveva osato sfidare Epaminonda sul campo, quindi l'oligarchia achea acconsentì alla richiesta di un'alleanza con Tebe; l'accordo di Epaminonda con gli Achei suscitò proteste sia da parte degli Argivi sia da parte dei suoi nemici politici, e il suo insediamento fu così bruscamente revocato: nella regione furono create delle democrazie e gli oligarchici furono cacciati.Questi governi democratici durarono molto poco, e gli aristocratici filo-spartani della regione si unirono e attaccarono una ad una le città, reinstaurando le oligarchie. Secondo G. L. Cawkwell "il seguito, forse, dimostrò il buonsenso di Epaminonda. Quando questi esuli si ristabilirono nelle città, non usarono più vie di mezzo." Visto il trattamento ricevuto da Tebe, abbandonarono la loro posizione precedentemente neutrale e, successivamente, "combatterono con convinzione a favore dei Lacedemoni".
Tra il 366 e il 365 a.C. fu fatto un tentativo di pace comune, con il re persiano Artaserse II come arbitro e garante.
Tebe organizzò una conferenza per far accettare le condizioni che proponeva, ma la sua iniziativa diplomatica fallì: i negoziati non poterono risolvere le controversie tra Tebe e gli Stati sottoposti alla sua influenza: per esempio il leader degli Arcadi, Licomede, contestò il diritto dei Tebani a tenere il congresso a Tebe. La pace non fu mai totalmente accettata, anche se lo storico George Cawkwell ritiene che diede notevoli vantaggi a Tebe, e i combattimenti presto ricominciarono.Per tutto il decennio dopo la battaglia di Leuttra, numerosi alleati di Tebe abbandonarono la Lega, alleandosi cogli Spartani o con altri Stati a loro ostili. Prima della metà del decennio seguente, anche alcuni Arcadi (la cui Lega era stata fondata, nel 369, anche grazie ad Epaminonda) si erano rivoltati contro i Tebani.
Allo stesso tempo, però, Epaminonda si era dato da fare con sforzi diplomatici per sciogliere la Lega peloponnesiaca: i rimanenti membri della confederazione abbandonarono definitivamente Sparta (nel 365 a.C. Corinto, Epidauro e Fliunte strinsero una pace con Tebe e Argo), mentre la Messenia rimase indipendente e saldamente fedele a Tebe.Gli eserciti beoti combatterono in tutta la Grecia, visto il continuo sorgere di avversari. Intanto Epaminonda portò il suo Stato a sfidare Atene in mare: l'assemblea tebana, da lui convinta, decise di costruire una flotta di cento triremi per conquistare Rodi, Chio e Bisanzio. La flotta infine salpò nel 364, ma gli storici moderni concordano sul fatto che Epaminonda non abbia tratto alcun vantaggio da questa impresa.Nello stesso anno Pelopida fu ucciso a Cinocefale, in Tessaglia, mentre stava combattendo contro Alessandro di Fere; la sua morte privò Epaminonda del suo più grande alleato politico.
Di fronte a questa crescente opposizione alla supremazia tebana, Epaminonda avviò la sua ultima spedizione nel Peloponneso nel 362 a.C.: l'obiettivo primario della spedizione era di sottomettere Mantinea, che si era opposta al predominio tebano sulla regione.
Epaminonda comandava un esercito composto da truppe della Beozia, Tessaglia ed Eubea; si unì a lui anche Tegea, che, nella regione, era la principale nemica di Mantinea e Argo, della Messenia e di alcuni degli Arcadi.
Mantinea, d'altro canto, aveva chiesto l'aiuto di Sparta e Atene, dell'Acaia e del resto dell'Arcadia, quindi quasi tutta la Grecia era coinvolta nel conflitto, da una parte o dall'altra.Questa volta la semplice presenza dell'esercito tebano non bastò a placare l'opposizione a Tebe; visto che, più il tempo passava, più l'alleanza di Mantinea dimostrava la sua solidità, Epaminonda decise di rompere lo stallo.
Avendo saputo che un grande esercito spartano stava marciando su Mantinea, e che Sparta era praticamente indifesa, pianificò lui stesso un'audace marcia notturna verso Sparta. Però il re spartano Archidamo fu avvertito di questa mossa da una spia, probabilmente un emerodromo cretese, e quando Epaminonda arrivò trovò la città molto ben guarnita. Anche se attaccò la città, poco dopo capì che non aveva colto di sorpresa gli Spartani; in più, le truppe di Sparta e di Mantinea che si trovavano presso quest'ultima città avevano marciato verso Sparta durante il corso del giorno e dissuasero Epaminonda dall'attaccare di nuovo.
Ora, sperando che i suoi nemici avessero lasciato Mantinea sguarnita nella loro fretta di difendere Sparta, Epaminonda rimandò le sue truppe alla base di Tegea e inviò la cavalleria a Mantinea, ma uno scontro con la cavalleria ateniese fuori dalle mura di Mantinea mandò a rotoli anche questa strategia. Sapendo che il tempo concesso alla campagna stava volgendo al termine, e capendo che se si fosse ritirato senza sconfiggere i nemici di Tegea l'influenza tebana sul Peloponneso si sarebbe dissolta, decise di giocarsi tutto con una battaglia campale.Quella che seguì, nella pianura davanti a Mantinea, fu la più grande battaglia tra opliti della storia greca. Epaminonda aveva l'esercito più consistente, con trentamila fanti pesanti e tremila cavalieri, mentre i suoi avversari avevano ventimila fanti e duemila cavalieri. Senofonte dice che, avendo deciso di combattere, Epaminonda schierò l'esercito in ordine di battaglia, e poi lo fece marciare in colonna parallelamente alle linee mantinee, in modo che apparisse diretto altrove, e perciò deciso a non combattere; raggiunto un certo punto, fece imbracciare ai soldati le armi, facendo così sembrare che l'esercito si preparasse per la battaglia. Senofonte aggiunge che, "così facendo, indusse la maggior parte dei nemici ad allentare la propria prontezza mentale, e allo stesso modo a disunire i ranghi dello schieramento".L'intera colonna tebana, che aveva marciato verso sinistra oltre la fronte dell'esercito nemico, tornò poi verso destra, in modo da poter affrontare i nemici. Epaminonda, che era stato a capo della colonna (ora l'ala sinistra), portò alcune compagnie di fanteria dall'estrema destra, dietro la linea di battaglia, per rinforzare la fascia sinistra. Facendo questo, ripropose la sinistra rinforzata già messa in campo a Leuttra (questa volta costituita da tutti i Beoti, non solo dai Tebani come alla prima battaglia). Sulle ali pose consistenti forze di cavalleria rafforzate dalla fanteria leggera.Epaminonda diede quindi l'ordine di avanzare, prendendo il nemico di sorpresa e causando una gran confusione tra di loro. Lo scontro si svolse come Epaminonda aveva previsto. I cavalieri tebani, posti sulle ali, respinsero la cavalleria di Atene e Mantinea; Diodoro dice che sul lato destro tebano la cavalleria ateniese, pur non essendo inferiore a quella nemica, non poteva sopportare i proiettili scagliati dalle truppe leggere che Epaminonda aveva inserito tra i cavalieri.
Nel frattempo, la fanteria tebana avanzava: Senofonte descrive suggestivamente il pensiero di Epaminonda: "[egli] portò avanti il suo esercito sulla prua, come una trireme, credendo che se avesse potuto colpire e tagliare ovunque, avrebbe distrutto l'intero esercito dei suoi avversari." Come a Leuttra, alla debole ala destra fu ordinato di evitare il combattimento.
Nello scontro di fanteria gli avvenimenti rimasero per un po' incerti, ma poi i Tebani di sinistra sfondarono la linea spartana e l'intera falange nemica fu messa in fuga; tuttavia, al culmine della battaglia, Epaminonda fu ferito a morte e morì poco dopo. Dopo la sua dipartita i Tebani e gli alleati non fecero nessuno sforzo per inseguire i nemici in fuga, perciò la battaglia si risolse senza reali vincitori.Senofonte, che finisce la sua storia con la battaglia di Mantinea, dice dei risultati del combattimento:
Mentre Epaminonda si stava gettando in avanti nella mischia, una lancia lo raggiunse al petto. Cornelio Nepote sostiene che gli Spartani abbiano mirato direttamente Epaminonda per colpirlo e demoralizzare i Tebani, mentre Pausania il Periegeta riporta accuratamente le dispute riguardo all'uccisore: i Mantineani sostenevano che fosse un loro concittadino, un certo Macarione, gli Spartani affermavano che fosse uno Spartano, sempre di nome Macarione, e gli Ateniesi dicevano che era stato Grillo, il figlio di Senofonte morto nel combattimento, al quale tributarono funerali solenni; Pausania, in un altro punto del suo racconto, dà per certa la versione ateniese.La lancia si ruppe, lasciando la punta metallica conficcata nel petto di Epaminonda, e questo crollò a terra. I Tebani intorno a lui combatterono disperatamente per impedire che gli Spartani si impadronissero del suo corpo. Portato al campo ancora vivo, chiese chi fosse il vincitore; quando gli fu detto che i Beoti avevano vinto, rispose "è ora di morire".
Diodoro dice che uno dei suoi amici esclamò: "Muori senza figli, Epaminonda", e scoppiò in lacrime. Per questo si suppone che Epaminonda abbia risposto: "No, per Zeus, al contrario mi lascio alle spalle due figlie, Leuttra e Mantinea, le mie vittorie". Cornelio Nepote, la cui storia è leggermente diversa, dice che le ultime parole di Epaminonda furono: "Ho vissuto abbastanza a lungo; perché io muoio non sconfitto". Quando la punta della lancia venne tolta, Epaminonda morì rapidamente. Secondo l'usanza greca, fu sepolto sul campo di battaglia.Molti secoli dopo, Cicerone scrisse:
In quanto al carattere, Epaminonda non ha ricevuto critiche dagli storici antichi che hanno registrato le sue gesta: i suoi contemporanei lo elogiavano perché disdegnava la ricchezza materiale, condivideva quello che aveva con i suoi amici ed era incorruttibile. Epaminonda, uno degli ultimi eredi della tradizione pitagorica, sembra aver vissuto uno stile di vita semplice e ascetico, anche quando il suo prestigio lo aveva elevato a una posizione a capo di tutta la Grecia. Cornelio Nepote descrive la sua incorruttibilità, riferendo che rifiutò una tangente offertagli da un ambasciatore persiano.Questi aspetti del suo carattere contribuirono notevolmente alla sua fama dopo la sua morte. Epaminonda non si sposò mai e come tale fu oggetto di critiche dagli altri Tebani, che credevano che avesse il dovere di fornire alla patria dei figli grandi come lui; in risposta, poco prima di morire, Epaminonda disse che le sue vittorie di Leuttra e Mantinea erano figlie destinate a vivere per sempre.
Le biografie esistenti di Epaminonda lo descrivono universalmente come uno dei generali più talentuosi di sempre nelle polis greche. Anche Senofonte, che non riporta la sua presenza a Leuttra, dice della sua campagna di Mantinea: "Ora, per parte mia, non potrei affermare che la sua campagna sia stata fortunata, ma di tutti i possibili atti di previdenza e di audacia mi sembra che [Epaminonda] non ne abbia lasciato neanche uno incompiuto".
Diodoro si spinge ancora oltre nella sua lode al primato militare di Epaminonda:
Come tattica, Epaminonda si erge sopra ad ogni altro generale nella storia greca (a meno che non si considerino anche il re macedone Filippo II e Alessandro Magno), anche se gli storici moderni hanno messo in dubbio la sua più ampia visione strategica: secondo Richard A. Gabriel, la sua tattica "segnò l'inizio della fine dei metodi tradizionali di guerra tra i Greci".
La sua strategia innovativa a Leuttra gli ha permesso di sconfiggere la famosa falange spartana pur essendo in minoranza, e la sua decisione di evitare di combattere col proprio fianco destro è stato il primo caso registrato di una tale tattica. Molte delle innovazioni tattiche che Epaminonda attuò, in seguito, furono usate anche da Filippo di Macedonia, che in gioventù trascorse un periodo come ostaggio a Tebe e, quindi, potrebbe aver egli stesso imparato direttamente da Epaminonda.Ateneo attribuisce ad Epaminonda anche l'istituzione del battaglione sacro, il corpo speciale dell'esercito tebano che fu decisivo nella battaglia di Leuttra, ma Plutarco e Polieno sono invece concordi che la sua introduzione è da attribuire a Gorgida, poco dopo l'espulsione della guarnigione spartana da Tebe (379-378 a.C.).
In un certo senso Epaminonda modificò drasticamente il volto della Grecia nel corso dei dieci anni in cui fu la figura centrale della politica ellenica. Al momento della sua morte, Sparta era stata umiliata, la Messenia liberata, e il Peloponneso completamente riorganizzato. In un altro senso, però, si lasciò dietro alle spalle una Grecia non diversa da quella che aveva trovato: le amare divisioni e malcontenti che avevano avvelenato le relazioni internazionali in Grecia per oltre un secolo rimasero sostanzialmente uguali. La brutale guerra intestina che aveva caratterizzato gli anni dal 432 a.C. in poi proseguì senza sosta fino a quando tutti gli Stati interessati non furono sottomessi dal regno di Macedonia.
A Mantinea Tebe aveva affrontato le forze combinate dei più grandi stati della Grecia, ma la sua vittoria non portò alcun vantaggio: senza Epaminonda, i Tebani ritornarono alla loro tradizionale politica difensiva e, nel giro di pochi anni, Atene li sostituì al vertice della politica greca. Nessuno stato greco ridusse più la Beozia al giogo che aveva conosciuto durante l'egemonia spartana, ma l'influenza tebana svanì rapidamente nel resto della Grecia.
Infine, a Cheronea (338 a.C.), le forze combinate di Tebe e Atene, unitesi per un'ultima resistenza disperata contro Filippo di Macedonia, furono clamorosamente sconfitte, e ciò pose fine all'indipendenza di Tebe. Tre anni dopo, rincuorati da una falsa voce sull'assassinio di Alessandro Magno, i Tebani si ribellarono; Alessandro sedò la rivolta, distrusse la città e uccise o ridusse in schiavitù tutti i suoi cittadini: a soli 27 anni dalla morte di un uomo che l'aveva resa prestigiosa in tutta la Grecia, Tebe fu cancellata dalla faccia della Terra, e i suoi mille anni di storia si conclusero nel giro di pochi giorni.
Epaminonda, quindi, è ricordato sia come liberatore che come distruttore: fu celebrato in tutto l'antico mondo greco e romano come uno dei più grandi uomini della storia. Cicerone lo elogiò come "il primo uomo, a mio giudizio, della Grecia", e Pausania il Periegeta riporta una poesia onoraria incisa sulla sua tomba:
Le azioni di Epaminonda furono certamente ben accette dai Messeni e da tutti quelli che assistette nelle sue campagne contro gli Spartani; alla fine però gli Spartani, che erano stati al centro della resistenza alle invasioni persiane del V secolo a.C., si vendicarono non andando a combattere a Cheronea, e il risultato della guerra senza fine in cui Epaminonda aveva svolto un ruolo centrale fu l'indebolimento delle polis greche, che quindi furono costrette a soccombere al potere macedone.
Epaminonda, colle sue campagne volte a garantire la libertà ai Beoti e agli altri popoli della Grecia, avvicinò il giorno in cui tutta la Grecia sarebbe stata sottomessa da un invasore. Victor Davis Hanson sostiene che Epaminonda possa aver avuto come obiettivo una Grecia unita composta da federazioni regionali democratiche, ma, anche se questa affermazione fosse corretta, tale piano non fu mai attuato. Simon Hornblower afferma che la grande eredità di Tebe al IV secolo e alla Grecia ellenistica fu il federalismo, "una sorta di alternativa all'imperialismo, un modo di realizzare l'unità senza la forza", che "incarna un principio di rappresentanza".Nonostante tutte le sue nobili qualità, Epaminonda non fu in grado di trascendere al sistema delle città-stato greche, dilaniate ovunque da rivalità e guerra; di conseguenza, lasciò la Grecia più devastata ma non meno divisa di prima.
Hornblower afferma che "si tratta di un segno del fallimento politico di Epaminonda; anche prima della battaglia di Mantinea, i suoi alleati del Peloponneso combatterono per contrastare Sparta, piuttosto che a causa delle attrazioni positive di Tebe". D'altra parte, Cawkwell conclude che "Epaminonda non deve essere considerato in relazione a questi inevitabili limiti del potere beota. Aver sancito il potere della Beozia e aver concluso il dominio spartano del Peloponneso era il massimo che un beota avrebbe potuto fare".
Fonti secondarie(EN) Edward Elder, Epaminondas, in William Smith (a cura di), Dictionary of Greek and Roman Biography and Mythology, 1870. ISBN non esistente
(EN) Hans Beck, Central Greece and the Politics of Power in the Fourth Century BC, Cambridge University Press, 2008, ISBN 0-521-83705-7.
(EN) Robert J. cognome=Buck, Boiotia and the Boiotian League, 432-371 B.C., University of Alberta, 1994,  p. 99, ISBN 978-0-88864-253-0.
(EN) Terry Buckley, The Main Literary Sources, in Aspects of Greek history, 750–323 BC, Routledge, 1996, ISBN 0-415-09958-7.
(EN) George Cawkwell, Introduction, in A history of my times (Hellenica), Penguin Classics, 1979, ISBN 0-14-044175-1.
(EN) George Cawkwell, Epaminondas and Thebes, in The Classical Quarterly, New Series, vol. 22, nº 2, novembre 1972,  pp. 254-278, JSTOR 638208.
(EN) Paul K. Davis, Leuctra, in 100 Decisive Battles, Oxford University Press US, 2001, ISBN 0-19-514366-3.
(EN) John V.A. Fine, The Ancient Greeks: A Critical History, Harvard University Press, 1983, ISBN 0-385-72059-9.
(EN) Richard A. Gabriel, The Greek Way of War: Classical and Imperial Periods, in The Great Armies of Antiquity, Greenwood Publishing Group, 2002, ISBN 0-275-97809-5.
(EN) Richard A. Gabriel, Philip II of Macedon, in Great Captains of Antiquity, Greenwood Publishing Group, 2001, ISBN 0-313-31285-0.
 Luigi Gaiter, Epaminonda, in Enciclopedia italiana e dizionario della conversazione, VII, Venezia, 1844.
(EN) Victor Davis Hanson, The General as Hoplite, in Hoplites: the Classical Greek Battle Experience, The Free Press, 1993, ISBN 0-415-09816-5.
(EN) Victor Davis Hanson, The Soul of Battle: From Ancient Times to the Present Day, How Three Great Liberators Vanquished Tyranny, The Free Press, 1999, ISBN 0-385-72059-9.
(EN) Tom Holland, Persian Fire: The First World Empire and the Battle for the West, Doubleday, 2006, ISBN 0-385-51311-9.
(EN) Simon Hornblower, Leuctra to Mantineia and the Revolt of the Satraps, in The Greek world, 479–323 BC, Taylor & Francis, 2006, ISBN 0-416-75000-1.
(EN) J.F. Lazenby, The Evidence, in The Defence of Greece 490-479 BC, Aris & Phillips Ltd, 1993, ISBN 0-85668-591-7.
(EN) Nino Luraghi, Introduction, in The Ancient Messenians, Cambridge University Press, 2008, ISBN 0-521-85587-X.
(EN) Josiah Ober, Methods of Waging War, in Fortress Attica, BRILL, 1985, ISBN 90-04-07243-8.
(EN) J. Roy, Sparta in the 360s BC, in Edwards, I.E.S.; Lewis, D.M.; Boardman, John; Gadd, Cyril John; Geoffrey, Nicholas; Hammond, Lemprière (a cura di), The Cambridge Ancient History: the Fourth Century BC, Cambridge University Press, 2000, ISBN 0-521-23348-8.
(EN) Robin Seager, The Corinthian War; The King's Peace and the Second Athenian Confederacy, in Edwards, I.E.S.; Lewis, D.M.; Boardman, John; Gadd, Cyril John; Geoffrey, Nicholas; Hammond, Lemprière (a cura di), The Cambridge Ancient History: the Fourth Century BC, Cambridge University Press, 2000, ISBN 0-521-23348-8.
(EN) Raphael Sealey, The Decline of the Spartan Hegemony, in A History of the Greek City States, Ca. 700–338 BC, University of California Press, 1976, ISBN 0-520-03177-6.
(EN) Williams Smith, The Supremacy of Thebes, in A Smaller History of Greece, Echo Library, 2006, ISBN 1-84702-481-5.
(EN) P.J. Stylianou, Commentary, in A Historical Commentary on Diodorus Siculus, Book 15, Oxford University Press, 1998, ISBN 0-19-815239-6.
(EN) Lawrence A. Tritle, Thebes and Central Greece, in The Greek World in the Fourth Century, Routledge, 1997, ISBN 0-415-10582-X.
(FR) Guy Vottero, Grandeur et déchéance d'un héros: Épaminondas le Thébain, in Dion J. (a cura di), Le Paradoxe du héros ou d'Homère à Malraux, Nancy-Parigi, ADRA, 1999,  pp. 43-86, ISBN 978-2-9509726-9-9.

L'epatite autoimmune è una forma aggressiva di epatite, infiammazione cronica del fegato, a eziologia sconosciuta e a patogenesi autoimmunitaria. Confusa in passato con diverse altre forme di epatite, è stata definitivamente riconosciuta da Mackay.
Viene colpito prevalentemente il sesso femminile (71%) generalmente prima dei 40 anni di età. Ne sono affette circa 100 persone ogni 100.000, ed è presente in tutti i gruppi etnici.
Essendo una malattia autoimmunitaria, spesso si associa ad altre comuni patologie su base autoimmune come la rettocolite ulcerosa, l'artrite reumatoide, il diabete mellito di tipo 1, la sindrome di Sjögren o tiroiditi autoimmuni.
L'eziologia è sconosciuta, tuttavia l'ipotesi patogenetica più accreditata è che diversi fattori ambientali, virali (Morbillivirus, CMV, EBV, HCV) o farmacologici (minociclina, atorvastatina, trazodone) possano agire come fattori scatenanti in individui geneticamente predisposti con il meccanismo del cosiddetto mimetismo molecolare. Omologie, nella sequenza degli aminoacidi, tra proteine virali o farmacologiche e proteine degli epatociti sarebbero in grado di causare e mantenere una reazione immunitaria contro le strutture stesse dell'epatocita secondo un meccanismo autoimmunitario.
Sul piano genetico è significativa l'associazione con il complesso maggiore di istocompatibilità, la cui sovraespressione, in particolar modo degli alleli DRB1*0301 e DRB1*0401 nella etnia caucasica, provocherebbe alterazioni nelle proteine della membrana degli epatociti che stimolerebbero le cellule presentanti l'antigene iniziando una reazione autoimmunitaria cellulo-mediata; l'aumento dei linfociti T citotossici e la diminuzione di quelli soppressori, uniti all'aumentata produzione di IL-2, INF-γ e TNF-α, arrivano a provocare la morte per necrosi degli epatociti.
Anche l'immunità umorale è coinvolta, dal momento che le stesse cellule presentati l'antigene stimolano i linfociti B e le plasmacellule a produrre citochine e immuglobuline costituite da anticorpi aspecifici e autoanticorpi. Questi fattori immunitari, unitamente ai prodotti della necrosi epatocitaria, come in tutte le epatopatie croniche stimolano la formazione di fibrociti che modificano l'architettura stessa del tessuto epatico e iniziano il processo irreversibile della cirrosi epatica. Nell'epatite autoimmune questo processo è molto accelerato e si compie, senza trattamento, in 2-5 anni.
La forma classica, anticorpi antinucleo (ANA) e antimuscolo liscio (SMA) positiva, con grande aumento delle gammaglobuline, presente al 75% nel sesso femminile e ben responsivo alla terapia steroidea;
Forma positiva agli anticorpi antimicrosomi epatici e renali (LKM), suddivisibile in tre sottotipi, presente tipicamente nelle giovani donne (95%), con prognosi più severa e con scarsa risposta agli steroidi;
Forma positiva agli anticorpi antiantigene solubile epatico (SLA-LP), ritenuta da alcuni autori una variante più severa delle prime due forme.
La malattia si presenta con un quadro clinico di epatite acuta associata a febbre, nausea e anoressia, cefalea, epatomegalia e ittero. Se non viene riconosciuta e trattata, evolve come una malattia cronica del fegato con dimagrimento, amenorrea e presenza di angiomi stellati. Possono coesistere, inoltre, i sintomi e i segni delle malattie associate, quali dolori articolari, emorragia gastrointestinale e sindrome sicca.
Le indagini di laboratorio possono mostrare elevazione della concentrazione plasmatica di bilirubina, transaminasi e, talvolta, dell'alfa-feto proteina. Le gammaglobuline sono superiori al 30% al protidogramma e sono presenti gli autoanticorpi che permettono di distinguere tra le varie forme di malattia; nella seconda forma può essere presente viremia da HCV in caso di infezione. Indagini utili nelle fasi avanzate della malattia sono l'albuminemia e gli esami per la valutazione della situazione coagulativa, in particolar modo piastrinemia e protrombinemia.
Il criteri diagnostici non sono codificati, ma le diagnosi differenziale con le altre forme di Epatite cronica si basano su:
Precoce e costante aumento della concentrazione plasmatica di transaminasi (ALT, AST) di 5-10 volte e di immunoglobuline del 30%, soprattutto IgG policlonali, rispetto ai valori normali;.
Presenza di infiltrato linfo-plasmacellulare negli spazi portali con erosione della lamina limitante e sconfinamento periportale, cui segue rigenerazione epatocitaria in forma di "rosette";
Il trattamento si basa sul controllo dell'infiammazione tramite l'utilizzo di corticosteroidi e altri immunosoppressori, quali azatioprina, tacrolimus, micofenolato mofetile e budesonide. L'80% dei casi in forma classica risponde alla terapia. In caso di mancata risposta o se sopraggiunge un'insufficienza epatica grave, può rendersi necessario un trapianto di fegato, che risulta efficace nel 74-94% dei casi, con la possibilità di recidiva ridotta dal trattamento antirigetto.
D.L. Longo, A.S. Fauci, D.L. Kasper, S.L. Hauser, Harrison - Principi di medicina interna, 16ª ed., Milano, McGraw-Hill, 2005, ISBN 88-386-2999-4.
 M. Durazzo, M. Rizzetto, Epatite autoimmune, in Unigastro (a cura di), Manuale di Gastroenterologia, Roma, EGI, 2010, ISBN 978-88-6315-095-7.
 S.J. McPhee, M.A. Papadakis, Current medical diagnosis and treatment, McGraw-Hill Medical, 2009, ISBN 978-0-07-159124-9.

L'epatite B è una malattia infettiva, causata dal virus HBV, appartenente alla famiglia Hepadnaviridae, che colpisce il fegato degli hominoidea.
La malattia, nota in origine come "epatite da siero", è causa di epidemie in alcune parti dell'Asia e in Africa ed è a carattere endemico in Cina. Circa un quarto della popolazione mondiale, più di due miliardi di persone, è stato contagiato dal virus dell'epatite B ed esistono circa 350 milioni di portatori cronici del virus.
La trasmissione di epatite B avviene tramite esposizione a sangue infetto o a fluidi corporei come sperma e liquidi vaginali, mentre il DNA virale è stato rilevato anche nella saliva, nelle lacrime e nell'urina di portatori cronici con alto titolo nel siero sanguigno. Il virus dell'epatite B non può essere però trasmesso attraverso il contatto casuale, come per esempio il tocco delle mani, la condivisione di posate o bicchieri, l'allattamento, baci, abbracci, tosse o starnuti. Il virus è comunque in grado di sopravvivere fino a 7 giorni nell'ambiente.
La malattia provoca un'infiammazione acuta del fegato, vomito, ittero e, di rado, può portare alla morte. L'epatite B cronica può causare cirrosi epatica e cancro al fegato, una malattia mortale con una scarsa risposta alla chemioterapia. L'infezione si può prevenire con la vaccinazione.
Si calcola che ogni anno muoiano 600.000 persone per le conseguenze dell'epatite B.
Nel caso l'infezione coinvolga un bambino non vaccinato, evento possibile per varie cause (alla nascita, dalla madre infetta anche se asintomatica; per contatto con tagli o ferite aperte di adulti o altri bambini infetti, ecc.), lo sviluppo di condizioni croniche avviene con una frequenza variabile tra l'80 e il 90% dei casi (in caso di infezione nel primo anno di vita) e nel 50-60% (nel caso di infezione prima dei 6 anni).Per prevenire questi rischi, la posizione ufficiale dell'Organizzazione Mondiale della Sanità è che tutti i neonati dovrebbero ricevere la loro prima dose di vaccino entro le prime 24 ore dalla nascita; il vaccino antiepatite B è efficace nel 95% dei casi nel prevenire l'infezione e le sue conseguenze croniche, ed è stato il primo vaccino a essere sviluppato come forma di prevenzione contro gravi tumori.
Il vaccino antiepatite B è considerato particolarmente sicuro; gli effetti collaterali, come per gli altri vaccini, sono rari e molto blandi (arrossamento della pelle nel punto dell'iniezione, febbre leggera di breve durata); nonostante numerosi studi a lungo termine, non è mai emersa evidenza di gravi eventi avversi connessi in modo causale alla vaccinazione
La prima testimonianza di un'epidemia provocata dal virus dell'epatite B la si deve a Lürman nel 1885. Un'epidemia di vaiolo si era verificata a Brema nel 1883 tra i 1.289 dipendenti di un cantiere che erano stati vaccinati con il siero di altre persone. Dopo diverse settimane, e fino a otto mesi più tardi, 191 dei lavoratori vaccinati si ammalò di itterizia e fu loro diagnosticata epatite da siero. Gli altri dipendenti che erano stati inoculati con differenti lotti di siero rimasero sani. Uno scritto di Lürman, oggi considerato un classico esempio di studio epidemiologico, dimostrò che il siero contaminato era stato l'origine del focolaio. In seguito, numerosi focolai simili furono riportati a seguito dell'introduzione, nel 1909, di aghi ipodermici che venivano riutilizzati per il trattamento della sifilide. Il virus non fu comunque scoperto fino al 1965, quando Baruch Blumberg, che allora lavorava presso il National Institutes of Health, scoprì l'antigene Australia (più tardi conosciuto per essere antigene di superficie dell'epatite B, o HBsAg) nel sangue di australiani aborigeni. Un virus era comunque stato sospettato a partire dallo studio pubblicato da MacCallum nel 1947. Nel 1970, grazie al microscopio elettronico venne visualizzato il virus e nei primi anni ottanta il genoma del virus è stato sequenziato e furono testati i primi vaccini.
Nel 2004, si stima che ci siano 350-400 milioni di portatori cronici dell'epatite B in tutto il mondo e che un terzo della popolazione mondiale sia portatrice di anticorpi specifici del virus (e che quindi abbia contratto il virus nel corso della propria vita). La prevalenza di malati varia da oltre il 10% in Asia allo 0,5% negli Stati Uniti e in Europa settentrionale. Si stima che ogni anno 4,5 milioni di soggetti contraggano il virus e che solo una parte di essi vada incontro a epatite cronica, cirrosi ed epatocarcinoma cellulare; secondo l'Organizzazione mondiale della sanità, l'epatite B provoca oltre 600 000 decessi annui per le conseguenze croniche della malattia.
Le vie di infezione includono la trasmissione verticale (ad esempio attraverso il parto), la trasmissione orizzontale nei primi anni di vita (morsi, lesioni e le abitudini sanitarie) e da adulti (contatto sessuale, uso di droghe per via endovenosa). In zone a bassa prevalenza, come i territori continentali degli Stati Uniti e l'Europa occidentale, l'iniezione di droghe e i rapporti sessuali non protetti sono le vie principali di infezione, anche se altri fattori possono risultare importanti. In aree di prevalenza moderata, che comprendono l'Europa orientale, Russia e Giappone, in cui 2-7% della popolazione è cronicamente infetta, la malattia è diffusa soprattutto tra i bambini. Nelle zone di alta prevalenza come la Cina e Sud Est Asiatico, la trasmissione durante il parto è la modalità più frequente. La prevalenza dell'infezione cronica da HBV nelle aree di alta endemicità è almeno l'8%. Nel 2010, la Cina aveva 120 milioni di persone infette, seguita da India e Indonesia, rispettivamente con 40 milioni e 12 milioni.La maggioranza dei soggetti infetti nei paesi dell'Europa Occidentale ha un'infezione di lunga durata, sostenuta dal ceppo mutante sull'"e" o e-minus, questo poiché l'introduzione capillare della vaccinazione ha notevolmente ridotto i nuovi casi di infezione. Nei paesi dell'Europa dell'Est, in Asia e Africa, dove invece la frequenza di nuove infezioni è ancora alta, la maggioranza dei soggetti è infetta dal ceppo selvatico o wild-type.
Il virus dell'epatite B interferisce soprattutto con le funzioni del fegato replicandosi nelle sue cellule, gli epatociti. Il recettore non è ancora noto. I virioni di HBV si legano alla cellula ospite tramite l'antigene di superficie e in seguito vengono interiorizzati per endocitosi. Recettori specifici HBV sono presenti soprattutto sugli epatociti, tuttavia il DNA virale e le proteine sono state rilevate anche in siti extraepatici, suggerendo che i recettori cellulari per l'HBV possano esistere anche su cellule extraepatiche.
Durante l'infezione da HBV la risposta immunitaria causa sia il danno epatocellulare sia la clearance virale. Anche se la risposta immunitaria innata non gioca un ruolo significativo in questi processi, la risposta immunitaria, con i linfociti citotossici in particolare, contribuisce alla maggior parte dei danni al fegato associati con l'infezione da HBV.
La trasmissione di epatite da virus B deriva da esposizione a sangue infetto o fluidi corporei contenenti sangue. Si può trasmettere per::
via parenterale (dal greco parà ènteron, ovvero "al di fuori dell'intestino"), ossia con il contatto su mucose o ferite di sangue infetto, con lesioni accidentali da aghi o altri taglienti infetti, strumentario medico chirurgico non opportunamente sterilizzato e infine, evenienza assai rara oggi dal momento che si fanno controlli sierologici, con la pratica delle emotrasfusioni;
via parenterale inapparente, ossia tramite l'uso di oggetti che possono creare microtraumi cutanei, per esempio rasoi e forbici da unghie infetti;
contatto o convivenza con animali di fogna (blatte) che si trovano soprattutto in Paesi poveri come l'Africa, l'India o la Cina.L'HBV può essere trasmesso tra familiari all'interno delle famiglie, prevalentemente per il contatto di pelle non intatta o delle mucose con secrezioni o saliva contenente HBV. Tuttavia, almeno il 30% delle segnalazioni di epatite B tra gli adulti non può essere associato ad alcun fattore di rischio identificabile.
Il virus dell'epatite B appartiene alla famiglia degli Hepadnaviridae e presenta un genoma a DNA a doppio filamento circolare e un virione icosaedrico rivestito. Per la replicazione sfrutta la trascrittasi inversa, fa perciò parte dei virus a DNA a trascrizione inversa (detti anche retrovirus a DNA), del gruppo VII della Classificazione di Baltimore, attraverso una forma intermedia a RNA e l'uso di una trascrittasi inversa che lo fa assomigliare ai retrovirus. Se ne conoscono quattro sierotipi: adr, ADW, Ayr, ayw.
Anche se la replicazione avviene nel fegato, il virus si diffonde nel sangue dove, nelle persone infette, si possono trovare le proteine specifiche del virus e i suoi corrispondenti anticorpi. Esami del sangue per queste proteine e anticorpi sono utilizzati per diagnosticare l'infezione.
L'infezione acuta da virus dell'epatite B è associata a epatite virale acuta, una malattia che esordisce con un malessere generalizzato, perdita di appetito, nausea, vomito, dolori muscolari, febbre lieve, urine scure, e procede quindi allo sviluppo di ittero (dovuto a un aumento della bilirubina nel sangue). È stato notato che il prurito può essere un possibile sintomo di tutti i tipi di virus dell'epatite. La malattia si protrae per un paio di settimane e poi migliora gradualmente nella maggior parte delle persone colpite.
Alcuni pazienti possono avere una malattia più grave del fegato (insufficienza epatica fulminante) e possono morire a causa di essa. In altri casi l'infezione può essere anche del tutto asintomatica e può non essere riconosciuta.
L'infezione cronica da virus dell'epatite B può essere asintomatica o può essere associata a una infiammazione cronica del fegato (epatite cronica), che può condurre alla cirrosi dopo un periodo di diversi anni.
Questo tipo di infezione aumenta drammaticamente l'incidenza di carcinoma epatocellulare (tumore del fegato).
I portatori cronici sono incoraggiati a evitare di consumare alcol, in quanto aumenta il rischio di cirrosi e cancro del fegato.
Il virus dell'epatite B è stato collegato allo sviluppo di glomerulonefrite membranosa. Il portatore asintomatico è in grado di trasmettere la malattia anche per molti anni.
La storia naturale dell'infezione è completamente diversa a seconda che l'infezione venga contratta nella prima infanzia, nel qual caso si assiste a una percentuale di cronicizzazione in oltre il 90% dei casi, o in età adulta. In quest'ultimo caso la guarigione avviene in oltre il 90% dei casi. La guarigione si manifesta dal punto di vista laboratoristico con la scomparsa della proteina HBsAg e con la comparsa di un livello di anticorpi contro questa proteina, detti HBsAb, protettivo, cioè maggiore di 10 mUI/mL. La persistenza dell'HBsAg, e quindi dell'infezione, oltre 6 mesi definisce lo stato di epatite B cronica.
La presenza dell'anticorpo HBeAb e di una bassa carica virale nel sangue trasforma il soggetto da un paziente con epatite B attiva a un "portatore inattivo", non capace di infettare altri soggetti, ma comunque a rischio di possibile futura riattivazione virale, e in una situazione minimamente evolutiva se non per nulla evolutiva. A questo punto, dopo la comparsa dell'HBeAb e lo spegnimento del processo epatitico si possono verificare due circostanze:
Nel primo caso il soggetto può sviluppare anche l'anticorpo contro la proteina HBsAg (HBsAb) e quindi guarire. Questo avviene soprattutto entro i primi 6 mesi dall'infezione (ma non solo) ed è il meccanismo attraverso cui la maggior parte dei soggetti affetti guarisce.
Nel secondo caso il soggetto può restare anni nello stato di portatore cronico inattivo. Tuttavia la pressione selettiva esercitata dal sistema immunitario attraverso l'HBeAb può indurre il virus a mutare. Il nuovo ceppo virale mutante impara a replicare senza esprimere l'HBeAg ma attraverso altre vie non ancora note. Questo ceppo, detto mutante sull'"e" o e-minus, è responsabile del ritorno del soggetto dallo stato di portatore inattivo allo stato di soggetto epatitico cronico con epatite attiva, caratterizzata dal nuovo incremento della viremia, cioè dell'HBV-DNA nel sangue, nonostante la permanenza dell'anticorpo antiHBe.
Di solito, l'epatite B, come altre malattie che provocano danno alle cellule epatiche, può essere sospettata nella fase acuta a seguito della presenza di ittero, bilirubinuria (color marsala delle urine) e feci acoliche o ipocromiche (per deficit di stercobilina). Tuttavia questi segni evidenti di danno epatico possono mancare per tutta la lunga fase cronica di malattia, che può durare anche 20-30 anni; questo fa sì che né il medico né il paziente sospettino l'infezione e quindi ritardino le cure necessarie. Spesso si riscontra invece l'innalzamento delle transaminasi, riscontrabile dopo prelievo ematico con aumenti di ALT e AST che può essere superiore a 2.000-3.000 UI/L nelle fasi acute iniziali ma in seguito, nella fase cronica, può essere solo lievemente superiore ai valori normali (fino a 30-35 UI/L).
Altro valore alterato è quello della bilirubina sia nella sua forma diretta sia indiretta.
La corretta diagnosi di epatite B può però essere fatta solo studiando il dosaggio dei markers virali specifici. Le prove per la rilevazione di infezione da virus dell'epatite B prevedono analisi del siero o del sangue che rilevano entrambi gli antigeni virali (proteine prodotte dal virus) o anticorpi prodotti dal soggetto ospitante. L'interpretazione di questi test è complessa.
L'antigene di superficie dell'epatite B (HBsAg) è quello più usato per individuare la presenza di questa infezione, essendo il primo antigene virale ad apparire tra quelli rilevabili. Tuttavia, all'inizio di un'infezione, questo antigene può non essere presente e può essere rilevabile soltanto più tardi. Il virione infettivo contiene al suo interno una "particella core" che racchiude il genoma virale. La particella core icosaedrica è fatta di 180 o 240 copie della proteina del core, conosciuta come antigene core dell'epatite B o HBcAg. Durante il periodo finestra in cui l'ospite è infettivo gli anticorpi IgM dell'antigene core (anti-HBc IgM) possono essere l'unica prova sierologica della malattia.
Poco dopo la comparsa di HBsAg, un altro antigene chiamato antigene dell'epatite B (HBeAg) può essere rilevato. Di solito, la presenza di HBeAg nel siero è associata a tassi molto più alti della replicazione virale e infettività maggiore, tuttavia esistono varianti del virus dell'epatite B che non producono antigene "e" e quindi questa regola non risulta sempre vera. Durante il corso naturale di un'infezione, l'HBeAg può essere eliminato e questa conversione è di solito associata con un netto declino della replicazione virale.
Se il portatore è in grado di eliminare l'infezione, alla fine l'HBsAg diventa inosservabile e saranno invece presenti gli anticorpi IgG per l'antigene di superficie dell'epatite B e l'antigene core (anti-HBs e anti HBc IgG). Il tempo tra la rimozione di HBsAg e la comparsa di anti-HBs è chiamato periodo finestra. Una persona negativa per HBsAg ma positiva per anti-HBs o ha superato un'infezione o è stata vaccinata in precedenza.
Le persone che rimangono HBsAg positivi per almeno sei mesi sono considerate portatori di epatite B. I portatori del virus potrebbero avere l'epatite B cronica, che si riflette in elevati livelli serici di alanina aminotransferasi (ALT) e infiammazione al fegato, rilevabile con una biopsia. I portatori che presentano sieroconversione HBeAg negativa, in particolare quelli che hanno acquisito l'infezione da adulti, hanno assai poca moltiplicazione virale e, quindi, possono essere a minor rischio di complicanze a lungo termine o di trasmettere l'infezione ad altri.
La tecnica della PCR può essere utilizzata per rilevare e misurare la quantità di DNA del virus HBV, chiamata carica virale, in campioni clinici. Questi test sono usati per valutare lo stato infettivo di una persona e per monitorarne il trattamento. Gli individui con elevata carica virale tipicamente presentano "epatociti con citoplasma a vetro smerigliato".
HBsAg: antigene Australia o di superficie, positivo al contatto col virus anche nel periodo antecedente alla manifestazione dei segni e sintomi della malattia;
HBsAb: anticorpi contro l'antigene di superficie prodotti dai linfociti B, positivo dopo la guarigione della malattia o nei soggetti vaccinati;
HBcAb: anticorpi contro l'antigene del core virale (HBcAg), può esistere di due diverse classi di immunoglobuline: la classe IgM è dosabile in fase acuta mentre la classe IgG lo è per tutta la vita;
HBeAg: antigene non corpuscolato del core virale; indica attività della malattia e della replicazione virale, è presente in fase acuta e in alcuni tipi di portatore cronico attivo;
HBeAb: anticorpo contro l'antigene non corpuscolato del core virale, compare nell'epatite acuta quando comincia a risolversi; è presente anche nel portatore cronico sia attivo sia inattivo.La tabella riassume la diagnosi in base alla presenza dei marker virologici nel siero:
L'infezione acuta da epatite B generalmente non richiede un trattamento poiché la maggior parte degli adulti è in grado di eliminare l'infezione spontaneamente. Il precoce trattamento antivirale può essere utile solo per meno dell'1% dei pazienti, il cui contagio avviene con un decorso molto aggressivo (epatite fulminante) oppure per soggetti immunocompromessi. In caso di presunta infezione, il prima possibile e preferibilmente entro 24-72 ore si può eseguire una profilassi passiva con iniezioni di immunoglobuline anti-HBV ovvero anticorpi diretti contro il virus e cominciare la vaccinazione completa. D'altra parte, il trattamento dell'infezione cronica può rendersi necessario per ridurre il rischio di cirrosi e cancro al fegato. Gli individui con infezione cronica che presentano elevati valori di alanina transaminasi, un marker di danno epatico, sono candidati alla terapia.
Nei pazienti che presentano elevata carica virale e malattia epatica grave il trattamento farmacologico è raccomandato anche se i livelli di ALT rientrano nella norma.
Anche se nessuno dei farmaci attualmente disponibili può eliminare l'infezione, alcuni possono bloccare la replicazione del virus, riducendo così al minimo i danni al fegato. Attualmente, ci sono sette farmaci autorizzati per il trattamento dell'infezione da virus dell'epatite B. Questi includono i farmaci antivirali: lamivudina (Epivir), adefovir-dipivoxil (Hepsera), tenofovir (Viread), la telbivudina (Sebivo), entecavir (Baraclude) e i modulatori del sistema immunitario interferone α-2a e peginterferone α-2a (Pegasys). L'uso di interferone, che richiede iniezioni giornaliere o almeno di tre volte alla settimana, è stato soppiantato dall'azione prolungata dell'interferone pegilato che viene iniettato una sola volta alla settimana. Tuttavia, alcuni individui risultano essere molto più propensi a rispondere rispetto ad altri alla terapia e questo potrebbe essere dovuto al diverso genotipo del virus o alla storia del paziente. Il trattamento riduce significativamente la replicazione virale nel fegato e riduce così la quantità di particelle virali misurate nel sangue.
I bambini nati da madri malate di epatite B possono essere trattati con anticorpi del virus dell'epatite B (HBIg). Se gli anticorpi vengono somministrati entro dodici ore dalla nascita, il rischio di contrarre l'epatite B viene ridotta del 90%. La terapia consente inoltre a una madre di allattare il suo bambino in modo sicuro.
Nel luglio 2005, alcuni ricercatori hanno identificato un'associazione tra una proteina che lega il DNA e la capacità di replicazione dell'HBV nel fegato. Il controllo del livello di produzione di questa proteina potrebbe essere utilizzato per il trattamento dell'infezione.
Il trattamento dura da 6 mesi a un anno, a seconda del farmaco e del genotipo del virus.
L'infezione da virus dell'epatite B può essere acuta o cronica. I pazienti con infezione acuta possono eliminare il virus spontaneamente nel giro di settimane o mesi.
I bambini hanno meno probabilità degli adulti di eliminare l'infezione. Più del 95% delle persone che si infettano da adulti sono in grado di guarire completamente e sviluppare l'immunità al virus. Questo dato, tuttavia, scende al 30% per i bambini più piccoli e solo il 5% dei neonati che acquisiscono l'infezione dalla madre al momento della nascita sono in grado di eliminare l'infezione. Questi presenteranno un rischio del 40% di morte, cirrosi o carcinoma epatocellulare.
L'epatite D (HDV) può avvenire solo in concomitanza con l'infezione da epatite B, poiché l'HDV utilizza l'antigene di superficie dell'HBV per formare il capside. La co-infezione con virus dell'epatite D aumenta il rischio di cirrosi epatica e tumore del fegato. La poliarterite nodosa risulta essere più comune nelle persone con infezione da epatite B.
Riassumendo, l'infezione da virus dell'epatite B evolve in quattro situazioni correlate con la risposta immunitaria del soggetto infetto:
Decorso acuto (ma spesso asintomatico) con completo recupero e acquisizione della immunità dall'infezione (89% dei casi);
Epatite fulminante con mortalità del 90%: può richiedere il trapianto di fegato (1% dei casi);
Infezione cronica: persistenza del virus nell'organismo con danno epatico (5-10% dei casi); in questo caso la malattia ha un andamento cronico e può compromettere la funzionalità epatica nel giro di 10-30 anni con l'insorgenza di cirrosi epatica o di carcinoma epatocellulare primitivo (di solito dopo che è già presente la cirrosi);
Stato di portatore inattivo (5% dei casi): il virus persiste nel fegato ma non provoca danno epatico; può rimanere in questo stato anche tutta la vita, senza arrecare danni nemmeno a lungo termine. Risulta essere poco contagioso.
Per la prevenzione dell'infezione da virus dell'epatite B sono stati sviluppati diversi vaccini a partire dagli anni 80. Questi si basano sull'uso di una delle proteine dell'involucro del virus (antigene di superficie dell'epatite B o HBsAg). Il vaccino è stato originariamente ottenuto dal plasma di pazienti che avevano contratto da lungo tempo l'infezione da virus dell'epatite B. Tuttavia, dal 1996, viene realizzato grazie a una tecnologia di sintesi del DNA ricombinante che non contiene derivati del sangue. Non si può essere infettati con il virus dell'epatite B da questo vaccino.
Il rischio di trasmissione verticale al neonato può essere drasticamente ridotto dal 20% - 90% al 5% -10% con la somministrazione del vaccino dell'epatite B (HBV 1) e le immunoglobuline (HBIG) entro 12 ore dalla nascita, seguite da una seconda dose di vaccino anti-epatite B (HBV 2) a 1-2 mesi e una terza dose non prima di 6 mesi (24 settimane).
In seguito alla vaccinazione, l'antigene di superficie dell'epatite B può essere rilevato nel siero per più giorni. Questo fenomeno è noto come antigenemia del vaccino. Il vaccino somministrato fornisce protezione per l'85-90% degli individui. La protezione è stata osservata per 12 anni in soggetti che presentano un'adeguata risposta iniziale al ciclo primario di vaccinazioni, l'immunità prevista è di almeno 25 anni. L'efficacia della vaccinazione deve essere comprovata da un apposito esame del sangue.
A differenza dell'epatite A, l'epatite B non è generalmente diffusa attraverso acqua e cibo. Invece essa si trasmette attraverso i fluidi del corpo. La prevenzione è quindi focalizzata a evitare questo tipo di trasmissione: rapporti sessuali non protetti, trasfusioni di sangue, il riutilizzo di aghi e siringhe contaminate e la trasmissione verticale durante il parto, sono alcune delle situazioni più a rischio. I neonati possono essere vaccinati alla nascita.
Uno studio ha dimostrato che iniezioni multiple di piccole dosi di immunoglobuline anti epatite B (HBIg, 200-400 UI al mese), o di lamivudina orale (100 mg al giorno) in madri portatrici di HBV con un alto grado di contagiosità (> 106 copie/mL) nella gravidanza avanzata (gli ultimi tre mesi di gravidanza), è una metodologia efficace e sicura prevenire la trasmissione intrauterina di HBV.
In caso di infezione è necessario sottoporre i familiari e i partner sessuali ai test sierologici per la ricerca del virus HBV (HBsAg, HBsAb e HBcAb). Se i test danno esito negativo, la vaccinazione anti-epatite B evita il rischio che l'infezione possa diffondersi.
L'infezione del virus per l'epatite B può coesistere con altre infezioni virali che rappresentano possibili concause di malattia epatica cronica. Queste infezioni comprendono l'epatite A, l'epatite C, l'epatite D e la sindrome da immunodeficienza acquisita AIDS. Nei pazienti con epatite B, quindi è importante verificare la presenza di eventuali co-infezioni con i virus HAV, HCV, HDV e HIV. Nei pazienti con epatite B cronica che non hanno contratto l'epatite A, la vaccinazione anti-epatite A protegge dall'eventuale co-infezione HBV/HAV.
Poiché l'epatite B cronica è una malattia a rischio di complicanze sul lungo periodo (fibrosi, cirrosi e carcinoma epatico), i pazienti devono essere costantemente monitorati per seguire l'evoluzione della malattia. Inoltre, la presenza di malattie del fegato di origine alcolica, autoimmunitaria, o metabolica, può indurre un peggioramento del quadro clinico del paziente. L'ecografia del fegato permette di evidenziare la formazione di eventuali lesioni sospette riconducibili a tumore epatico. A differenza infatti di quanto si verifica in caso di epatite C, il carcinoma epatico da virus dell'epatite B si può manifestare anche in un fegato senza cirrosi: il motivo è che HBV produce la proteina X, che ha un'azione cancerogena diretta sul fegato, a prescindere dallo sviluppo di cirrosi epatica.
aa.vv., Patologia medica Piccin. Aggiornamento 1989, PICCIN, 1989,  pp. 57–, ISBN 978-88-299-0793-9.
 Luigi Grazioli e Lucio Olivetti, Diagnostica per immagini delle malattie del fegato e delle vie biliari, Elsevier srl, 2005,  pp. 497–, ISBN 978-88-214-2729-9.
 Mauro Moroni, Roberto Esposito e Fausto De Lalla, Malattie infettive, Elsevier srl, 2008,  pp. 585–, ISBN 978-88-214-2980-4.
 Michele Stefani, Lezioni di anatomia patologica, PICCIN, 1996,  pp. 380–, ISBN 978-88-299-1184-4.
 Emilio Arisi, Farmaci in gravidanza, Elsevier srl, 2002,  pp. 123–, ISBN 978-88-86457-48-4.
 S. Fagiuoli, Dalle epatiti virali al trapianto di fegato: problemi aperti in epatologia, PICCIN, 2001,  pp. 145–, ISBN 978-88-299-1597-2.
(EN) Henryk Dancygier, Scott L. (FRW) Friedman, H. D. (CON) Allescher, U. (CON) Beuers, Clinical Hepatology: Principles and Practice of Hepatobiliary Diseases:, Springer, 1º gennaio 2010,  pp. 752–, ISBN 978-3-642-04509-7.
(EN) Sheila Sherlock, Sheila Sherlock (Dame.) e James Dooley, Diseases of the liver and biliary system, Wiley-Blackwell, 2002,  pp. 285–, ISBN 978-0-632-05582-1.
(EN) F. Blaine Hollinger, Viral hepatitis, Surendra Kumar, 2002,  pp. 103–, ISBN 978-0-7817-4055-5.
(EN) John Nicholas, Human Cancer Viruses: Principles of Transformation and Pathogenesis, Karger Publishers, 2008,  pp. 98–, ISBN 978-3-8055-8576-7.
(EN) Henryk Dancygier, Scott L. (FRW) Friedman, H. D. (CON) Allescher, U. (CON) Beuers, Clinical Hepatology: Principles and Practice of Hepatobiliary Diseases:, Springer, 1º gennaio 2010,  pp. 692–, ISBN 978-3-642-04509-7.
(EN) Brian I. Carr, Hepatocellular Carcinoma: Diagnosis and Treatment, Springer, 29 settembre 2009,  pp. 236–, ISBN 978-1-60327-373-2.
(EN) Hans-Jörg Senn, Clinical Cancer Prevention, Springer, 14 gennaio 2011,  pp. 75–, ISBN 978-3-642-10856-3.
(EN) Ralph D. Feigin, Textbook of pediatric infectious diseases, Elsevier Health Sciences, 2004,  pp. 1871–, ISBN 978-0-7216-9329-3.
(EN) C. Fauquet e International Committee on Taxonomy of Viruses, Virus taxonomy: classification and nomenclature of viruses : eighth report of the International Committee on the Taxonomy of Viruses, Academic Press, 2005,  pp. 381–, ISBN 978-0-12-249951-7.
 Epatite B, su thes.bncf.firenze.sbn.it, Biblioteca Nazionale Centrale di Firenze. 
 Conoscere e prevenire le malattie del fegato, su malattiedelfegato.blogspot.com.
(FR) Epatite virale C: Informazione, su jeunesensante.ca. URL consultato l'8 ottobre 2008 (archiviato dall'url originale l'8 febbraio 2009).
(EN)  [1] MEDHELP forums to share information among doctors and patients on HBV

L'epatite C è una malattia infettiva, causata dall'Hepatitis C virus (HCV), che colpisce in primo luogo il fegato (epatite). L'infezione è spesso asintomatica, ma la sua cronicizzazione può condurre alla cicatrizzazione del fegato e, infine, alla cirrosi, che risulta generalmente evidente dopo molti anni. In alcuni casi, la cirrosi epatica potrà portare a sviluppare insufficienza epatica, cancro del fegato, varici esofagee e gastriche.L'HCV è trasmesso principalmente per contatto diretto con il sangue infetto, spesso dovuto all'uso di droghe per via endovenosa, a presidi medici non sterilizzati e trasfusioni di sangue. Si stima che circa 130-170 milioni di persone al mondo siano infettate dal virus dell'epatite C. L'esistenza dell'epatite C, in origine definita "epatite non A non B", è stata ipotizzata nel 1970 e confermata nel 1989.Il virus persiste nel fegato di circa l'85% delle persone infette. Questa infezione persistente può essere trattata con numerosi farmaci, alcuni giunti a disposizione solo dal 2015. Con i farmaci più moderni si può avere la guarigione in oltre il 90% dei pazienti trattati. Chi ha già sviluppato la cirrosi o il cancro del fegato (epatocarcinoma) beneficerà molto meno del trattamento farmacologico e pertanto per questi pazienti in fase avanzata potrebbe essere necessario un trapianto di fegato.. Non esiste ancora un vaccino specifico contro questa infezione.
A metà degli anni settanta, Harvey J. Alter, capo della sezione Malattie Infettive del Dipartimento di Medicina Trasfusionale presso lo statunitense National Institutes of Health, insieme al suo team di ricerca, dimostrò come la maggior parte dei casi di epatite post-trasfusionale non fossero causati dal virus dell'epatite A o B. Nonostante questa scoperta, gli sforzi di ricerca internazionali per identificare il virus, inizialmente chiamato epatite non A non B (NANBH), non ebbero successo per più di un decennio. Nel 1987, Michael Houghton, Qui-Lim Choo e George Kuo, della Chiron Corporation, in collaborazione con il dottor D.W. Bradley del Centers for Disease Control and Prevention (CDC), utilizzarono un nuovo approccio di clonazione molecolare per identificare il microrganismo sconosciuto e sviluppare quindi un test diagnostico.Nel 1988, l'esistenza del virus fu confermata da Alter verificandone la presenza in una serie di campioni NANBH e, nell'aprile 1989, la scoperta del virus HCV fu pubblicata in due articoli sulla rivista Science. La scoperta ha portato a significativi miglioramenti nella diagnosi e un migliore trattamento antivirale. Nel 2000, Alter e Houghton sono stati premiati con il Lasker Award for Clinical Medical Research per "lavoro pionieristico che ha portato alla scoperta del virus che causa l'epatite C e lo sviluppo di metodi di screening che hanno ridotto il rischio di trasfusione di sangue infetto da epatite negli Stati Uniti dal 30% nel 1970 quasi a zero nel 2000".

Tra il 492 e il 496 scrisse una lettera a papa Gelasio I, dove si lamentò del crimine commesso da due cittadini di Benevento, Bennato e Mauro, i quali, approfittando della sua assenza, avevano violato il diritto di asilo in una chiesa dove si era rifugiato un ecclesiastico. Questa lettera di Epifanio non è stata conservata, ma il suo contenuto è noto grazie alla risposta del pontefice, il quale avvertì il vescovo beneventano, chiamato frater et coepiscopus noster, che tutti i vescovi della regione avevano ricevuto istruzione di vietare ai due colpevoli l'accesso alle loro chiese.
Epifanio prese parte al concilio romano celebrato da papa Simmaco in basilica Petri Apostoli il 1º marzo 499, durante il quale furono stabilite norme sull'elezione dei vescovi di Roma per evitare che si potesse ricreare una situazione simile a quella del 22 novembre precedente, quando erano stati eletti due vescovi, Simmaco e Lorenzo. Negli atti del concilio Epifanio appare in due occasioni: nella lista delle presenze, dove compare al 36º posto, e nell'elenco dei vescovi che sottoscrissero i decreti conciliari, dove figura al 42º posto.
Il vescovo di Benevento potrebbe essere documentato anche in altre due occasioni, dove tuttavia il suo nome non è accompagnato dalla sede vescovile di appartenenza. Un vescovo di nome Epifanio prese parte al concilio indetto da papa Gelasio I il 13 maggio 495, e un vescovo con lo stesso nome fu destinatario di un'altra lettera di papa Gelasio. In entrambe le occasioni, secondo la prosopografia di questo periodo, potrebbe trattarsi del vescovo di Benevento o dell'omonimo vescovo di Spello.
Nei cataloghi tradizionali dei vescovi di Benevento Epifanio è considerato come 25º vescovo, se si ammette come protovescovo san Fotino (I secolo), oppure come 13º vescovo, se si pone come primo vescovo beneventano san Gennaro (IV secolo). Succedette sulla cattedra di Benevento a san Sofio.
(LA)  Mario della Vipera, Chronologia episcoporum et archiepiscoporum metropolitanae ecclesiae Beneventanae, Napoli 1636, p. 21
Pompeo Sarnelli, Memorie cronologiche de' vescovi ed arcivescovi della S. Chiesa di Benevento, Napoli 1691, p. 26
(FR)  Charles Pietri, Luce Pietri (ed.), Prosopographie chrétienne du Bas-Empire. 2. Prosopographie de l'Italie chrétienne (313-604), École française de Rome, vol. I, Roma 1999, pp. 644-645
La prima e unica stagione della serie televisiva ABC Stage 67 è andata in onda negli Stati Uniti dal 14 settembre 1966 al 3 maggio 1967 sulla ABC.
Guest star: Alan King (Leo), Leonardo Cimino (Dino), Lee Grant (Laura), Alan Arkin (Barney Kempinski), Philip Coolidge (Farley), Rex Everhart (Klein), John Gielgud (Rich Man), Arlene Golonka (Mary)
Guest star: Hugh Griffith (Karl Hoffman), Kay Walsh (Greta), Maureen Pryor (Rebecca), Jill Bennett (Frieda), Hamilton Dyce (Koorp)
Guest star: Dick Cavett (presentatore), Bob Lind (se stesso), Ronnie Schell (se stesso), Delos Jewkes (se stesso), Thurston Frazier (se stesso), The Doodletown Pipers (loro stessi), Ann Elder (se stessa)
Guest star: Lou Jacobi (Comedian), Joe Namath (Quarterback), Fred Clark (Dean Severance), Phyllis Newman (Mary Severance), Eddie Foy, Jr. (Casey), Donald O'Connor (madre di Hermes), Larry Blyden (Todd Bronson)
Guest star: Byron Sanders (Cable), Katharine Houghton (Bonnie), Brandon de Wilde (Carl Boyer), Hugh Franklin (Howard Boyer), Arthur Kennedy (tenente Hammond), Dana Elcar (Lou Coolidge)
Guest star: David Charkham (Mark Otis), Tippy Walker (Virginia Otis), Natalie Schafer (Mrs. Otis), Mark Colleano (Matthew Otis), Michael Redgrave (Sir Simon Canterville), Peter Noone (David), Douglas Fairbanks, Jr. (ambasciatore Otis)
Guest star: Connie Stevens (Flame), Lee Grant (Ruth), Vera Miles (Adele), Lew Ayres (Arthur), Stuart Whitman (Steve), Estelle Winwood (Sarah)
Guest star: Dorothy Stickney (Mrs. Monday), Charmian Carr (Ella Harkins), Dorothy Sands (magazziniere), Leonard Elliott (Store person), Anthony Perkins (Charles Snell), Magaretta Warwick (magazziniere), Mike Meola (magazziniere), Margaret Barker (magazziniere), Margaret Bannerman (magazziniere), Larry Gates (Roscoe Potts)
Guest star: L. Q. Jones (Mr. McClellan), Ben Johnson (sceriffo Barbee), Joan Tompkins (Mrs. Bertha Nord), Robert Emhardt (Burleigh), Peter Robbins (Herbert), Olivia de Havilland (Ellie Thompson), Jason Robards (Royal Earle Thompson), Per Oscarsson (Olaf Helton), Jill Andre (Mrs. McClellan), Steve Sanders (Arthur), Theodore Bikel (Homer T. Hatch)
Guest star: Joanie Sommers (Angie), Murray Roman (Hairy Eddie Popkin), Will Mackenzie (Jerome), Donna Jean Young (Juanita), Stephen Perry (membro dei Celestials), Jeff Siggins (membro dei The Celestials), Evelyn Russell (Don Prospect), Rick Nelson (Carlos O'Connor), James Coco (Mr. Zuckerman), Tyrone Cooper (se stesso), Lada Edmund, Jr. (Irene D'Oeuvre), Anthony Holland (Don Prospect, capo Vertigo Records)
Guest star: Lavinia Cassells (zia), Christine Marler (zia), Truman Capote (narratore), Donnie Melvin (Buddy), Geraldine Page (Sook), Win Forman (negoziante), Lynn Forman (donna in auto), Josip Elic (Haha)
Guest star: Conrad Nagel (Mr. Mallory), Carole Mathews (Kay Bartlett), Ruth White (Geraldine Davis), James Broderick (Hal Crady), John Baragrey (Ed Bartlett), Cliff Robertson (Ben Weldon), Robert Gerringer (George Blessing), Dustin Hoffman (J. J. Semmons), Joan Darling (Peg Crady), Barnard Hughes (Lathrop Hyde), Dina Merrill (Ginny Weldon)
Guest star: Kenneth Connor (se stesso), Albert Finney (se stesso), Ronnie Corbett (se stesso), Peter Sellers (se stesso), Libby Morris (se stessa), David Frost (presentatore), Julie Felix (se stessa), Laurence Olivier (se stesso), Denys Palmer (se stesso), Danny La Rue (se stesso), Carol Lynley (se stessa)
Guest star: The Mamas and the Papas (loro stessi), Count Basie (se stesso), The Doodletown Pipers (loro stessi), The Supremes (loro stessi), Bobby Darin (se stesso), Peter Gennaro (se stesso), Petula Clark (se stessa)
Guest star: Richard Pryor (se stesso), Redd Foxx (se stesso), Diahann Carroll (se stessa), Diana Sands (se stessa), Harry Belafonte (se stesso), Dewey 'Pigmeat' Markham (se stesso), Moms Mabley (se stessa), George Kirby (se stesso), Dick Gregory (se stesso), Godfrey Cambridge (se stesso)
Guest star: Leon Ames (Gray), Honor Blackman (Jane & Jill Marriott), Reginald Gardiner (zio Andrew), Richard Haydn (Whitey), Tony Randall (ispettore Berry, Geoffrey Judge), Bernard Fox (Jack)

La prima stagione della serie televisiva American Horror Story, intitolata American Horror Story: Murder House, è stata trasmessa in prima visione negli Stati Uniti d'America sul canale via cavo FX dal 5 ottobre al 21 dicembre 2011.
In Italia la stagione è andata in onda in prima visione sul canale satellitare Fox dall'8 novembre 2011 al 31 gennaio 2012. In chiaro approda dal 3 febbraio 2013 su Deejay TV.
Il cast principale di questa stagione è composto da: Connie Britton (Vivien Harmon), Dylan McDermott (Dr. Ben Harmon), Evan Peters (Tate Langdon), Taissa Farmiga (Violet Harmon), Denis O'Hare (Larry Harvey) e Jessica Lange (Constance Langdon).
Il cast ricorrente di questa stagione è composto da Frances Conroy, Alexandra Breckenridge, Lily Rabe, Christine Estabrook e Jamie Brewer, mentre tra le special guest star figurano Kate Mara, Zachary Quinto, Eric Stonestreet e Charles S. Dutton.
Los Angeles, 1978: Troy e Bryan, due ragazzini gemelli armati di mazze da baseball, entrano in una casa abbandonata, incuranti degli avvertimenti di una bambina affetta da sindrome di Down che se ne sta immobile dinnanzi la casa. Una volta entrati, dopo aver frantumato ogni cosa che capita loro a tiro, vengono uccisi.
2011: la famiglia Harmon (lo psichiatra Ben, la moglie Vivien e la figlia adolescente Violet) giunge a Los Angeles da Boston e acquista la casa dopo una breve trattativa in cui vengono informati che i precedenti inquilini, una coppia omosessuale, erano morti in circostanze non chiare, in apparenza un "omicidio-suicidio".
Una volta ristrutturata, nella casa fa subito capolino Adelaide (la bambina Down apparsa nell'antefatto di 33 anni prima) che vive lì vicino con la madre, l'inquietante Constance; come rivela la madre, Adelaide è da sempre legata e attratta dalla casa, nella quale entra continuamente. Ben inizia le sue sedute con i pazienti, in particolare con Tate, giovane psicotico che cerca di far colpo su Violet: la ragazza nel frattempo inizia ad andare a scuola e subito si scontra con delle coetanee.
Nella casa appaiono misteriose figure, tra cui Moira, un'anziana governante che aveva lavorato per i precedenti proprietari, e che riesce a farsi assumere da Vivien: la donna appare agli occhi di Ben come una giovane e provocante cameriera. A Ben appare inoltre Larry, un inquietante uomo dal volto per metà bruciato, ex proprietario della casa che aveva sterminato la sua famiglia, bruciando la moglie e le figlie mentre dormivano. Larry insiste perché lascino la casa, ma Ben non gli dà ascolto.
Guest star: Frances Conroy (Moira O'Hara), Alexandra Breckenridge (Moira da giovane), Christine Estabrook (Marcy), Jamie Brewer (Adelaide Langdon), Shelby Young (Leah), Andy Umberger (Dr. Day), Bianca Lawson (Abby), Christian Serratos (Becca).
Altri interpreti: Katelyn Reed (Adelaide da bambina), Bodhi Schulz (Troy), Kai Schulz (Bryan), Ben Woolf (Thaddeus Montgomery).
1968: le inquiline della casa sono cinque ragazze, tre delle quali escono una sera per andare ad un concerto dei Doors: le due che rimangono sono aggredite e uccise da uno psicopatico.
2011: durante la seduta settimanale, Tate provoca Ben, sbattendo in faccia allo psichiatra i pensieri erotici che fa su Violet: Ben lo manda fuori, e riceve nello stesso momento una chiamata da Hayden, una studentessa ventunenne con la quale aveva avuto una relazione extra-coniugale. Alla sera, Vivien si mostra preoccupata per la gravidanza, che reputa strana, e racconta al marito le sue perplessità al riguardo: come spesso accade, nella casa si sentono strani rumori e, sceso in cantina, Ben trova ancora Adelaide che è entrata in casa.
L'indomani Ben accoglie una nuova paziente, Bianca, che si dimostra affascinata dall'idea di trovarsi nella casa che è stata teatro di così tanti orrori; quando esce a fare jogging, Ben – pieno di sensi di colpa per aver saputo che Hayden aspetta un bambino dalla loro relazione – incontra di nuovo l'inquietante Larry, che di nuovo lo esorta a lasciare prima possibile la casa. Ben prende la decisione di tornare a Boston per un paio di giorni, per cercare di risolvere la situazione con Hayden, e lo comunica a Vivien, dicendole che una sua ex paziente ha tentato di suicidarsi e che ha richiesto il suo aiuto.
Constance, nel frattempo, col pretesto di scusarsi per l'intrusione notturna di Adelaide, prepara dei cupcake da portare a Violet; la giovane non è in casa ma viene ricevuta da Vivien, con la quale si sofferma a chiacchierare. Durante la conversazione, Constance le confida di avere avuto quattro figli, e che solo il primo, peraltro morto, è stato sano e normale. Ben si reca quindi a Boston da Hayden e madre e figlia rimangono sole in casa; vengono così sorprese da un uomo e due donne, una delle quali è Bianca, la paziente che provava una morbosa attrazione per la casa. L'intenzione dei tre folli è quella di far rivivere i fatti tragici del 1968, ripetendo l'omicidio delle due donne nei minimi particolari (una annegata in vasca da bagno e una accoltellata). Ma Vivien e Violet, con l'aiuto imprevisto di Tate, apparso al momento opportuno, ribaltano la situazione; condotti nello scantinato, gli aggressori vengono dilaniati da ciò che si cela nella casa.
A Boston, Ben apprende che Hayden voleva averlo vicino solo perché ha deciso di abortire; prende così coraggio e rimane con la ragazza. Quando la mattina successiva viene a sapere dell'aggressione notturna a moglie e figlia, si precipita a casa, dove Vivien gli dice chiaramente che ha intenzione di vendere l'abitazione.
Guest star: Frances Conroy (Moira O'Hara), Alexandra Breckenridge (Moira da giovane), Jamie Brewer (Adelaide Langdon), Shelby Young (Leah), Michael Graziadei (Travis Wanderley), Rosa Salazar (Maria), Jamie Harris (Franklin), Mageina Tovah (Bianca), Azura Skye (Fiona), Kyle Davis (Dallas), Scott Lawrence (Detective Webb), Drew Powell (Detective Collier).
1983: Constance sorprende il marito che cerca di violentare la provocante cameriera Moira e uccide brutalmente entrambi.
2011: Vivien, terrorizzata dopo gli ultimi avvenimenti, è fermamente decisa a vendere la casa, ma Ben le confessa di essersi indebitato per acquistarla e per dare alla famiglia la prospettiva di una nuova vita. Vivien, infastidita dai modi e dalle bugie del marito, contatta comunque l'agente immobiliare.
Moira (da adulta) scopre ancora Constance che ruba delle posate dalla casa degli Harmon; nel litigio tra le due donne emerge che Moira è imprigionata nella casa, e non può lasciarla. Ben nel frattempo ha una nuova paziente, ma, mentre la cura, cade in una strana catalessi. Risvegliatosi si ritrova in giardino, senza memoria di come ci sia arrivato e con le mani sporche di sangue. Rientrato in casa trova ancora Moira (giovane), che lo provoca mentre pulisce del sangue dal pavimento. Ben perde la testa e aggredisce Moira, ma viene sorpreso da Vivien che prende le parti della donna. I due non comprendono quel che sta accadendo, in quanto la moglie vede Moira anziana (e senza un occhio) mentre Ben continua a vedere la cameriera giovane, e in abiti succinti. Vivien comunque riassume Moira, che minaccia di fare loro causa se sarà licenziata senza giusta causa.
Ben riceve la visita di Hayden, che gli dice di non avere abortito e, anzi, di avere intenzione di farsi mantenere da lui; a fatica Ben riesce a farla uscire di casa e le dà un nuovo appuntamento. Più tardi Vivien assiste al passaggio di una vettura di un tour nei luoghi misteriosi di Los Angeles, che sosta davanti a casa sua; incuriosita, sale tra i passeggeri e si apprende così l'antefatto della costruzione della casa e dei suoi primi proprietari.
Costruita nel 1922 da un medico delle star di Hollywood, il dott. Montgomery, per la moglie Nora, la casa vide la follia del medico (che faceva esperimenti sugli animali in cantina) e la disperazione della moglie per la loro precaria situazione finanziaria; la donna inizia così a procurargli giovani donne che vogliono abortire. Fino al 1926 (data in cui si accenna ad un "evento scioccante") oltre 20 donne hanno abortito nella casa.
Dopo una serie di altri avvenimenti (tra cui l'apparizione di Nora come aspirante compratore della casa a Vivien), Ben si ritrova in casa Hayden, infuriata perché non si è presentato al loro appuntamento; mentre la convince a uscire, la donna viene colpita da Larry con un badile e uccisa nel giardino. Larry convince Ben, disperato e incapace di prendere una decisione, a seppellirla in giardino (cosa che farà, costruendoci sopra un gazebo), sotto lo sguardo di Constance e Moira, che vede nella fossa scavata da Larry i propri resti mortali.
Guest star: Frances Conroy (Moira O'Hara), Alexandra Breckenridge (Moira da giovane), Christine Estabrook (Marcy), Matt Ross (Dr. Charles Montgomery), Lily Rabe (Nora Montgomery), Eric Close (Hugo Langdon), Geoffrey Rivas (Detective Jack Colquitt), Eve Gordon (Dott.ssa Hall), David Anthony Higgins (Stan), Adina Porter (Sally Freeman).
Altri interpreti: Abbie Cobb (Dorothy Hudson), James Gaudioso (Sal Mineo), Jennifer Jostyn (Ronni), Roz Witt (Daphne).
2010: i proprietari della casa sono Chad e Patrick, una coppia gay. Chad sta allestendo la casa per Halloween, mentre Patrick è diretto in palestra. La coppia ha una relazione agitata, tumultuosa, aggravata dalla situazione finanziaria; stanno inoltre cercando di vendere la casa. Dopo una breve discussione, Patrick esce per andare a comprare un costume. Ora Chad è nella cucina quando l'uomo di gomma appare; Chad crede che sia Patrick e prova a scusarsi per l'alterco avuto in precedenza, ma l'uomo di gomma lo attacca e gli spezza il collo. Patrick entra nella stanza vestito da cowboy e rimane sconvolto dalla scena.
2011: Vivien chiede a un agente di sicurezza privata (Luke) di installare nella casa un sistema d'allarme. Gli Harmon assumono degli arredatori d'interni per sistemare la casa e aumentare le possibilità di vendita. Chad dice a Vivien che una volta ha scoperto Patrick a controllare la sua bolletta del telefono, e consiglia alla donna di fare lo stesso. Nel frattempo, Larry tormenta Ben, chiedendo una ricompensa per aver ucciso Hayden, ma Ben lo respinge. Ben concorda con Tate di continuare la terapia, ma al di fuori della casa.
Addie vuole vestirsi da “bella ragazza”, ma Constance non è d'accordo. Constance ride di lei, ma poi le compra un costume da “bella ragazza”. Mentre la ragazzina è in giro a fare “dolcetto o scherzetto?” viene investita da un'auto. Constance cerca di portarla sul prato della casa degli Harmon prima che muoia, cosicché sarà in grado di rimanere intrappolata nella casa.
Violet incontra Tate (che indossa il costume da uomo di gomma, per spaventarla) e le dice di sapere cosa c'è nella cantina. Tate le racconta che c'è un'entità malvagia, risultato di un progetto folle: il dottor Montgomery , riavuti i resti di suo figlio neonato, barbaramente ucciso e smembrato in seguito al rapimento, tenta e riesce a riportarlo in vita unendo i vari pezzi con un cuore pulsante estratto forse durante uno degli aborti clandestini.
Chad e Patrick continuano a decorare la casa per la notte di Halloween. La loro ricerca della perfezione fa andare su tutte le furie Vivien che li caccia di casa. In un primo momento i due rifiutano, ma quando Chad nota l'uomo di gomma fuori dalla finestra se ne vanno. Ben dice a Vivien che il suo rapporto con Hayden è finito, ma la donna crede che il marito menta e gli dice di andarsene. Improvvisamente il bambino scalcia, ma siccome Vivien è solo all'ottava settimana, i due si preoccupano. All'ospedale viene eseguita un'ecografia che mostra che il bambino è più sviluppato di quello che dovrebbe essere. L'infermiera sviene dopo aver visto il bambino sullo schermo.
La notte di Halloween, quando i “morti possono camminare liberi”, Moira fa visita a sua madre che è ospite in un ospizio, in stato comatoso e le stacca il respiratore automatico. Violet, sola nella casa mentre i suoi genitori sono in ospedale, sente Larry bussare alla porta. Chiama dunque il padre che le dice di aspettarli. Violet riaggancia, non facendo caso all'uomo di gomma dietro di lei.
Quando gli Harmon fanno ritorno a casa, trovano la porta scassinata e Violet sembra sparita. Ben sente bussare alla porta: vede il fantasma di Hayden.
Guest star: Frances Conroy (Moira O'Hara), Christine Estabrook (Marcy), Jamie Brewer (Adelaide Langdon), Matt Ross (Dr. Charles Montgomery), Lily Rabe (Nora Montgomery), Michael Graziadei (Travis Wanderley), Morris Chestnut (Agente Luke), Teddy Sears (Patrick), Missy Doty (Angela).
Altri interpreti: Bodhi Schulz (Troy), Kai Schulz (Bryan), Carmen Blanchard (Violet da bambina), Marilyn O'Connor (Molly).
Larry se ne va e Violet decide di salire al piano superiore. L'uomo di gomma, non vedendola, sparisce. Mentre Violet è seduta sul letto, una piccola mano cerca di afferrare le sue gambe, ma Violet vede Tate sotto la finestra della sua camera. I due escono insieme.
Ben e Vivien tornano a casa e iniziano a cercare Violet, ma poi Violet chiama la madre assicurandole che sta bene. Tate e Violet vanno alla spiaggia e lui le dice che quando era a scuola è stato per lui un brutto periodo. Improvvisamente cinque adolescenti che sembrano mascherati da Halloween (maciullati e sporchi di sangue) appaiono e Tate dice loro di lasciarli in pace.
Ben chiude la porta in faccia a Hayden. Esce e trova Larry nel retro. Credendo che l'assassinio di Hayden sia solo stato simulato e che i due stiano cercando di minacciarlo, Ben attacca Larry con una pala. Larry capisce che Hayden è un fantasma, ma Ben non gli dà retta e lo minaccia di ucciderlo se lo vedrà ancora.
All'interno della casa, Vivien dice a Ben che deve andarsene e va a prepararsi per un bagno. Hayden la chiama sul telefono e le due donne discutono. Sullo specchio del bagno appare un messaggio: Hayden dice a Vivien di chiedere a Ben di ciò che è successo a Boston. Vivien dice a Ben che Hayden è in casa. Ben trova Hayden nella cantina e, dopo una discussione in cui Hayden rivela che lei è veramente morta, Larry colpisce Ben con una pala e lo lega, pianificando di bruciare la casa. Ma il fantasma di Chad interviene. Nora libera Ben dicendogli di salvare il suo bambino.
Hayden appare a Vivien ed entrambe rimangono sconvolte quando scoprono di essere incinte. Hayden aggredisce Vivien con un pezzo di specchio, ma viene fermata da Ben che viene costretto a confessare di aver ingravidato la ragazza mesi dopo che Vivien aveva scoperto la loro relazione. Avendo sentito suonare l'allarme, Luke interviene e arresta Hayden. Mentre la sta portando dalla polizia, Hayden sparisce dall'auto. Nel frattempo, Ben prepara la sua roba e se ne va.
Gli adolescenti trovano Tate e Violet, ma Tate protegge la ragazza facendosi inseguire da loro. Constance porta Violet a casa sua, rivelandole che Addie è morta e che Tate è suo figlio.
Gli adolescenti catturano Tate rivelandosi dei fantasmi: sono stati uccisi proprio da Tate durante una sparatoria a scuola. I fantasmi vogliono sapere perché Tate li ha uccisi e che lui ammetta ciò che ha fatto, ma Tate non riesce a ricordarsi niente di loro. Uno dei fantasmi dice che se fosse viva ora avrebbe 34 anni. Mentre la notte di Halloween volge al termine, i ragazzi se ne vanno.
Gli altri fantasmi (Moira, Chad, Patrick, Troy e Bryan; i gemelli del primo episodio; Nora, Maria e Gladys) tornano alla casa.
Guest star: Frances Conroy (Moira O'Hara), Jamie Brewer (Adelaide Langdon), Lily Rabe (Nora Montgomery), Rosa Salazar (Maria), Teddy Sears (Patrick), Morris Chestnut (Agente Luke), Brando Eaton (Kyle Greenwell), Ashley Rickards (Chloe Stapleton), Alessandra Torresani (Stephanie Bogg), Jordan David (Kevin Gedman).
Altri interpreti: Bodhi Schulz (Troy), Kai Schulz (Bryan), Celia Finkelstein (Gladys), Alexander Nimetz (Amir Stanley).
1994: alla Westfield High School un ragazzo entra nella scuola e inizia a uccidere gli studenti. Raggiunge la biblioteca dove ferisce un insegnante che sta cercando di bloccare la porta. Poi uccide cinque studenti. L'assassino è Tate. Una squadra SWAT entra nella casa (all'epoca abitata da Constance) e uccide Tate quando il ragazzo cerca di puntare loro una pistola.
2011: dopo che Violet ha avuto la conferma che Tate è il responsabile della sparatoria alla Westfield High, Constance le presenta una medium (Billie Dean) che le spiega che Tate non sa di essere morto. Constance l'ha mandato da Ben, sperando di aiutarlo a capire e ora hanno bisogno dell'aiuto di Violet anche se lei è sconvolta dalla rivelazione.
Ben ha bisogno di usare la casa per i suoi appuntamenti e per guadagnare soldi. Vivien accetta. Ben vede un nuovo paziente, Derek, che è terrorizzato dalle leggende metropolitane e in particolare da quella dell'uomo maiale che uccide chiunque ripete un particolare mantra di fronte allo specchio. Ben inizia anche a notare che Vivien sta sviluppando un'attrazione nei confronti di Luke, l'agente di sicurezza.
Constance e Moira aiutano Vivien con la gravidanza, preparandole cibi salutari. Anche se all'inizio è disgustata da questi piatti, Vivien sviluppa un forte appetito che la mette a disagio. Contatta l'infermiera che era svenuta durante l'ecografia e scopre che si è licenziata, dichiarando che aveva visto che il bambino era il Diavolo.
Derek, convinto da Ben ad affrontare le sue paure, ripete il mantra di fronte allo specchio del suo bagno, ma viene ironicamente ucciso da un ladro che si nascondeva nella doccia. Violet cerca di confortare Tate nella cantina, ma viene infastidita dagli altri fantasmi. Sconvolta, tenta il suicidio ingoiando molte pillole, ma Tate la porta nella vasca da bagno e la forza a vomitare le pillole. Tate, terrorizzato, confessa che lui la ama e non capisce perché lei è diventata fredda con lui. Sta per lasciarla sola, ma lei lo conforta. Constance parla con Adelaide attraverso la medium Billie e scopre che la figlia è grata di non essere tornata come fantasma e che è impaurita per aver scoperto cosa ha fatto Tate.
Guest star: Frances Conroy (Moira O'Hara), Shelby Young (Leah), Matt Ross (Dr. Charles Montgomery), Azura Skye (Fiona), Kyle Davis (Dallas), Eve Gordon (Dott.ssa Hall), Morris Chestnut (Agente Luke), Missy Doty (Angela), Brando Eaton (Kyle Greenwell), Ashley Rickards (Chloe Stapleton), Alessandra Torresani (Stephanie Bogg), Jordan David (Kevin Gedman), Sarah Paulson (Billie Dean Howard), Tom Gallop (Insegnante).
Altri interpreti: Bodhi Schulz (Troy), Kai Schulz (Bryan), Celia Finkelstein (Gladys), Alexander Nimetz (Amir Stanley).
1994: Constance scopre che Beau, il figlio deforme che vive incatenato nella soffitta, potrebbe esserle portato via per maltrattamenti. Larry, innamorato di Constance, uccide Beau per prevenire ciò. La moglie di Larry si uccide (e uccide le loro figlie) dopo aver scoperto della sua relazione con Constance, dandosi e dando loro fuoco.
2011: Violet consola Tate che le dice che la proteggerà dai fantasmi. Lui le mostra alcune vecchie fotografie della casa e dei Montgomery. Vivien scopre di aspettare due gemelli. Inoltre viene a sapere che Charles Montgomery aveva fatto rivivere suo figlio come un mostro, facendo impazzire Nora che si è poi uccisa dopo aver ucciso il marito.
Un immobiliarista, Joe Escandarian, è interessato all'acquisto della casa, e vorrebbe distruggere il gazebo per costruirci una piscina. Moira cerca di sedurlo in modo che si convinca ad acquistare la casa e scopra così le sue ossa. Ben trova Larry e lo conforta, scoprendo che Larry vuole la casa perché possa stare con Constance.
Deridendolo, Ben dice che il costruttore edile comprerà la casa e la demolirà per costruire dei condomini. Constance viene a sapere questa cosa e tenta di sedurre il costruttore, ma lui la respinge violentemente. Constance informa Moira che lui le ha mentito circa il gazebo e intende costruire dei condominii e questo non permetterà di scoprire le sue ossa. Decidono quindi di lasciare da parte la loro rivalità e, con l'aiuto di Larry, portano il costruttore in cantina e lo soffocano, portandolo fuori dalla casa prima che muoia.
Violet fa vedere le foto dei Montgomery alla madre che rimane scioccata: riconosce infatti Nora che era stata da lei perché interessata all'acquisto della casa.
Guest star: Frances Conroy (Moira O'Hara), Alexandra Breckenridge (Moira da giovane), Christine Estabrook (Marcy), Matt Ross (Dr. Charles Montgomery), Lily Rabe (Nora Montgomery), Rosa Salazar (Maria), Eve Gordon (Dott.ssa Hall), David Anthony Higgins (Stan), Morris Chestnut (Agente Luke), Amir Arison (Joe Escandarian), Rebecca Wisocky (Lorraine Harvey).
Sei mesi prima: viene rivelato che Tate è l'uomo di gomma. Il vestito è stato comprato da Chad per cercare di risollevare il suo rapporto con Patrick. Tate indossa il vestito e uccide Patrick e Chad dopo che loro hanno deciso di non voler un bambino, sperando che la nuova famiglia che si trasferirà nella casa abbia un figlio che poi possa diventare di Nora. L'episodio si conclude con l'intera sequenza degli omicidi di Chad e Patrick; si scopre che dopo che Tate li ha uccisi, Moira gli dà la pistola che la coppia possedeva in modo che Tate possa inscenare un omicidio/suicidio.
Oggi: Hayden si accorda con Nora per far impazzire Vivien cosicché loro possano tenere i gemelli. Dopo varie apparizioni, Vivien si innervosisce e Moira, che odia Hayden, le dice dello “Yellow Wallpaper” e che la casa è stregata, esortandola ad andarsene finché è possibile. Vivien e Violet se ne vanno, ma vengono fermate dai fantasmi di Fiona e Dallas e ritornano in casa. Ben crede che Vivien sia instabile mentalmente siccome la polizia non ha trovato alcuna prova di qualcuno che si sia introdotto in casa.
Violet, per paura di dover abbandonare Tate, dice di non aver visto nessun fantasma, dichiarando che Vivien era scossa. Vivien ruba la pistola di Marcy per proteggersi. Hayden convince Tate di attaccare Vivien vestito da uomo di gomma, rivelandogli che lui è il padre di uno dei gemelli. Durante l'attacco Vivien ferisce accidentalmente Ben. Quando la polizia giunge in casa Vivien viene portata via. È felice perché finalmente lascia la casa. Violet è sconvolta da ciò che è successo perché aveva mentito circa i fantasmi. Tate le dice che lui sarà sempre lì per lei.
Guest star: Frances Conroy (Moira O'Hara), Christine Estabrook (Marcy), Lily Rabe (Nora Montgomery), Azura Skye (Fiona), Kyle Davis (Dallas), Eric Close (Hugo Langton), Teddy Sears (Patrick), Morris Chestnut (Agente Luke), Richard Short (Gary), Kathleen Rose Perkins (Terapista di Chad).
1947: una giovane donna, che aspira a diventare attrice a Los Angeles, si presenta nella casa, dove vive e lavora un dentista. Dicendo che non può permettersi le cure, cerca di prostituirsi. Lui la anestetizza e poi la stupra, ma quando ha terminato la donna non si riprende. Preso dal panico, la trascina nella cantina dove incontra il dottor Montgomery che si offre di aiutarlo, ma in realtà la fa a pezzi. I suoi resti vengono ritrovati in un campo da una donna e da suo figlio, rivelando che lei è Elizabeth Short, la Dalia Nera.
2011: il detective Jack Colquitt si presenta alla porta della casa con la sorella di Hayden, Marla. La stanno cercando e la sorella crede che sia stata uccisa. Hayden però appare e assicura di stare bene, dicendo che vive con Ben. Dopo che se ne sono andati, Hayden dice a Ben che ha abortito e se ne va.
Elizabeth Short appare più tardi come nuova paziente, ma l'appuntamento viene interrotto dalla chiamata del medico che gli comunica che lui è il padre di uno solo dei due gemelli.
Moira dice a Constance che Tate è il padre dell'altro bambino e la donna sgrida il figlio dicendo che se Ben scoprirà la verità non lo aiuterà più.
Ben fa visita a Vivien credendo che lei lo abbia tradito. Credendo che stia dormendo, Ben le dice che è disgustato e arrabbiato e che non la aiuterà mai ad andarsene da lì. A casa, Hayden cerca di confortare Ben, ma lui la respinge e le dice che non l'ha mai amata. Lei gli dice che Luke è andato a letto con Vivien. Moira ed Elizabeth cercano di sedurre Ben, ma lui le caccia. Hayden conforta Elizabeth, dicendole che il suo sogno di diventare famosa è diventato realtà quando è morta, diventando famosa come Dalia Nera.
Constance parla con Travis proponendogli di crescere il figlio di Tate, ma lui rifiuta e va a letto con Hayden, che lo uccide. Il corpo di Travis viene fatto a pezzi dal dottor Montgomery e portato via da Larry. Due giocatori di basket trovano il suo corpo, mutilato come quello della Dalia Nera. Elizabeth gli assicura che ora potrà avere la fama che desidera.
Constance, che desidera il bambino, fa visita a Vivien, mostrandole supporto. Vivien le confessa che è stata violentata dall'uomo di gomma, ma fingerà che sia stata un'allucinazione per poter essere dimessa dall'ospedale. Ben si confronta con Luke, ma quest'ultimo gli dice che è sterile e non può essere il padre del bambino. Mentre Moira se ne va, Ben trova la maschera dell'uomo di gomma: vuole sapere la verità e non crede più che la moglie sia impazzita e sia stata stuprata davvero. Moira si complimenta con lui per aver finalmente compreso la verità.
Mentre sta bevendo un tè con Billie Dean, Constance le chiede cosa succede se un bambino viene concepito dal rapporto fra un umano e un fantasma. Billie le dice che secondo alcune profezie papali, il bambino che nascerà sarà l'Anticristo e scatenerà l'Apocalisse.
Guest star: Frances Conroy (Moira O'Hara), Alexandra Breckenridge (Moira da giovane), Matt Ross (Dr. Charles Montgomery), Eve Gordon (Dott.ssa Hall), Geoffrey Rivas (Detective Jack Colquitt), Morris Chestnut (Agente Luke), Michael Graziadei (Travis Wanderley), Joshua Malina (Dr. Daniel Curan), Sarah Paulson (Billie Dean Howard), Mena Suvari (Elizabeth Short), Tanya Clarke (Marla McClaine), April Grace (Naima).
1994: Tate, prima di recarsi a compiere la strage nella biblioteca della scuola si reca nell'ufficio dove lavora Larry, amante di sua madre, e dopo avergli versato della benzina addosso, gli dà fuoco. È questa la causa dell'ustione deturpata sul volto del tale.
2011: Ben riceve la visita di un poliziotto che gli fa sapere che sua figlia non si sta recando a scuola da sedici giorni e si dovrà quindi provvedere alla legge con un tribunale dei minori.
Prima di fare un serio discorso a Violet, Ben chiama un disinfestatore di insetti per risolvere il problema di un gruppo molto vasto di mosche che si stanno annidando sotto al pavimento. Mentre l'uomo controlla le fondamenta scopre qualcosa di orribile e cerca di correre fuori, ma sopraggiunge Tate che lo soffoca per non farlo confessare.
Intanto due detective si dirigono a casa di Constance per informarla del ritrovamento del cadavere di Travis , così la donna si reca a casa di Larry sospettando di lui a causa della gelosia che nutriva nei confronti del giovane. L'uomo però le confessa di aver solo occultato il suo cadavere, riuscendo così a salvarsi dalla furia della donna ma a farsi umiliare ancora una volta per lo sdegno che Constance prova nei suoi confronti. Rincasata la donna si scontra nuovamente con i detective che sospettano di lei riguardo all'omicidio, e durante l'interrogatorio rievoca nella sua mente i momenti in cui uccise il marito e Moira per poi seppellire lei e frammentare il corpo di lui con un tritacarne prima di darlo in pasto ai suoi cani.
Mentre Ben cerca un nuovo istituto per la figlia, Tate comprende che l'uomo non può tentare di mandarla in un nuovo posto all'infinito e così, infilatosi nuovamente il costume di lattice, tenta di ucciderlo sotto alla doccia ma viene scoperto dallo stesso dato che riesce a sfilargli la maschera e a riconoscerlo. Il ragazzo decide così di sedarlo con del cloroformio. Poi propone a Violet la via del suicidio, in modo da riuscire a restare con lei in un loro mondo isolato e perfetto. La ragazza, spaventata, tenta di fuggire da tutto ciò ma si trova bloccata in una sorta di labirinto infinito. Tate è così costretto a rivelarle la triste verità: quando tentò di salvarla dall'overdose di sonniferi in realtà fallì.
Il suo cadavere fu poi nascosto dal ragazzo nelle fondamenta della casa, ecco il motivo della presenza delle mosche.
Larry, mentre recupera dal seminterrato della casa le restanti prove dell'omicidio di Travis (i vestiti insanguinati e il coltello), si incontra con lo spirito dello stesso che gioca con le sue due bambine. Dopodiché si trova anche in presenza della moglie che, con scherno, gli fa capire la felicità che ora provano lei e le figlie in quel mondo dopo la morte.
In un ultimo gesto romantico, Larry si reca alla polizia con le prove per confermare la sua colpevolezza in modo da farsi incarcerare e allo stesso tempo di salvare Constance dall'accusa di omicidio.
In un ultimo colloquio tra prigioniero e visitatore, la donna dice addio a quello che fu il suo amante e che poi diventò un uomo da lei disprezzato.
Guest star: Jamie Brewer (Adelaide Langdon), Michael Graziadei (Travis Wanderley), Rebecca Wisocky (Lorraine Harvey), Malaya Rivera Drew (Detective Barrios), W. Earl Brown (Phil Critter), Gregory Sporleder (Peter McCormick), Derek Richardson (Harry Goodman).
Altri interpreti: Sam Kinsey (Beauregard Langdon), Shyloh Oostwald (Margaret Harvey), Katelynn Rodriguez (Angela Harvey).
1984: Nella cantina, Nora salva un piccolo Tate dall'attacco di suo figlio Thaddeus, e gli insegna che se dice agli spiriti della casa di sparire, loro lo faranno. 
Nel presente Nora dice di volere uno dei figli di Vivian che Tate gli aveva promesso, Anche se ormai Tate si rende conto di non poter più mantenere la promessa fatta, poiché è innamorato di Violet.
2011: Ben va a prendere Vivien al manicomio, intenzionato a portare Violet con lui. Tuttavia Violet è ormai un fantasma,  intrappolata all'interno della proprietà. Durante il viaggio di ritorno verso casa con Ben, Vivien insiste per andare da sua sorella in Florida. Durante l'attesa in macchina, Vivien comincia ad avere le doglie. Violet cerca di spiegare al padre che è morta. Constance porta Vivien in casa e va a cercare "aiuto" per assistere al parto; il fantasma del dottor Charles Montgomery e gli infermieri dell'anno 1968 si apprestano quindi ad aiutarla a partorire. Nel corso del parto Chad rivela a Violet che Tate è il padre di uno dei gemelli. Vivien ha difficoltà nel dare alla luce entrambi i bambini: uno, che verrà preso da Nora, nasce morto, mentre l'altro la fa sanguinare internamente. Violet arriva a confortare la madre e le chiede di "venire a stare con lei". Vivien muore a causa della grossa quantità di sangue perso e Violet si confronta con Tate, dicendogli che lo ama, ma non potrà mai perdonarlo. Gli urla di sparire e Tate lo fa. Vivien conforta la figlia nella vita ultraterrena.
Guest star: Frances Conroy (Moira O'Hara), Matt Ross (Dr. Charles Montgomery), Lily Rabe (Nora Montgomery), Rosa Salazar (Maria), Teddy Sears (Patrick), Sarah Paulson (Billie Dean Howard), Steven Anderson (Dr. Marchesi).
Altri interpreti: Paul Butler (Tate da bambino), Bodhi Schulz (Troy), Kai Schulz (Bryan), Ben Woolf (Thaddeus Montgomery), Celia Finkelstein (Gladys).
Nove mesi prima: Vivien è intenzionata a separarsi da Ben, ma quest'ultimo la convince a ricominciare da capo trasferendosi in un'antica casa a Los Angeles,  che scopriranno poi nei mesi successivi essere "La casa degli omicidi".
2011: Ben, sentendosi ormai solo, progetta di suicidarsi, ma i fantasmi di Violet e di Vivien lo incoraggiano a prendere il gemello rimasto in vita e andarsene dalla casa. Mentre prova ad andarsene, Ben viene impiccato al lampadario e ucciso da Hayden e i fantasmi delle persone che invasero la casa; Constance prende il bambino. Moira e altri fantasmi "innocenti" aiutano i fantasmi degli Harmon ad impedire la morte di altri inquilini spaventando la prima famiglia che vuole lì trasferirsi, i Ramos. Tate, sentendosi alienato, cerca di uccidere il figlio dei Ramos, così Violet non si sentirà sola. Tutto questo viene impedito distraendo Tate. Nora, che vuole un figlio da prima del suo omicidio e che diventasse cattiva, rinuncia alla maternità del gemello nato morto a Vivien, e dice che quest'ultima sarà una madre migliore di lei. Vivien chiede a Moira di essere la madrina del bambino. Gli Harmon e Moira decorano la casa per Natale, mentre Tate dice a Hayden che aspetterà "per sempre"  Violet. Tre anni più tardi, Constance torna a casa e vede una scia di sangue sul pavimento, che porta alla camera da letto del gemello degli Harmon, ora di circa 3 anni, e molto somigliante al padre Tate: ha ucciso la tata e si siede su una sedia a dondolo, sorridendo alla madre adottiva.
Guest star: Frances Conroy (Moira O'Hara), Alexandra Breckenridge (Moira da giovane), Christine Estabrook (Marcy), Jamie Brewer (Adelaide Langdon), Michael Graziadei (Travis Wanderley), Lily Rabe (Nora Montgomery), Azura Skye (Fiona), Kyle Davis (Dallas), David Anthony Higgins (Stan), Rebecca Wisocky (Lorraine Harvey), Mena Suvari (Elizabeth Short), Malaya Rivera Drew (Detective Barrios), Anthony Ruivivar (Miguel Ramos), Lisa Vidal (Stacy Ramos), Brennan Mejia (Gabriel Ramos), Meredith Scott Lynn (Helen).
Altri interpreti: Bodhi Schulz (Troy), Kai Schulz (Bryan), Celia Finkelstein (Gladys), Sam Kinsey (Beauregard Langdon), Asher Gian Starita (Michael Langdon).
