
Paolo Caliari, detto il Veronese (Verona, 1528 – Venezia, 19 aprile 1588), è stato un pittore italiano del Rinascimento, cittadino della Repubblica di Venezia e importante esponente della scuola veneta.
Caliari è noto in particolare per i suoi dipinti a soggetto religioso e mitologico di grande formato, come Nozze di Cana (1563), Cena a casa di Levi (1573) e Trionfo di Venezia (1582). Formatosi come pittore della scuola veronese di pittura nella bottega di Antonio Badile, iniziò ben presto a ricevere importanti committenze, anche grazie alla conoscenza con il celebre architetto Michele Sanmicheli con cui instaurò una prolifica collaborazione. Insieme a Tiziano, più anziano di una generazione, e a Tintoretto, Paolo Veronese è considerato uno del "grande trio che ha dominato la pittura veneziana del cinquecento". Conosciuto come un ottimo colorista, dopo un periodo iniziale iscrivibile alla pittura manierista, sviluppò uno stile naturalistico di pittura, sotto le influenze del Tiziano.
Le sue opere più famose sono elaborati cicli narrativi, eseguiti in uno stile drammatico e colorato, pieno di maestosi scenari architettonici e sfarzosi dettagli. I suoi grandi dipinti rappresentanti feste bibliche, affollati di figure, dipinti per i refettori dei monasteri di Venezia e Verona sono particolarmente famosi. Fu anche il principale pittore veneziano per i soffitti. La maggior parte di queste opere rimane ancora oggi in situ (tra tutte spiccano le decorazioni del Palazzo Ducale di Venezia, della chiesa di San Sebastiano e di Villa Barbaro), o almeno a Venezia, mentre le sue opere conservate nei musei sono principalmente lavori di dimensioni più contenute, come ritratti, che non sempre mostrano il carattere più tipico del pittore.
Caliari è sempre stato apprezzato per "la brillantezza cromatica della sua tavolozza, per lo splendore e la sensibilità della sua pennellata, per l'eleganza aristocratica delle sue figure e per la magnificenza del suo spettacolo", ma il suo lavoro è stato percepito "per non consentire l'espressione del profondo, umano o sublime. Del "grande trio" è stato il meno apprezzato dalla critica moderna. L'opera di Paolo ha anticipato l'arte barocca, ispirando numerosi artisti come Annibale Carracci, Sebastiano Ricci, Pietro da Cortona, Giambattista Tiepolo, fino a Eugène Delacroix.
Figlio di un certo Gabriele, scalpellino (spezapreda, cioè spezzapietre nel dialetto locale), assunse il cognome Caliari probabilmente nel 1556 (anno in cui per la prima volta egli si firma così in una lettera) appartenente a sua madre Caterina, figlia naturale del nobile Antonio Caliari. La famiglia paterna era di origine comasca, il nonno Pietro Gabriele proveniva da Bissone sul lago di Lugano dove esercitava la professione di scultore. Del 1502 è la prima attestazione di Pietro Gabriele a Verona presso la contrada di San Paolo con la moglie Licia e il figlio, futuro padre del pittore.La sua formazione, secondo quanto tramandato da Raffaello Borghini, si svolse nella natia Verona, ma furono di grande rilievo, per gli influssi sulla sua arte e sulla sua carriera, anche le giovanili esperienze fatte prima nel trevigiano e poi a Mantova, presso la corte dei Gonzaga. In seguito si trasferì a Venezia, ove divenne noto come "Il Veronese", e dove dal 1555 risiedette pressoché stabilmente fino alla morte, ottenendo subito notevoli successi.
Nel 1566 sposò Elena Badile, figlia del suo primo maestro Antonio Badile, dalla quale ebbe quattro figli, compresi Carlo (20 luglio 1570 - 1596) e Gabriele (1568 - 1631). Con il fratello di Paolo, Benedetto, i figli furono i suoi principali collaboratori e, dopo la sua morte, proseguirono con modesto esito l'attività della bottega, ormai tra le maggiori di Venezia, talvolta firmando collettivamente le loro opere con la dicitura Heredes Pauli Caliari Veronensis. I rapporti tra Paolo e il suo mentore Badile furono molto stretti e assai proficui per la carriera del giovane pittore. Proprio grazie a lui fu introdotto negli ambienti intellettuali cittadini gravitanti intorno al vescovo riformatore Gian Matteo Giberti. In queste cerchie fa conoscenza con le nobili famiglie Pellegrini, Dalla Torre, Canossa che successivamente diventeranno sue committenti.Attratto sin dall'esordio dalle innovazioni manieristiche piuttosto che dallo stile antichizzante dei suoi primi maestri veronesi più legati alla tradizione del Mantegna e del Bellini, Caliari terrà ferma questa sua matrice anche dopo l'insediamento a Venezia. Difatti, pur certamente attingendo anch'egli alla grande tradizione veneziana – allora incarnata da Tiziano e dal nascente genio di Tintoretto – Paolo mantenne, anche in laguna, un'identità artistica “altra”, “foresta”. Tranne che nella sua produzione estrema, infatti, nella sua pittura il disegno avrà sempre un valore centrale, a differenza della coeva pittura veneziana. Anche il trattamento del colore sarà diverso dalla tradizione autoctona, visto che il Veronese non farà mai del tutto suo il tonalismo (altra caratteristica di fondo della pittura veneziana del tempo), ma preferirà un uso del colore netto e vivace, con campiture ben definite e caratterizzate da decisi cangiantismi.Rilevante sarà il suo lascito per i successivi sviluppi della pittura in laguna, dove in epoca tardo barocca maestri come Sebastiano Ricci e ancor di più il Tiepolo ne riprenderanno in modo evidente l'esempio.Fuori dall'ambito veneziano forte fu l'influsso del Caliari sul bolognese Annibale Carracci e prima ancora sul fratello di questi Agostino che, in sodalizio con lo stesso Paolo, si dedicò ad una fortunata attività di traduzione a stampa della sua produzione pittorica. Tramite i Carracci l'arte di Paolo Caliari diverrà una delle componenti di rilievo della ventura pittura barocca italiana.
Il suo apprendistato si svolse a Verona nella bottega di Antonio Badile (secondo Vasari fu anche allievo di Giovan Francesco Caroto). È opinione condivisa tra gli storici dell'arte, tuttavia, che questa iniziale formazione non ebbe influenze rilevanti sul futuro stile del Veronese, mentre notevole importanza, a partire dal Vasari, è attribuita al rapporto che il giovane Paolo ebbe con l'architetto e suo mentore Michele Sanmicheli, che lo introdusse alle innovazioni manieristiche sia di ascendenza tosco-romana, la cui fonte è Giulio Romano, a lungo attivo nella vicina Mantova, sia di stampo emiliano, riferibili all'opera del Correggio e del Parmigianino.
La prima opera databile del Veronese è Resurrezione della figlia di Giairo, dipinta intorno al 1546, per la cappella Avazi della chiesa di San Bernardino di Verona. L'originale è andato perduto nel 1696 ma al museo del Louvre ne è conservata una copia in formato ridotto. Già le sue opere giovanili, eseguite a Verona, testimoniano la precoce attenzione del Veronese alla "maniera moderna", come la Pala Bevilacqua-Lazise del 1548, realizzata per la cappella funeraria della famiglia committente nella chiesa di San Fermo Maggiore (oggi nel Museo di Castelvecchio), la cui complessità compositiva evidenzia il superamento dello stile del Badile e per l'appunto il recepimento di influssi manieristici.Lo stesso può dirsi della coeva Lamentazione su Cristo morto - ritenuta il capolavoro giovanile del Veronese -, tela commissionata dai Girolamini per la chiesa scaligera di Santa Maria delle Grazie (ora anch'essa a Castelvecchio) che, per composizione e uso del colore, è avvicinabile alla pittura del Parmigianino.Altra notevole prova giovanile e pre-veneziana del Caliari è costituita dal Matrimonio mistico di santa Caterina, dipinta tra il 1547 e il 1550, in occasione delle nozze di esponenti della nobiltà veronese. Sono gli anni immediatamente successivi, tra il 1550 e il 1555, in cui Paolo arriva ai massimi della sua inclinazione manierista, mostrando un forte interesse per le tonalità più pure del colore e per una sofisticata caratterizzazione del disegno.Negli anni successivi lavorò, grazie ai buoni uffici del Sanmicheli, nei pressi di Castelfranco Veneto per i Soranzo (1551), affrescandone la villa di famiglia, edificata dallo stesso Sanmicheli. Tali pitture poi vennero malamente strappate (e la villa distrutta nel 1817) e i resti più significativi si trovano oggi nella sagrestia del Duomo di Castelfranco Veneto. Assieme al Caliari, tutti chiamati da Sanmicheli, nella dimora dei Soranzo lavorarono anche Giambattista Zelotti e Anselmo Canera, equipe che dimostrò un’eccellente unione d’insieme, esperienza replicata altre volte, come nella decorazione di Palazzo Canossa a Verona. Gli affreschi di villa Soranzo - in linea con precedenti esempi del rinascimento veneto, ispirati dalle descrizioni delle ville romane di Vitruvio e Plinio - consistevano in raffigurazioni illusionistiche associate a vedute paesaggistiche o visioni celesti.Questa prima esperienza nella grande decorazione parietale si dimostrò molto importante per la successiva carriera del Caliari. L'apprezzamento di questa prova, inoltre, fruttò al Veronese la prestigiosa chiamata da parte del cardinale Ercole Gonzaga a Mantova (nel 1552) per eseguirvi una pala d'altare per il Duomo raffigurante le Tentazioni di sant'Antonio (Museo di belle arti di Caen), dove ancora una volta il giovane Veronese dimostra la sua piena adesione alla cultura manieristica, rivolgendosi, in questa occasione, al suo versante romano e citando probabilmente il Torso del Belvedere.
La prima prova veneziana del Veronese fu la pala, raffigurante Sacra Famiglia e santi, realizzata per la Cappella Giustiniani in San Francesco della Vigna e posta in opera nel 1551, opera che cita la tizianesca Pala Pesaro.Nel 1553 Paolo fa parte dell'équipe di pittori, diretta da Giovanni Battista Ponchini, chiamata a decorare le nuove sale del Palazzo Ducale destinate al Consiglio dei Dieci: la Sala dell'Udienza, la Sala della Bussola e la Sala dei Tre Capi. Questo fu un incarico di particolare prestigio e contribuì definitivamente all'ingresso di Caliari nella gruppo dei grandi pittori che ricevano committenze dai vari patrizi veneti.Si tratta del primo intervento del Veronese in Palazzo Ducale, dove negli anni successivi, a più riprese, tornerà più volte a dipingere. L'opera più significativa dovuta alla sua mano in questa prima esperienza nella sede del governo veneziano è il grande telero ovale (ora al Louvre) raffigurante Giove che scaccia il Vizio e originariamente collocato nel soffitto della Sala dell'Udienza (insieme Giovinezza, Vecchiaia, Giunone versa i suoi doni su Venezia). Il tema allude alle funzioni di polizia e giudiziarie del Consiglio che venivano esercitate negli ambienti oggetto di questa campagna decorativa. In questa occasione, inoltre, Paolo entrerà in contatto con Daniele Barbaro del quale, qualche anno dopo, affrescherà la sua villa di Maser, nel trevigiano.Questi primi successi propiziarono a Paolo l'allogazione, nel 1554, della decorazione della chiesa dei Girolamini veneziani di San Sebastiano, commissione favorita anche dai precedenti rapporti intrattenuti con questa congregazione già nel periodo veronese, in particolare con il concittadino Bernardo Torlioni, priore del convento. A San Sebastiano il Caliari - anche in questo caso a più intervalli - lavorò per moltissimi anni e vi lasciò alcuni dei suoi più mirabili capolavori.
La decorazione di San Sebastiano prese avvio dalla sagrestia della chiesa. Conclusa questa prima parte dopo circa due anni, Paolo avviò (nel 1555) la decorazione del soffitto della navata centrale, realizzando tre grandi teleri dedicati all'eroina biblica Ester, salvatrice del suo popolo in circostanze avverse e quindi testimone della forza salvifica della fede. Gli episodi raffigurati nelle tre grandi scene sono Il ripudio di Vasti, Ester incoronata da Assuero e Il Trionfo di Mardocheo. È un ciclo famoso e costantemente celebrato, già ab antiquo, come opera di grande bellezza e abilità esecutiva. Dei tre teleri il più noto e apprezzato è Il Trionfo di Mardocheo.Si tratta in effetti di un mirabile saggio di abilità prospettica, con scorci arditissimi, perfettamente controllati dal pittore. L'effetto illusivo dell'incedere dei cavalli (bellissimi) dà quasi la sensazione che essi stiano per precipitare nella sottostante navata. Il corteo si muove in una grandiosa quinta architettonica (tema che il Veronese riprenderà più volte in seguito) che rafforza la profondità prospettica del dipinto. L'attività del Caliari (e dei suoi aiuti) all'interno della chiesa di San Sebastiano si protrarrà per quasi un ventennio, con molte altre opere sia su tela che ad affresco che ornano il fregio dell'altare maggiore, della parte orientale del coro, delle porte dei pannelli dell'organo e del presbiterio.Nel 1556 Paolo è chiamato, con altri pittori, a decorare il soffitto della Libreria Marciana. Vasari racconta che la selezione dei pittori reclutati per l'impresa sia stata affidata a una commissione composta da Tiziano, Jacopo Sansovino e Pietro Aretino, commissione che avrebbe avuto anche il compito di premiare il più meritevole tra di essi. La palma della vittoria, sempre seguendo il Vasari, sarebbe andata proprio al Veronese, grazie al suo tondo raffigurante L'Allegoria della Musica, surclassando altri artisti tra cui Andrea Schiavone, Giuseppe Salviati, Battista Franco. Nell'occasione Paolo, è pubblicamente lodato da Tiziano, fatto che ne avrebbe segnato la definitiva affermazione nel panorama artistico veneziano.Di questi anni è anche la decorazione ad affresco dell'interno del palazzo Trevisan a Murano. Queste opere sono oggi irrimediabilmente compromesse, fatta eccezione per Le Sette Divinità Planetarie (conosciuto anche come Trionfo degli Dei), oggi conservato al Museo del Louvre di Parigi, in cui il pittore raffigura molti dei dell'Olimpo: Venere, Crono, Giove, Apollo e Giunone.
Presumibilmente tra il 1560 e il 1561, il Veronese fu chiamato a decorare Villa Barbaro a Maser, nel trevigiano, una nuova costruzione dell'architetto Andrea Palladio. I committenti dell'opera furono i proprietari della villa, i fratelli veneziani Daniele e Marcantonio Barbaro (il primo dei quali già incontrato da Paolo nelle sue vicende professionali). Colti e raffinati umanisti, i due committenti furono con ogni probabilità ideatori essi stessi del tema della decorazione ad affresco realizzata dal Veronese e della sua équipe. È plausibile che i Barbaro avessero tratto spunto, a tal fine, dalle Immagini degli Dei Antichi di Vincenzo Cartari, fortunato trattato cinquecentesco sull'iconografia delle divinità classiche.
L'interpretazione più comune del complesso ciclo è che esso celebri l'armonia universale propiziata dalla Divina Sapienza, la cui rappresentazione allegorica occupa il soffitto della sala principale della Villa (Sala dell'Olimpo). In questa stessa sala, su un loggiato illusionistico, posto in continuità con la finta architettura che inquadra l'allegoria della Sapienza, si affaccia Giustiniana Giustinian, moglie di Marcantonio Barbaro accompagnata da una nutrice. È una delle immagini più celebri degli affreschi di Maser ed è un saggio notevole sia dell'abilità di ritrattista del Veronese, sia della sua capacità di mettere in rapporto lo spazio reale con quello illusorio.Lo stile degli affreschi di villa Barbaro è comunque in stretto collegamento con i dipinti di San Sebastiano, a titolo di esempio la Testa di Vulcano (nella Sala dell'Olimpo) richiama in particolare, se osservata con attenzione, quella dell’arciere dipinta precedentemente per la chiesa.Il dialogo tra l'architettura reale del Palladio e quella immaginaria del Veronese, infatti, è una delle caratteristiche di fondo della decorazione di Villa Barbaro, che abbonda di finte porte, finte nicchie, di effetti di sfondato che dilatano lo spazio verso bellissimi paesaggi realistici ovvero verso i cieli empirei in cui sono inscenate le rappresentazioni allegoriche. Negli affreschi della Villa, Paolo riesce a fondere la sua maturità manieristica con la riscoperta per l'antico.Molto ha fatto discutere, pertanto, la mancata citazione degli affreschi da parte del Palladio ne I quattro libri dell'architettura, dove, nella descrizione della Villa di Maser, di essi non è fatta menzione. Vi è chi ne ha dedotto il mancato apprezzamento da parte del grande architetto del lavoro del Veronese, probabilmente per via dei numerosi elementi architettonici dipinti all'interno di una sua opera architettonica. Sta di fatto però che in altro passo dei Quattro Libri lo stesso Palladio elogia il Veronese e che, sempre a proposito della Villa di Maser, non si fa cenno nemmeno all'apparato scultoreo predisposto da Alessandro Vittoria, artista anch'esso apprezzato dal Palladio.L'apparato allegorico della decorazione della villa prosegue con le celebrazioni della fecondità della terra (Sala di Bacco), e dell'amore coniugale (Sala del Tribunale d'Amore). Il tutto poi si completa raccordando gli ideali umanistici con la fede cristiana alla cui celebrazione è dedicata la decorazione della Sala del Cane e di quella della Lucerna. Infine, nella Sala a Crociera spiccano bellissime figure femminili di musicanti (le "muse", le definisce Carlo Ridolfi), collocate in nicchie illusionistiche.
Tra le invenzioni più note del Veronese si annoverano le grandi scene corali dedicate ai banchetti evangelici, comunemente indicate come Le cene. Si tratta di tele di grandissimo formato, in cui l'episodio evangelico è di fatto il pretesto per mettere in scena le sontuose feste dell'aristocrazia veneziana del tempo.Le scene sono affollatissime e in primo piano non vi sono le dramatis personae del racconto evangelico, che al contrario sembrano quasi essere ignorate, ma gli altri numerosi astanti, inseritivi per pura invenzione pittorica, senza alcuna aderenza al testo sacro: servitori, musici, buffoni, spettatori.Il convivio generalmente si svolge in grandi loggiati, inquadrati da quinte architettoniche magistralmente riprodotte, che riecheggiano le realizzazioni di Andrea Palladio e la trattatistica di Sebastiano Serlio. Ovviamente, anche questi elementi architettonici sono del tutto incompatibili con i luoghi sacri in cui gli eventi raffigurati si sarebbero svolti per la narrazione evangelica.Tutto, in queste invenzioni del Veronese, è all'insegna dello sfarzo, come i raffinatissimi abiti indossati dai personaggi raffigurati (ad eccezione dei protagonisti evangelici), che sono abbigliati secondo la più elegante moda veneziana dell'epoca, come il pregiato vasellame che ingombra la tavola, come la stessa la ricercatezza dei marmi e delle decorazioni degli ambienti in cui il tutto si svolge. Nella folla dei presenti abbondano i ritratti di persone reali, spesso gli stessi committenti, e pare, almeno in un'occasione, vi compaia anche l'autoritratto dell'autore.La serie delle Cene è aperta, tra il 1555 e il 1556, dalla Cena in casa di Simone il fariseo (oggi conservata nella Galleria Sabauda di Torino), che il Veronese eseguì su incarico dei monaci benedettini di San Nazaro e Celso per il refettorio del loro convento a Verona.
Tra le prove successive celebre è Nozze di Cana (1563) che il Veronese dipinse per i benedettini dell'Isola di San Giorgio Maggiore a Venezia e che oggi si trova al Louvre.
Ma ancor più celebre è l'ultima della serie,  la Convito in casa Levi (1573), attualmente presso le Gallerie dell'Accademia, a Venezia. La notorietà della tela è dovuta anche all'interessamento dell'Inquisizione che essa suscitò e che, come è risaputo, costrinse l'autore a cambiare il titolo dell'opera (e quindi l'episodio raffigurato): dall'iniziale Ultima Cena all'attuale Convito in casa Levi. Interessante è la trascrizione, giunta fino a noi, dell'interrogatorio di Paolo davanti all'Inquisizione, che lo aveva convocato perché spiegasse il perché di una rievocazione così fantasiosa e divagante dell'episodio evangelico, con il pittore che ad un certo punto si giustifica con la frase "noi pittori avemo la licenza che si pigliano i poeti et i matti".Anche se la reprimenda inquisitoriale nei confronti del Veronese fu assai blanda, essa è egualmente un eloquente segno dei tempi. Quando il Veronese, per l'ultima volta, si cimenterà con un convivio evangelico lo farà in tutt'altro modo, stando ben attento ad uniformarsi ai dettami della Controriforma in materia di pittura religiosa.È il caso dell'Ultima Cena realizzata nel 1585 e ora conservata nella Pinacoteca di Brera. Tutto lo spettacolare apparato scenografico delle Cene è ormai scomparso e protagonista chiaro della rappresentazione, come sottolineano anche gli effetti luministici, è Gesù. L'atmosfera è raccolta ed è percettibile l'intenzione dell'autore di stimolare, come vogliono le indicazioni del Concilio di Trento, il sentimento devozionale degli osservatori. Infine, l'accento è didascalicamente collocato sull'istituzione dell'Eucaristia, tema assai caro alla Controriforma.La serie e la cronologia delle Cene è la seguente:
Cena di san Gregorio Magno, 1572, Vicenza, Santuario della Madonna di Monte Berico
Convito in casa di Levi, 1573, Venezia, Gallerie dell'AccademiaA queste deve aggiungersi un'ulteriore Cena in casa di Simone realizzata per il soppresso Monastero delle Maddalene di Padova, opera andata perduta. È lo stesso Veronese a darci notizia di questo dipinto nel verbale dell'interrogatorio reso all'Inquisizione a causa dell'Ultima Cena per San Giovanni e Paolo a Venezia (ora Cena in casa Levi), dove, alla domanda se egli avesse realizzato altre tele sul tema, risponde, tra l'altro: «Et ne ho fatto una in Padoa per i Padri della Maddalena». L'atto giudiziario (stilato il 18 luglio 1573) è anche l'ovvio termine ante quem di questa perduta Cena.
Come testimonia Carlo Ridolfi, il gradimento dei Barbaro per gli affreschi di Maser fece sì che a Paolo venisse commissionata, nel 1561, una parte della decorazione della Sala del Maggior Consiglio in Palazzo Ducale, dedicata ad un episodio delle imprese di Federico Barbarossa (opera andata distrutta in un incendio del 1577). Il prestigio della commissione ricevuta dal Veronese lo consacra tra i maggiori, e più richiesti, pittori di Venezia.
Gli anni a seguire, infatti, saranno anni di intensissima attività, che vedono Paolo e la sua bottega impegnati in innumerevoli opere per le chiese veneziane e di terraferma, per il Patriziato veneziano e ancora per il governo serenissimo. Oltre alle già menzionate Cene, nel settimo e ottavo decennio del Secolo, il Veronese dipinge un cospicuo numero di grandi pale d'altare. Dello stesso periodo sono dei grandi ritratti di gruppi familiari realizzati per la nobiltà veneziana, né è trascurata la produzione di tavole di più piccolo formato dedicate a temi mitologici o allegorici, tratti dalla letteratura classica, con palesi allusioni erotiche e sensuali. Esempi di queste produzioni possono essere Creazione di Eva (conservato all'Art Institute of Chicago), Ratto di Europa (oggi al Palazzo Ducale di Venezia) e Mosè salvato dalle acque (Museo del Prado di Madrid).
Di questo periodo sono anche le celebri quattro Allegorie dell'Amore, inizialmente facenti parte di un unico complesso decorativo di un soffitto e oggi collocate alla National Gallery di Londra.Infine, dopo il secondo devastante incendio che nel 1577 colpisce il Palazzo Ducale, il Veronese è chiamato, assieme a Tintoretto, a decorare nuovamente la Sala del Maggior Consiglio. In quell'occasione il Veronese realizza uno dei suoi più imponenti capolavori, l'immenso telero ovale che celebra il Trionfo di Venezia, adorata dai popoli a lei sottomessi, (posto in opera nel 1582). Secondo il giudizio critico è un'opera che chiude un ciclo, quello della pittura fastosa e mondana di Paolo Veronese - carattere riconoscibile anche nelle sue opere di tema religioso di questo periodo - dal colore vivace e di gusto decorativo. Quella pittura, cioè, che secondo l'Argan, consente di individuare nel Veronese: «l'interprete dell'apertura intellettuale e del civile modo di vita che fanno della società veneziana, in un tempo di conformismo moralistico e di involuzione neo-feudale, la società più libera e culturalmente avanzata». Oltre al Trionfo, Paolo realizza anche due tele minori, La Battaglia di Smirne e la Battaglia di Scutari.Le opere che seguiranno negli anni a venire e fino alla sua morte si collocheranno su registri molto diversi. Del resto il "conformismo moralistico" cui allude Argan alla fine approderà anche in laguna.
Oltre ai ritratti mimetizzati nelle Cene o a quelli di gruppi familiari, il Veronese praticò pure il ritratto individuale e anche in questo campo raggiunse risultati di notevole rilievo che lo collocano tra i maggiori ritrattisti del suo tempo, anche se come produzione non arriva ai livelli di Tiziano o Tintoretto.Quelli del Veronese sono ritratti di particolare raffinatezza, caratterizzati dal frequente utilizzo del formato a figura intera, aspetto non comune nella coeva pittura veneziana. Le commissioni ricevute dal Veronese in questo campo non riguardarono i ritratti di Stato di funzionari pubblici del governo serenissimo (settore in cui fu molto attiva la bottega del Tintoretto) e che sono parte cospicua della ritrattistica lagunare del Cinquecento, bensì derivano dal più alto ceto borghese e aristocratico (veneziano e di terraferma) che in questi dipinti ha inteso far raffigurare il proprio benessere economico, la propria eleganza, ma anche la ricercatezza culturale dei suoi gusti. Anche a causa della particolarità della committenza e dell'estrema cura esecutiva che caratterizza la ritrattistica del Veronese, i ritratti a lui riferibili sono relativamente pochi, nell'ordine di una trentina (ancor meno quelli di autografia relativamente incontroversa).Già in fase giovanile il Veronese dimostra la sua abilità nel genere con i ritratti dei coniugi vicentini Iseppo da Porto e Livia da Porto Thiene (realizzati tra il 1551 e 1552 e conservati il primo agli Uffizi e il secondo al Walters Art Museum di Baltimora). Ognuno dei due coniugi è raffigurato a figura intera in un dipinto a sé stante, ma è certo che i due ritratti costituissero dei pendants affissi alla stessa parete. Probabilmente i due quadri erano separati da una finestra, come suggerisce la speculare provenienza della luce in ognuno di essi. I personaggi sono collocati in una finta nicchia e sono lussuosamente vestiti. Lo stile particolarmente naturalistico e descrittivo dei personaggi raffigurati ricorda maggiormente la scuola ritrattistica veronese, in particolare quella del Torbido e dei Brusasorzi, rispetto ai ritratti di Tiziano che invece protende verso una idealizzazione. Sia Iseppo sia Livia sono accompagnati da uno dei loro bambini.
Efficacissima è la resa materica dei tessuti, delle pellicce, dei gioielli (notevole è il particolare della finta testa in oro della pelliccia di mustela imbracciata da Livia) che, unitamente alla caratterizzazione psicologica dei personaggi fa di questi pendants uno dei più significativi esempi di ritratto coniugale del Cinquecento.
Altro notevole documento della ritrattistica del Veronese è il ritratto di Daniele Barbaro (1560/62, Rijksmuseum di Amsterdam), raffigurato nel suo studio accompagnato dai suoi trattati di architettura vitruviana, di cui il Veronese riproduce anche le illustrazioni. La posizione del Barbaro sulla sedia e lo sguardo diretto negli occhi dell'osservatore sono forse citazioni del ritratto di Paolo III Farnese di Tiziano.Una delle sue prove più alte nel genere è considerato il Ritratto di nobildonna veneziana (ca. 1560, Louvre), noto come La Bella Nani, appellativo che deriva dalla convinzione (forse errata) che il dipinto sia appartenuto alla omonima famiglia veneziana. Sconosciuta è l'identità della donna effigiata: taluni ipotizzano che possa trattarsi della moglie del Veronese, Elena Badile, altri che la nobildonna del dipinto possa essere individuata in Giustiniana Giustinian, già ritratta ad affresco nella villa di Maser. Indipendentemente dall'identità della donna, il ritratto è un saggio dei canoni di bellezza muliebre della Venezia del Cinquecento, al punto che alcuni studiosi hanno messo in dubbio che si tratti di un vero e proprio ritratto, individuandovi piuttosto una figura idealizzata. In questo caso il Veronese si è avvalso di un fondo nero che dà maggior risalto alla carnagione chiara e ai capelli biondi della dama. Il suo atteggiamento mostra modestia, ma la ricchezza dei suoi abiti e ancor più dei suoi gioielli, che il Veronese riproduce con abilità di orafo, ne sottolineano l'altissimo lignaggio.A proposito della sua attività ritrattistica, lo storico dell'arte John Garton afferma: "I ritratti di Paolo furono grandi ritratti intesi a sfruttare le aspettative personali e sociali con grazia. Come opere d'arte innovative appese alle pareti dei palazzi e delle ville veneziane del XVI secolo, si conformarono a un codice visivo che misurava posa, gesto, ambientazione e costume in base a sottili distinzioni di bellezza e status".
L'ultima fase della pittura di Paolo Veronese mostra un netto cambiamento dello stile e del gusto che nei decenni precedenti ne sono stati le caratteristiche salienti.Vari fattori hanno spinto in questa direzione. Innanzitutto, anche a Venezia, sia pure più tardi che altrove, le raccomandazioni controriformistiche in materia di arti figurative, infine, si impongono ed, anzi, sarà proprio l'ultimo Veronese ad essere uno dei maggiori testimoni in laguna della pittura controriformata senza mostrare evidenti disagi dai nuovi vincoli.Anche le vicende veneziane dell'ultimo scorcio del Cinquecento rendono opportuna la scelta di toni diversi. Nel 1576 Venezia, infatti, è colpita da una spaventosa pestilenza che miete parte rilevante della popolazione cittadina. Allo stesso tempo sempre più chiare sono le avvisaglie del declino della potenza adriatica della Serenissima a causa dell'espansionismo turco, fenomeno che la vittoria di Lepanto ha solo rallentato, ma di certo non fermato. In questo clima di lutto e inquietudine la pittura gioiosa e dal colore vivacissimo, stigma per tanti anni dell'arte del Veronese, non ha più posto.
Gli ultimi dipinti del Veronese, infatti, sono caratterizzati da atmosfere cupe, frequenti sono le scene notturne e di gran lunga prevalenti sono le raffigurazioni di tema religioso. In queste opere Paolo si uniforma pienamente alle indicazioni conciliari tridentine: i suoi quadri di tema sacro del nono decennio del XVI secolo hanno chiari intenti edificanti e di stimolo alla meditazione sull'esempio dei santi e dei martiri.
Spesso la scelta del tema cade su episodi della Passione di Cristo. Oltre alla già menzionata Ultima Cena braidense, significativo esempio di queste tendenze della produzione estrema di Paolo Caliari è la grande Crocifissione della chiesa veneziana di San Lazzaro dei Mendicanti (ca. 1580). In quest'opera, dallo schema compositivo volutamente semplice, quasi medioevale, il Veronese comunica tutta la drammaticità dell'evento, mettendo in pieno risalto il sangue versato dal Crocifisso ed evidenziandone la funzione salvifica. Si è a lungo dibattuto se questo nuovo modo di interpretare la pittura da parte del Veronese si possa considerare un ritorno al passato oppure costituisca un capitolo del tutto nuovo della sua arte.Anche sul piano più strettamente stilistico le ultime opere del Veronese segnano un evidente mutamento rispetto al passato che contribuisce anch'esso a sottolineare le nuove finalità artistiche del Caliari: il disegno si fa meno definito e si attenuano i contrasti cromatici, quasi avvicinandosi alla pittura tarda di Tiziano.
L'ultima produzione del Veronese non godette inizialmente di particolare favore, probabilmente perché nell'immaginario critico l'opera del Caliari venne strettamente associata alla pittura dei suoi anni antecedenti, dalle Cene ai grandi cicli decorativi laici e religiosi, anche a causa della ripresa che di questo stile fece, con enorme successo, Giambattista Tiepolo (definito "Veronese redivivo").
Probabilmente, proprio causa di questa iniziale sfortuna critica alcune sue opere tarde, come i cicli di San Nicolò della Lattuga o quello noto come Serie del Duca di Buckingham, di cui oggi non è certa nemmeno l'ubicazione originaria (forse il monastero delle Convertite alla Giudecca), vennero smembrati e si trovano suddivisi tra vari musei del mondo. Sempre per lo stesso motivo alcuni dei suoi ultimi lavori, ad esempio l’Incoronazione della Vergine (ca. 1586), realizzata per la chiesa di Ognissanti e oggi all'Accademia, vennero sbrigativamente ritenute opere di bottega. È un giudizio attualmente in sede di profonda revisione e sempre più è opinione condivisa che l'opera estrema del Veronese, pur così diversa dalla sua pittura precedente, raggiunse egualmente esiti di elevatissimo livello.L'ultima fatica del Veronese è la Conversione di san Pantaleone (1587), realizzata per la chiesa veneziana di San Pantalon (tuttora in situ), nella quale la diligenza agiografica della raffigurazione non fa ombra alla grandezza dell'arte di Paolo Caliari da Verona.Poco dopo, nell'aprile del 1588, il Veronese si spegne nella sua casa di San Samuele a seguito di una polmonite ("de punta e de febre") dopo essersi ammalato otto giorni prima durante una funzione religiosa a Treviso. È sepolto nella chiesa di San Sebastiano a Venezia, dove tanta parte della sua opera lo circonda.
Come fu prassi per la maggior parte dei grandi artisti rinascimentali, anche Paolo Veronese poteva contare su validi collaboratori che lo aiutavano o, se necessario, lo sostituivano nel completamento delle sue opere. Questi costituivano la "bottega", composta da pittori autonomi, aiutanti e garzoni che erano giovani all'inizio del loro apprendistato di artisti. Poco sappiamo su chi fossero e quanti fossero esattamente questi suoi collaboratori ma, certamente, tra i primi vi furono Giovanni Antonio Fasolo, Giovanni Battista Zelotti e il fratello Benedetto Caliari che lavorarono con lui fin dal suo insediamento a Venezia, avvenuto intorno al 1553.Negli anni successivi alle dipendenze del Veronese troviamo Luigi Benfatto (che rimase con Paolo almeno per due decenni), Francesco Montemezzano, Pietro Longo e Antonio Vassilacchi, quest'ultimo poi passato alla bottega di Tintoretto. Come consuetudine, anche Paolo trasmise il suo lavoro ai figli e, infatti, sappiamo che i suoi due primogeniti (sui quattro che ebbe dalla moglie Elena) Gabriele e Carlo, vennero istruiti alla pittura.Furono proprio i due figli maggiori, guidati dallo zio Benedetto, che mantennero in vita l'attività della bottega una volta morto Paolo, firmando talvolta collettivamente le loro opere con la dicitura Heredes Pauli Caliari Veronensis; attività che continuò almeno fino alla metà del XVII secolo. Tra i dipinti più importanti di questo sodalizio familiare si possono citare Adorazione dei pastori (alle Gallerie dell'Accademia di Venezia) e Convito in casa di Levi (a Palazzo Barbieri a Verona).
La prima biografia del Veronese venne realizzata nella prima metà del XVII secolo dal pittore e scrittore Carlo Ridolfi che ne curò anche il catalogo delle opere, inserito nel suo Le Maraviglie dell'arte, dove provò anche a valutarne il carattere. Per tutto il secolo Paolo viene considerato uno dei più grandi esponenti della scuola coloristica veneziana e, nel 1691, viene pubblicata la sua prima antologia di pitture riprodotte da vari incisori, quali Agostino Carracci e successivamente Giuseppe Maria Mitelli, Jacob Faber, Nicolas Cochin.Nel settecento, con l'affermarsi del neoclassicismo, la fortuna di Paolo accusa una battuta d'arresto. Sebbene Francesco Algarotti (1762) e Luigi Antonio Lanzi (1795) siano generosi di elogi verso Veronese, dimostrano di non aver compreso appieno il suo stile muovendogli alcune critiche alla scarsa fedeltà storica nei costumi e nei personaggi presenti nei suoi dipinti, oltre che per le sue numerose licenze pittoriche. Nel 1771, Anton Maria Zanetti, lo rimprovera di "poca eleganza nelle figure ignude", ma è anche il primo critico d'arte a riconoscendogli una notevole acutezza nel "colore delle ombre e dei riflessi", un aspetto che poi verrà riconosciuto come fondamentale nel linguaggio stilistico del Veronese.La vera riscoperta del Veronese si ha con l'emergere del periodo romantico, tanto che il pittore francese Eugène Delacroix arriva a scrivere nel suo journal che "deve tutto a Paolo Veronese", indicandolo come il primo ad aver utilizzato la luce senza violenti contrapposti dipingendo en plain air. Tali affermazioni contribuirono all'affermarsi della teoria che vede Paolo come il precursore tecnico dell'impressionismo e del divisionismo, tesi ripresa anche agli inizi del XX secolo. Anche la pittrice Mary Cassatt ebbe ad esprimere lodi per la ritrattistica del Veronese e in particolare nutrendo una ammirazione per la sua tela Ritratto di Livia da Porto Thiene con la figlia Porzia. È proprio in questo periodo, grazie all'apprezzamento generale che Veronese suscita nel pubblico, che si hanno le maggiori acquisizioni dei suoi dipinti da parte dei musei di tutto il mondo.Nel 1894, lo storico dell'arte Bernard Berenson, nel suo libro I pittori italiani del Rinascimento, ebbe a dire:
Alla critica di Berenson fecero eco negli anni successivi numerosi studi di autori anglosassoni. Dopo alcuni decenni di oblio, nel 1939 si ebbe una decisiva svolta nello studio dell'opera del Veronese grazie ad una mostra monografica organizzata a Venezia corredata da un ampio catalogo critico realizzato da Rodolfo Pallucchini a cui seguirà una biografia edita nel 1940.Nel 2014, la National Gallery di Londra ha ospitato l'importante mostra Veronese: Magnificence in Renaissance Venice, curata da Xavier Salomon e organizzata in collaborazione con il Museo di Castelvecchio. Sei anni prima, lo storico dell'arte John Garton pubblica una monografia dedicata al ritratto nell'opera di Paolo concludendo che:
Il catalogo delle opere di Paolo Veronese è assai ampio, abbracciando circa quattro decenni di intensa attività, anni nei quali, peraltro, il Veronese è quasi sempre coadiuvato dai suoi parenti e collaboratori. A fronte di una produzione così vasta non mancano discordanze critiche sia sulla datazione di alcune sue opere sia sull'effettivo livello di autografia di altri dipinti.La questione è resa ancor più complessa dal fatto che i suoi collaboratori proseguirono l'attività di bottega, anche dopo la morte del Veronese, imitandone lo stile, ormai assimilato dopo decenni di lavoro comune. Alcuni recenti restauri, inoltre, hanno indotto la critica a rivedere alcuni giudizi del passato, assegnando alla (almeno prevalente) mano del maestro opere sino ad allora ritenute produzione di bottega.In ultima analisi, gli studi sull'opera complessiva di Paolo Caliari sono ancora ad uno stato fluido e forse un vero e proprio sistematico censimento della sua produzione deve essere ancora compiuto.
AA.VV., Storia dell'Arte, volume VI, Novara, Istituto Geografico De Agostini, ISBN non esistente.
 AA.VV., Storia dell'arte italiana, volume 3, Sansoni, 1979, ISBN non esistente.
 Fabrizio Biferali, Paolo Veronese. Tra riforma e controriforma, Roma, Artemide, 2013, ISBN 978-88-7575-177-7.
 Pietro Caliari, Paolo Veronese, sua vita e sue opere, 1888, ISBN non esistente.
(EN) John Garton, The Portraiture of Paolo Veronese, Harvey Miller Publishers, 2008, ISBN 978-1-905375-23-3.
 Augusto Gentili, Veronese. La pittura profana, Firenze, Giunti, 2004, ISBN 978-88-09-04088-5.
 Paola Marini, Bernard Aikema (a cura di), Paolo Veronese. L’illusione della realtà (Catalogo della mostra Palazzo della Gran Guardia, Verona, 5 luglio – 5 ottobre 2014), Milano, Mondadori Electa, 2014, ISBN 978-88-918-0150-0.
 Terisio Pignatti, Veronese, volume primo, Venezia, Alfieri, 1976, ISBN non esistente.
 Carlo Ridolfi, Le Maraviglie dell'arte, ovvero Le vite degli Illustri Pittori Veneti e dello Stato, 1648, ISBN non esistente.
(EN) David Rosand, Painting in Sixteenth-Century Venice: Titian, Veronese, Tintoretto, Cambridge UP, 1997, ISBN 0-521-56568-5.
 Gunter Schweikhart, Maestri della pittura veronese, a cura di Pierpaolo Brugnoli, Banca Mutua Popolare di Verona, 1974, ISBN non esistente.
 Giorgio Vasari, Le vite de' più eccellenti pittori, scultori e architettori, Edizione Giuntina, 1568, ISBN non esistente.
 Julius von Schlosser, La letteratura artistica, Firenze, La Nuova Italia, 1996, ISBN 978-88-221-1778-6.
 Alessandra Zamperini, Paolo Veronese, Verona, Arsenale Editrice, 2013, ISBN 978-88-7743-391-6.
(EN) Paolo Veronese, su Enciclopedia Britannica, Encyclopædia Britannica, Inc. 
 Paolo Veronese, in Dizionario biografico degli italiani, Istituto dell'Enciclopedia Italiana. 
 Collegamento ai dipinti di Palazzo Bianco di Genova (JPG), su museidigenova.it. URL consultato l'8 gennaio 2011 (archiviato dall'url originale il 31 luglio 2013).
 ECA - Catalogo on-line del patrimonio artistico degli Estensi sparso per i musei del mondo, su eca.provincia.fe.it. URL consultato il 3 maggio 2012 (archiviato dall'url originale il 5 dicembre 2015).
 Mostra Veronese: Magnificenza nel Rinascimento veneziano, National Gallery, Londra, 19 marzo 2014 - 15 giugno 2014, su nationalgallery.org.uk. URL consultato il 15 aprile 2014 (archiviato dall'url originale il 16 aprile 2014).
Papa Benedetto XIV, in latino: Benedictus PP. XIV, nato Prospero Lorenzo Lambertini (Bologna, 31 marzo 1675 – Roma, 3 maggio 1758), è stato il 247º vescovo di Roma e papa della Chiesa cattolica dal 17 agosto 1740 (giorno dell'elezione al 255º scrutinio) alla sua morte.
Il suo pontificato, considerato uno dei più significativi della storia del papato in età moderna, attuò una serie di riforme pastorali nello spirito dell'illuminismo cattolico di stampo muratoriano.
Uomo politicamente realista e moderno nell'affrontare i rapporti con gli atei e coi non cattolici, Benedetto XIV mise in pratica una serie di decreti volti a colmare le lacune politico-amministrative lasciate dai pontefici precedenti. Fautore di un mecenatismo non soltanto umanista, ma anche scientifico, papa Lambertini mutò atteggiamento a partire dagli anni cinquanta, quando si fecero sempre più allarmanti le tendenze anticlericali dell'illuminismo, il quale vedeva come suo principale antagonista l'ordine dei Gesuiti.
Oggetto di una vivace disputa storiografica, divisa tra storici favorevoli al papa bolognese per il suo spirito profetico nell'amministrazione della Chiesa, e intellettuali critici nei suoi confronti per la sua arrendevole politica concordataria, papa Lambertini è rimasto noto perlopiù al grande pubblico per la commedia Il cardinale Lambertini del bolognese Alfredo Testoni, in cui il commediografo mise in risalto il carattere "anticonformista" che contraddistingueva il Lambertini storico.
Prospero Lorenzo Lambertini nacque a Bologna in via delle Campane, poi intitolata a suo nome, il 31 marzo 1675 da Marcello Lambertini e Lucrezia Bulgarini, figlia di Carlo. Prospero apparteneva, attraverso il padre, al ramo cadetto di un'antica famiglia senatoria di Bologna, fino all'unità d'Italia la seconda città per importanza dello Stato Pontificio. Battezzato il giorno stesso della nascita da Carlo Evangelista Graffi, prevosto della Cattedrale metropolitana di Bologna, il futuro pontefice rimase presto orfano del padre (deceduto a soli 42 anni), mentre la madre convolò a seconde nozze col conte Luigi Bentivoglio e morì il 21 novembre 1705.
Prospero apprese i primi rudimenti da Paolo Pasi e dal sacerdote Sante Stancari, per essere poi trasferito nel convitto bolognese dell'Accademia degli Ardenti, detto Del Porto. A tredici anni fu infine mandato nel 1688 a Roma nel Collegio Clementino diretto dai Padri Somaschi, ove si segnalò per vivacità d'ingegno fra i condiscepoli.
Il giovane Lambertini fu notato nel 1691 da papa Innocenzo XII, il quale, dopo aver ascoltato un discorso in latino redatto dallo stesso Lambertini sulla Santissima Trinità e a lui dedicato, ne fu talmente stupefatto che gli assegnò un piccolo beneficio che rendeva cento scudi d'oro, la prima delle gratificazioni ricevute dal pontefice nel corso della sua vita antecedente l'ascesa al Soglio.
Nel 1694 si laureò in teologia e in utroque iure presso l'Università di Roma, avviandosi presto e con molti apprezzamenti alla carriera curiale, che percorse in tutti i suoi gradi e uffici divenendo nel 1708 Promotore della Fede, nel 1712 Canonico della Basilica Vaticana con prebenda teologale e nel 1713 prelato, per poi divenire nel 1718 Segretario della Congregazione del Concilio. Il Lambertini fu tenuto in grande stima dal pontefice in carica, Clemente XI (1700-1721), il quale chiedeva consiglio al prelato nelle questioni più gravi e onerose, quali quelle relative al diritto canonico, ramo in cui il Lambertini eccelleva. Il successore di Clemente XI, papa Innocenzo XIII, gli offrì il posto di canonista della Penitenzieria Apostolica.
Il Lambertini fu ordinato presbitero il 2 luglio 1724, all'età di quasi cinquant'anni, quando era già all'apice della carriera curiale. Grazie a papa Benedetto XIII, che lo teneva in alta considerazione, salì rapidamente i gradi della gerarchia ecclesiastica, diventando vescovo il 16 luglio dello stesso anno e arcivescovo titolare di Teodosia nel 1725. Dopo essersi servito dei suoi illuminati consigli nel Concilio straordinario romano del 1725, riguardante la disciplina ecclesiastica, papa Benedetto XIII lo creò cardinale (in pectore il 9 dicembre 1726 e pubblicamente il 30 aprile 1728) e vescovo di Ancona il 29 gennaio 1727. In questa sede il Lambertini mise in mostra le sue prime grandi qualità umane e pastorali, curando i seminari e il rapporto diretto con i propri fedeli.
Papa Clemente XII, nel concistoro del 30 aprile 1731, nominò Prospero Lambertini arcivescovo di Bologna, sua città natale, ove entrò il 29 maggio del medesimo anno. Le capacità diplomatiche già dimostrate dal Lambertini in occasione del Concordato con le monarchie sicula e sarda (1727), infatti, lo rendevano il candidato più adatto ad affrontare con successo i difficili rapporti col Senato cittadino, che caratterizzavano la forma diarchica di governo di quella città, riuscendo a normalizzare i rapporti fra quest'organo e la curia diocesana. Proprio per il suo zelo nel mantenere buoni i rapporti col Senato, molti canonici e chierici bolognesi criticarono l'operato dell'arcivescovo in quanto andava a minare, nel contempo, i privilegi di cui essi avevano finora goduto. Il Lambertini, per esempio, usufruì dei surplus di cui godevano gli ecclesiastici per attuare lavori di pubblica utilità, quali la pavimentazione delle strade.
A Bologna Prospero Lambertini promosse le arti e la scienza (costituzione dell'Accademia di pittura Clementina, così chiamata in onore del papa regnante Clemente XIII; fondazione dell'Istituto di scienze) e ottenne che la seconda donna laureata al mondo, Laura Bassi, insegnasse nell'Università di Bologna. Tra le altre iniziative, si adoperò per l'archiviazione e la sistemazione della biblioteca personale del predecessore Gabriele Paleotti.
Il futuro pontefice perseguiva la sua missione spirituale, innanzitutto, attraverso le visite pastorali. Queste non solo gli assicuravano un contatto continuo colla diocesi, ma gli permettevano anche sia di rendersi conto personalmente delle reali situazioni locali del clero e del popolo dei fedeli, sia di intervenire nel modo più opportuno nei singoli casi, dimostrando così una vocazione profonda. Quest'ultimo gesto era anche dettato dall'iniziativa di dare indicazioni e disposizioni di carattere generale e, all'occorrenza, per riprendere e sanzionare un clero spesso indisciplinato o semplicemente ignorante.
Il Lambertini fu anche mecenate, commissionando la ristrutturazione di chiese o edifici sacri: sovvenzionò la riedificazione della collegiata di San Biagio a Cento e della cattedrale di San Pietro in Bologna (questa tra il 1743 e il 1755), donando a quest'ultimo edificio sacro e al tempio bolognese di Basilica di San Petronio preziose suppellettili sacre; continuò inoltre la costruzione del santuario della Madonna di San Luca (avviato nel 1723 e terminato nel 1757).
Il ventennio di episcopato lambertiniano (mantenne la carica fino al 1754) viene considerato, da parte della maggioranza degli storici, positivo per l'impegno e la profusione che l'arcivescovo diede per incrementare la qualità della pastorale e della stessa vita cittadina. Mario Rosa, per esempio, rimarca la maggior attenzione verso la pastorale rispetto a quella puramente amministrativa, il che segnò una svolta nella gestione della vita diocesana; Alfeo Giacomelli rimarca il carattere unitario dell'azione episcopale tra il 1730 e il 1754; Umberto Mazzone (il cui libro è stato usato come punto di riferimento per i dettagli dell'episcopato lambertiniano) ne elogia l'avvedutezza nelle decisioni pratiche.
Il 6 febbraio 1740 papa Clemente XII, ormai infermo da molti anni, venne a mancare. Il conclave che si aprì il 19 febbraio risultò uno dei più aspri di tutta la storia moderna: la fazione filo franco-austriaca e quella filo-spagnola continuavano a scontrarsi e a non trovare un'intesa su un candidato gradito a entrambi gli schieramenti. Dopo la caduta delle candidature di Neri Corsini e di Annibale Albani, il collegio cardinalizio cercò di trovare un candidato nella figura di Pompeo Aldrovandi, ma questi non riusciva a superare il quorum necessario per essere eletto sommo pontefice. Il cardinale Lambertini, che non era stato preso ancora in considerazione come candidato, cercò di smuovere le acque dicendo ai cardinali, con quello spirito scherzoso che lo contraddistingueva: «Volete un santo? Scegliete Gotti. Volete uno statista? Eleggete Aldobrandini. Volete un uomo onesto? Eleggete me».
Che sia vero o no questo aneddoto, i cardinali convennero nel far convergere i voti sul neutrale arcivescovo di Bologna. Questi fu eletto al soglio pontificio il 17 agosto 1740, nonostante non desiderasse quella carica. Al momento dell'elezione, infatti, rivolse ai cardinali le tre seguenti motivazioni, che sancivano la sua pur riluttante accettazione del soglio di Pietro:
Il Lambertini fu poi incoronato papa il 22 agosto dal cardinale diacono Carlo Maria Marini, prendendo il nome di Benedetto in onore di Benedetto XIII, al quale doveva la sua carriera ecclesiastica.
Nonostante fosse divenuto vescovo di Roma, Benedetto XIV decise di tenere per sé anche il titolo di arcivescovo di Bologna, governando attraverso monsignor Giambattista Scarselli: troppo grande era l'affetto che nutriva nei confronti della sua diocesi. Mantenne questo incarico fino al 17 gennaio 1754, quando nominò suo successore Vincenzo Malvezzi Bonfioli.
I primi dieci anni del pontificato lambertiniano furono caratterizzati da una notevole apertura nei confronti del mondo laico, dall'abbandono dei pregiudizi verso metodi di governo e politiche religiose perseguite dai suoi predecessori. Esponente dell'Aufklärung cattolico, il Lambertini decise di perseguire una politica concordataria nei confronti delle potenze secolari, abbandonando in campo ecclesiastico l'eccessiva rigidità mentale tipica della prima Controriforma, pur mantenendone alcune sfaccettature, quali le visite pastorali e i criteri per la canonizzazione dei santi. Tale apertura "moderata" si può constatare osservando nello specifico le linee guida dell'azione benedettina.
L'elezione del Lambertini al soglio pontificio avvenne in un periodo di grandi tribolazioni, causate principalmente dalle dispute tra le nazioni cattoliche e il Papato. Benedetto XIV riuscì a rifiutare la maggior parte delle richieste degli Stati nazionali di nominare i vescovi, serbandone il diritto di nomina alla Chiesa. Grazie a diplomatici eccellenti, quali il cardinale Silvio Valenti Gonzaga (segretario di Stato dall'elezione del papa fino alla sua morte nel 1756), Benedetto fu in grado di appianare le dispute della Santa Sede con alcuni dei principali sovrani europei. Per esempio, con Carlo Emanuele III di Savoia il papa stipulò un concordato (5 gennaio 1741) in cui si disponevano nuove misure da adottarsi riguardo all'amministrazione dei feudi pontifici in terra sabauda. Il 2 giugno del medesimo anno Benedetto e il Valenti Gonzaga riuscirono anche a trovare un accordo con Carlo III di Napoli riguardante i benefici ecclesiastici della Santa Sede in quel reame, rinunciando a buona parte degli antichi privilegi. Altri accordi simili si trovarono col Regno del Portogallo (1745) e col Regno di Spagna (1753).
La nuova concezione moderna del rapporto tra potestà laicale e potere temporale della Chiesa, secondo la quale era necessario osservare in modo nuovo le esigenze degli Stati, cercava di superare con animo conciliante le eventuali divergenze, per il bene supremo delle anime. Benedetto XIV riteneva infatti «...di vivere in un'epoca che richiedeva assolutamente accondiscendenza verso i prìncipi temporali sul terreno civile per ottenere in cambio mano libera in quello spirituale, da non confondersi, quest'ultimo, con la difesa dei privilegi del clero». Con questo spirito, pertanto, Benedetto accettò la totale indifferenza con cui fu trattata la delegazione pontificia in occasione della pace di Aquisgrana, pace che sanciva la fine della guerra di successione austriaca (1740-1748): in tale congresso internazionale, infatti, le potenze diedero a Filippo di Borbone i feudi pontifici di Parma, Piacenza e Guastalla senza che il papa ne venisse informato. Il Rendina, addirittura, dà adito alle teorie per cui il pontefice intendesse abolire progressivamente il dominio temporale dei papi in nome dell'assoluta preminenza del carattere spirituale proprio del ministero pietrino. Nello spirito di tolleranza che lo contraddistingueva, il papa riconobbe Federico II come re di Prussia e non più come semplice marchese del Brandeburgo. La questione del riconoscimento di questo titolo da parte di Benedetto nei confronti di un sovrano protestante fu una vera e propria rivoluzione diplomatica: il Lambertini, con questo atto, non soltanto differenziava le questioni politiche da quelle religiose, ma cercava anche di assicurare ai cattolici residenti in quel regno dei diritti che fino a quel momento erano stati negati dai papi precedenti. Altro segno di apertura fu dimostrato verso i protestanti austriaci: Benedetto XIV, infatti, «...permise all'imperatrice Maria Teresa di tollerare nei suoi Stati i protestanti, pur raccomandandole di cercarne con cristiana dolcezza la conversione».
Ciononostante, Benedetto commise un errore di valutazione nell'approvare l'elezione a Sacro Romano Imperatore di Carlo VII di Baviera, avvenuta a Francoforte sul Meno nel febbraio del 1742, quale successore di Carlo VI d'Asburgo. Difatti, il nuovo pontefice misconobbe l'elezione a imperatore di Francesco Stefano di Lorena, marito di Maria Teresa d'Austria, figlia di Carlo VI. Quando però nel gennaio del 1745 Carlo VII morì e Maria Teresa, attraverso un accordo col figlio Massimiliano III di Baviera, ottenne per il marito il titolo di imperatore (settembre del medesimo anno), la posizione della Santa Sede si trovò immediatamente vacillante. Nonostante nell'agosto 1746 Benedetto inviasse agli imperiali consorti delle fasce benedette per il battesimo del futuro Giuseppe II d'Asburgo-Lorena, la Santa Sede non riacquistò la piena fiducia di Maria Teresa. Anche per questo motivo, le trattative pontificie, durante la pace di Aquisgrana del 1748, risultarono un fallimento, vista la vittoria degli Asburgo sui Wittelsbach.
Non appena ascese al trono papale, il Lambertini trovò una situazione economica disastrosa. Cercò quindi di riorganizzare le finanze e di tutelare la sicurezza pubblica, ordinando la ridefinizione dei confini dei rioni nei quali era suddivisa la città di Roma e affidando all'architetto Giovanni Battista Nolli da Como l'incarico di disegnare una pianta accurata della città, cosa che avvenne nel 1748. Già prima di quell'anno, però, il Lambertini provvide ad identificare i rioni con delle apposite targhe e ad incaricare Gregorio Roisecco della stesura della prima guida turistica dell'Urbe, edita nel 1745 in tre volumi, col titolo Roma antica e moderna.
Sul piano più strettamente amministrativo Benedetto XIV individuò, come causa principale del dissesto finanziario dello Stato Pontificio, la cattiva amministrazione di una curia cosmopolita e corrotta. Il Papa intese quindi favorire, attraverso la nazionalizzazione delle cariche civili, le famiglie romane che conoscevano i problemi dello Stato e che avevano interesse a garantirne lo sviluppo e la buona amministrazione. Per questo, con la bolla Urbem Romam, promulgata il 4 gennaio 1746, papa Benedetto istituì un albo del ceto nobile romano, in cui vennero inserite 180 famiglie romane. Tra queste famiglie vennero scelti 60 capifamiglia, i cosiddetti "LX Patrizi Coscritti", il cui insieme costituì il patriziato romano (che derivava in gran parte dalla nobiltà senatoria dell'Impero romano).
Già nel 1746 Benedetto si occupò di rivedere le politiche economiche dei suoi immediati predecessori, cercando, aiutato in questo dal suo segretario particolare Giovan Angelo Braschi (il futuro Pio VI), di rivitalizzare lo stato penoso in cui versava l'economia dello Stato della Chiesa. Per quanto riguarda strettamente i commerci, col motu proprio Pensando noi continuamente al comodo del 29 giugno 1748 liberalizzò i commerci negli Stati Pontifici, eliminando le dogane interne e permettendo una diminuzione dei prezzi dei manufatti artigianali. Grazie a queste misure il papa riuscì a risanare buona parte delle finanze pontificie.
Benedetto avviò immediatamente anche un'opera di riforma del clero, a cominciare dai dignitari ecclesiastici a tutti i livelli, a Corte, in Curia, nel governo delle diocesi e delle province, cercando di controllare e correggere gli ecclesiastici indegni e incapaci, spinti dall'ambizione di carriera e di potere. Colle bolle Quantum ad procurandam (15 febbraio 1742) e Romanae Curiae (21 dicembre 1744) Benedetto tentò di migliorare l'efficienza della Curia romana, cercando di semplificare il sistema interdicasteriale della Curia. Il successo di questa sua opera riformatrice non mostrò immediatamente i suoi frutti, ma fu basilare per il miglioramento della qualità del clero nelle epoche successive. Assai intensa fu anche la sua attività a favore del sistema penale e giudiziario, col motu proprio Dopo aver noi (30 settembre 1747) e colla bolla Rerum humanarum (15 dicembre 1747).
Altri provvedimenti di carattere economico-amministrativo riguardarono la limitazione delle spese in favore dell'esercito e della corte pontificia: Benedetto volle favorire i più bisognosi concedendo, per esempio, «ai poveri contadini di spigolare in tutti i campi dello Stato della Chiesa in barba ai proprietari che volevano impedirlo, con un'ammenda di 30 scudi per i contravventori da distribuirsi tra gli stessi poveri». Sempre per alleviare le pene delle classi meno abbienti, il Moroni ricorda che il papa «soppresse sette pesanti tributi sulla seta cruda, sull'olio, sul bestiame e sopra altre derrate».
Benedetto XIV ebbe, sotto il profilo strettamente religioso, un pontificato estremamente attivo. Nella prima fase del pontificato dimostrò una volontà riformatrice nei vari provvedimenti teologici e pastorali, avvicinandosi al clima dell'Aufklarung (illuminismo) cristiano espresso dalle posizioni di Ludovico Antonio Muratori e del cardinale Pierre Guérin de Tencin, coi quali il pontefice era in contatto epistolare. Seguendo il modello di Carlo Borromeo, il pontefice richiamò i vescovi a risiedere nelle loro diocesi, non allontanandosi da esse per un periodo di tempo troppo lungo (costituzione Ad universae christianae reipublicae, 3 settembre 1746).
Innanzitutto, nel 1741 emise la bolla Immensa Pastorum principis contro lo schiavismo nelle Americhe, chiedendo ai vescovi portoghesi di difendere i diritti umani degli Indios. Nonostante la presa di posizione in favore delle popolazioni indigene, Benedetto si dimostrò invece risoluto nel mantenere la purezza rituale anche nei contesti extra-europei. Il Lambertini promulgò a tal proposito le bolle Ex quo singulari (11 luglio 1742) e Omnium solicitudinum (12 settembre 1744), ove denunciò l'adattamento del cristianesimo ai modelli culturali locali, estensivamente utilizzato dai gesuiti nelle loro missioni in Cina. Per esempio lo "status" degli antenati - l'onore tributato agli antenati da parte della cultura cinese - doveva essere considerato «adorazione degli antenati» o qualcosa di simile alla venerazione cattolica dei santi. Condannata questa pratica cultuale con la Ex quo singulari, colla Omnium solicitudinum Benedetto promosse la stessa linea intransigente nei confronti dei riti malabrici dell'India. Sempre in Asia, Benedetto accettò l'invito di alcuni sovrani tibetani ad inviare, in quel Paese, alcuni frati cappuccini per la predicazione del Vangelo.
Il Pontefice, desideroso di promuovere una religiosità semplice e improntata alla purezza del rito, ordinò nel 1740 che non venissero utilizzate le trombe durante la celebrazione eucaristica, e nel 1746 chiese ai vescovi dello Stato Pontificio di porre sempre il crocifisso sugli altari e di controllare la devozione verso i santi, nel tentativo di regolarizzare e uniformare la devozione popolare. Nel contempo, il papa tentò di porre al centro della celebrazione eucaristica la musica sacra, depurandola dagli abusi e cercando di riportarla alla purezza originaria, secondo i dettami del Concilio di Trento: così viene raccomandato nell'enciclica Annus Qui Hunc (1749), pubblicata anche in occasione dell'imminente giubileo. In base a quanto richiesto dal Muratori, Benedetto XIV ridusse nel 1742 i giorni di precetto in tutta Italia, per poi estendere tale decreto anche alle restanti zone d'Europa tra il 1748 e il 1754. Sempre in questo spirito, il pontefice si accinse, già dal 1741, ad attuare una riforma generale del breviario, opera che però non riuscì a completare a causa della mancanza di collaboratori che l'aiutassero in tale proposito.
Riuscì invece a portare a compimento la decisione di attenuare la proibizione della traduzione della Bibbia in italiano. Il 13 giugno 1757 modificò la regola precedente, che risaliva a Pio IV, “permettendo la lettura delle versioni in volgare approvate dalla Santa Sede o pubblicate sotto la sorveglianza dei vescovi”. L'abate Antonio Martini, recependo il desiderio del pontefice di una traduzione della Bibbia in italiano,  realizzò la traduzione completa della Sacra Scrittura dalla Vulgata (1769-1781).
Benedetto cercò, in quest'opera di riforma, una forma di colloquio con l'episcopato. Non poteva il solo papa, infatti, promuovere i suoi propositi senza che i vescovi e il clero non ne fossero partecipi. Pertanto, poco dopo la sua ascesa al papato, il Lambertini promosse la diffusione di lettere pontificie indirizzate alla cristianità cattolica (le encicliche appunto) in cui si esponevano le direttive pontificie in materia dottrinale. La prima delle encicliche (Ubi Primum) fu indirizzata ai vescovi il 3 dicembre del 1740, tramite la quale chiedeva ai vescovi di rispettare le norme disciplinari del Concilio di Trento e di esaminare attentamente i candidati al ministero sacerdotale.
Molto meno tollerante si presentò la politica di Benedetto XIV nei confronti degli ebrei. Già tartassati e vilipesi dalle nazioni cristiane in generale per l'infamante accusa di deicidio, il popolo ebraico era oggetto di particolari persecuzioni nello Stato della Chiesa. Essendo uno stato teocratico, lo Stato Pontificio era particolarmente severo nei confronti della comunità ebraica, e tale situazione peggiorò nel corso del XVIII secolo, quando Clemente XII, aiutato dal cardinale Petra, aveva edito nel 1733 un dettagliato manuale antiebraico, imponendo inoltre una serie di provvedimenti restrittivi nel resto del suo pontificato.
Papa Lambertini, nonostante l'apertura culturale e psicologica dimostrata in varie occasioni, non si discostò dalle posizioni tradizionali della Chiesa cattolica, rinnovando nel 1746 il sovracitato codice promosso dal suo predecessore. Nel corso della seconda fase del suo pontificato, papa Lambertini rincarò la dose con la bolla Beatus Andreas (1755), con la quale egli prestò attenzione alla questione del cosiddetto omicidio rituale dando al clero severe e precise istruzioni su come procedere nei confronti di tali pratiche. Bisogna però ricordare che questi documenti erano rivolti contro gli ebrei adulti. Riguardo al battesimo forzato degli ebrei infanti, invece, Lambertini fu invece molto più tollerante: stabilì che non dovessero essere battezzati contro il consenso dei genitori e che si potesse procedere al battesimo qualora il bambino fosse stato abbandonato dai genitori.
Benedetto XIV, con la bolla Peregrinantes, promulgò per il 1750 il Giubileo. Quest'ultimo fu improntato ad un profondo clima spirituale (il papa chiamò san Leonardo da Porto Maurizio a predicare), senza però quelle teatralità che davano alle funzioni religiose un'aura di bigotteria in base allo spirito di riforma liturgica che stava promuovendo in quegli anni. Il Pontefice curò ogni singolo dettaglio dell'anno santo, stabilendo le principali iniziative spirituali (tra cui anche l'unità dei cristiani), organizzando le strutture ricettive (l'ospitale della Trinità accolse, su disposizione del papa, per tre giorni i pellegrini poveri) e accogliendo lui stesso i pellegrini che giungevano nella città eterna.
Strettissimo fu il rapporto che ebbe con il già citato San Leonardo: già presente a Roma nel luglio del 1749 per tenere dei sermoni sulla penitenza e sulla conversione del cuore, il predicatore francescano si recava ogni domenica dal Papa. Benedetto, secondo il suo stile consueto, era solito sbalordire partecipando lui stesso agli incontri che teneva il frate. Sempre sulla spinta di San Leonardo, Benedetto fu il primo pontefice a istituire la Via Crucis (pratica quotidiana per la vita spirituale del frate) al Colosseo, monumento che Benedetto volle preservare dallo smantellamento progressivo (veniva utilizzato come cava di marmo) consacrandolo in quanto luogo di martirio dei primi cristiani. A segno di questa consacrazione (la Via Crucis si tenne il 27 novembre dell'Anno Santo), il Papa pose nell'arena una croce con 14 edicole della Via Crucis, che verranno tolte nel 1874. La sola croce verrà ripristinata nel 1925.
Lo stesso anno del Giubileo il Papa pubblicò l'opera De servorum Dei beatificatione et beatorum canonizatione, fondamento della procedura moderna di canonizzazione dei santi e beati, secondo la quale per essere elevati agli onori degli altari bisognava essere stati autori almeno di un miracolo, cioè di un evento sovrannaturale avvenuto tramite l'azione divina. L'esame di tale miracolo deve essere affidata a una congregazione cardinalizia che deve vagliare in modo attento e scrupoloso tale miracolo, unitamente alla condotta di vita e alla fede del "candidato" alla santificazione. Alla regola si riconoscono alcune eccezioni, come per il caso di Pellegrino Laziosi, riconosciuto dalla Congregazione dei Riti sulla base del culto da tempo immemorabile (e non sulla base di un pur esistente indulto pontificio) o, più in generale, per i casi di indulto pontificio.
Negli ultimi otto anni del suo pontificato Benedetto, pur mantenendo intatte alcune linee riformatrici, cambiò rotta nei confronti dell'illuminismo e delle associazioni che erano estranee alle linee programmatiche della Chiesa. Mario Rosa sottolinea che:
Questo clima di cauta moderazione, che si altalenò tra concessioni alla libertà di pensiero e restrizioni della medesima in difesa della fede, segnò l'inizio di quel clima di conservatorismo dottrinale che si manifestò sotto i pontificati di papa Clemente XIII e di papa Pio VI, segnando così la fine del clima di riforma iniziato a partire da Innocenzo XI.
Difatti il Papa, il 18 maggio 1751, rinnovò la condanna nei confronti della massoneria (bolla Providas romanorum pontificum) espressa già a suo tempo dal predecessore Clemente XII; il 13 marzo del 1752 le opere degli illuministi furono condannate e messe all'Indice. Questo cambio di rotta fu dovuto con tutta probabilità al timore che il Pontefice provava nei confronti delle critiche più aspre verso il cristianesimo e la struttura gerarchica della Chiesa.
Il discredito delle due Congregazioni del Sant'Uffizio e dell'Indice, che si occupavano della censura preventiva e della proibizione dei libri, indussero Benedetto XIV a rivedere attentamente tutta la delicata materia e a riformarne la legislazione, disciplinando con rigore tutta la procedura nell'esame delle opere sospette, al fine di evitare arbitrii e abusi, fino ad arrivare a una completa riforma dell'Indice. Il primo documento papale riguardante una riforma dell'Indice fu la costituzione Sollicita ac provida (9 luglio 1753), con la quale il pontefice esortava a un controllo più attento e intelligente delle opere che venivano selezionate dalla censura.Secondo il Lambertini, infatti, il doveroso rispetto della legge e della tradizione dovevano andare di pari passo con quello altrettanto doveroso verso tutto ciò che era ricerca ancora in atto al livello degli eruditi. Il 23 dicembre 1757, Benedetto pubblicò finalmente la nuova edizione dell'Indice dei Libri Proibiti. In contrasto con l'irrigidimento dimostrato verso il movimento dei Lumi, quest'edizione "destò scalpore" per la sua liberalità nei confronti delle tesi copernicane e galileiane, atteggiamento dovuto alle scoperte dello scienziato gesuita Ruggiero Giuseppe Boscovich.
Il 1758 vide un rapido esaurimento delle energie fisiche dell'anziano pontefice, che aveva raggiunto la ragguardevole età di 83 anni. All'inizio dell'anno fu afflitto da un attacco di gotta, dalla quale sembrò essersi ripreso verso febbraio. Verso la fine di aprile, però, si ebbe il definitivo tracollo e il 3 maggio Benedetto XIV morì. Al momento della morte, si dice che egli abbia pronunciato la famosa frase latina: sic transit gloria mundi, cioè "così passa la gloria del mondo", nella consapevolezza che la sua opera riformatrice non sarebbe stata compresa dai suoi successori.
Lambertini, da uomo di grande cultura (amava dissertare di arte e poesia), mantenne difatti contatti epistolari non soltanto con i cattolici più "illuminati" del suo tempo, da sovrani come Francesco I, Maria Teresa d'Austria, Luigi XV di Francia, Giovanni V del Portogallo a intellettuali del calibro di Scipione Maffei, Antonio Genovesi, Girolamo Baruffaldi, Ludovico Antonio Muratori, Pierluigi Moreau de Maupertuis, ma anche con sovrani protestanti (Federico II) e con uomini dichiaratamente anticlericali, quali Voltaire, col quale ebbe un rapporto singolare. Il filosofo francese giunse, infatti, a dedicare il suo Mahomet al papa, esaltandolo con il seguente distico: «Lambertinus hic est Romae decus et pater orbis, / qui mundum scriptis docuit, virtutibus ornat», suscitando non poco imbarazzo tra gli ambienti più conservatori del cattolicesimo.
Durante il suo pontificato, vennero realizzati i restauri di diverse chiese e basiliche.
Basilica di San Pietro: nel 1742 Benedetto chiese all'architetto Giovanni Poleni di restaurare la cupola della basilica, in precarie condizioni di stabilità. Il Poleni, grazie all'utilizzo della macchina divulsoria, rinforzò la struttura della cupola con sei cerchioni di ferro, operazione che richiese cinque anni di lavoro (dal 1743 al 1748).
Basilica di Santa Maria Maggiore: già sotto il pontificato di Clemente XII, versava in pessime condizioni. Il portico esistente minacciava di crollare. Le già esauste finanze pontificie, però, non permisero all'architetto Ferdinando Fuga di procedere efficacemente. Ciò nonostante, Benedetto XIV non desistette dall'opera, e accolse le richieste dei canonici di Santa Maria Maggiore, dando al Fuga il denaro necessario (ricavato tramite quell'oculata politica economica prima ricordata) per procedere prima al restauro della facciata (1743), mentre i lavori riguardanti le navate proseguirono fino al 1750.
Basilica di Santa Croce in Gerusalemme: Benedetto affidò agli architetti Pietro Passalacqua e Domenico Gregorini il compito di restaurare la facciata della chiesa di cui era titolare quando era cardinale, dandole l'aspetto odierno.
Chiesa di Sant'Agata in Trastevere: costruita sotto il pontificato di Clemente XI, il Lambertini incaricò Giacomo Recalcati della sua ricostruzione.
Chiesa dei Santi Marcellino e Pietro al Laterano: ricostruita completamente in occasione del Giubileo.Il papa s'interessò anche di altri monumenti romani.
Castel Sant'Angelo: nel 1746, dopo un concorso pubblico, affidò allo scultore fiammingo Peter Anton von Verschaffelt la creazione di una nuova statua raffigurante l'angelo a cui si deve l'eponimo all'antico mausoleo di Adriano. L'opera fu realizzata in previsione del giubileo del 1750.
Fontana di Trevi: iniziata sotto Clemente XII, Benedetto inizialmente sospese i lavori per l'ingente costo che prevedeva la sontuosa opera. Questi ripresero dopo che fu riprogettata la fontana nel 1742, per poi essere inaugurata alla presenza del pontefice nel 1744. La fontana verrà definitivamente ultimata nel 1762, sotto Clemente XIII.
Benedetto non trascurò la promozione della cultura, attraverso la fondazione di nuove biblioteche e l'arricchimento di quelle già esistenti. 
Fondò, già nel 1740, l'Accademia delle Romane Antichità (divenuta poi nel 1810 Accademia Romana di archeologia, oggi conosciuta come Pontificia Accademia Romana di Archeologia), con l'aiuto dell'archeologo Johann Joachim Winckelmann.
Incrementò la dotazione di quella Vaticana, per la quale acquistò il fondo ottoboniano, e creò anche il Museo di antichità cristiane (con la bolla Ad optimarum artium, 30 settembre 1757).
Rese accessibile la Biblioteca Corsiniana e diede impulso a molte biblioteche di ordini religiosi o conventuali.
Arricchì le collezioni dei Musei Capitolini, attraverso la fondazione della Pinacoteca nel 1748.
La riforma dell'Università La Sapienza. Lo Studio fu riordinato in base a due bolle, Inter conspicuos ordines del settembre 1744 e Quanta Reipublicae obveniat del 14 ottobre 1748. Con il primo atto il pontefice sostituì la lettura di philosophia ordinarie con un insegnamento di «fisica sperimentale»; in pratica il corso di fisica si sdoppiò in due insegnamenti: uno teorico, l'altro basato sulla pratica dell'osservazione e della sperimentazione dei fenomeni, che integrava l'insegnamento ex cathedra. Il secondo provvedimento istituì una cattedra di chimica per la classe medica ed una cattedra di matematica superiore (matematica sublime), da affiancare all'insegnamento di geometria;
 La riforma dell'Accademia dei Lincei. Convinto che «...il miglior servizio che si potesse fare alla Santa Sede fosse di portare a Roma "uomini dotti e onesti"», Benedetto protesse la rinata Accademia dei Lincei grazie all'ausilio di Giovanni Paolo Simon Bianchi (latinizzato in Janus Plancus), medico e scienziato riminese che, nel 1745, rifondò l'antica accademia voluta da Federico Cesi nel 1603. Sotto il patronato lambertiniano, i lincei si occuparono principalmente di anatomia, storia naturale e fisica.
La protezione dell'Università di Bologna. Nonostante fosse divenuto papa, il Lambertini mantenne un forte legame con la sua città natale, interessandosi dell'Università di Bologna, alla quale donò la sua biblioteca privata.
L'alacre attività culturale di Benedetto non si fermò soltanto al mero campo artistico e/o umanistico, come fecero i suoi predecessori. Primo dopo molti secoli, Benedetto comprese l'importanza dello sviluppo della scienza, perché potesse diventare strumento per il miglioramento materiale dell'umanità. Papa Lambertini continuò, inoltre, anche il patronato nei confronti delle scienze mediche, fisiche e astronomiche già perseguite durante il periodo in cui fu arcivescovo di Bologna. Nel 1748, oltre alla Bassi, invitò a insegnare a Bologna anche la matematica milanese Maria Gaetana Agnesi e nel 1757 aprì nella sua città natale la prima cattedra di ostetricia in Italia, chiamando come insegnante Giovanni Antonio Galli.
Con queste parole Carlo Botta descriveva in poche righe la figura di Benedetto XIV. Lo stesso Lambertini fu visto, da parte della storiografia di tendenza cattolico-liberale e da quella liberale (come Simonde de Simondi) come il fulgido esempio di una Chiesa che si intendeva rinnovare dal profondo. Però, Benedetto non fu soltanto apprezzato dal mondo cattolico. Come già ricordato prima, Papa Lambertini fu benvoluto dagli atei e dai protestanti, per il suo atteggiamento conciliante e illuminato. Infatti, all'indomani della sua morte, lo scrittore Horace Walpole, figlio del primo ministro britannico Sir Robert Walpole, fece erigere un monumento la cui epigrafe riportava la dedica da parte degli anglicani "al migliore dei pontefici":
È assai significativo che in un Paese come il Regno Unito, dalla fortissima tradizione antipapista, sia stato tessuto un elogio di tal genere. Il Moroni continua riportando le reazioni degli altri Paesi protestanti:
Oltre alle manifestazioni di simpatia nutrite da parte delle élite anglicane e protestanti più in generale, il papato lambertiniano fu giudicato positivamente anche dagli storici di tale confessioni religiose, quali l'inglese Thomas Macaulay.
Da parte della gerarchia ecclesiastica, però, l'opera lambertiniana non fu recepita dalla maggior parte del clero, tanto che il suo immediato successore, papa Clemente XIII, annullò gran parte dello spirito riformatore del Lambertini. Ciò non fu dovuto soltanto alla differenza di carattere tra i due uomini, ma anche a delle precise ragioni di governo ecclesiastico. Come si è potuto vedere negli ultimi anni del pontificato lambertiniano, la spinta innovatrice propugnata negli anni '40 scemò davanti all'aggressività e al sempre più palese anticlericalismo di alcune branche dell'illuminismo radicale impersonate dai vari primi ministri delle corti europee, tra i quali spiccava il Pombal del Regno del Portogallo. I successori di Benedetto XIV, cioè Clemente XIII e Clemente XIV, erano dotati certamente di una prospettiva ecclesiale meno aperta del Lambertini, trovando perciò naturale consolidare l'irrigidimento politico del papato.
La sua figura fu rivalutata nel corso del XX secolo, quando Giacomo Dalla Chiesa assunse il nome di Benedetto XV (1914), in onore del Lambertini che fu, come lui, arcivescovo di Bologna prima di ascendere al soglio pontificio. Nel 1958 papa Pio XII, in occasione del bicentenario della morte, tenne un elogio di Papa Lambertini, riconoscendone le qualità umane e l'azione pastorale:
Nel corso del XIX secolo, quando la religione era posta sulla difensiva a causa del liberalismo e dell'indifferentismo religioso, il papato lambertiniano non fu giudicato così entusiasticamente dagli storici di matrice cattolica. Per esempio, Ludwig von Pastor, benché ne sottolineasse la grandezza d'animo, si dimostrò invece critico verso la sua politica concordataria, in quanto arrendevole e priva di spirito autoritario nella difesa dei benefici ecclesiastici.
Un altro storico e teologo cattolico tedesco, il cardinale Joseph Hergenröthe (1824-1890), giudicò l'atteggiamento conciliante di Benedetto XIV come fuori luogo per un pontefice, e che «si fosse lasciato trascinare al di là di quel che sarebbe stato ragionevole e per principio ammissibile».
La figura di Benedetto fu ampiamente rivalutata nel corso del XX secolo, sia dalla Chiesa (come riassunto poco sopra), quanto dalla storiografia e dal giornalismo vaticanista. Infatti, per la straordinaria modernità con cui si rivolse al mondo secolare e per la bonomia di carattere, tanto da definirlo come il "cardinale Roncalli del '700" o come il «...modesto ma convinto anticipatore della linea giovannea», Benedetto XIV godette di giudizi assai positivi. Nonostante ciò, come sottolinea il curatore della voce sull'Enciclopedia dei Papi dedicata al Lambertini, lo storico Mario Rosa, manca ancora uno studio organico sulla figura del pontefice. Infatti, nonostante ci siano alcuni studi critici di qualità, come quelli compiuti da Emilia Morelli sull'epistolario col cardinale De Tencin o il congresso di studi lambertiniani tenutisi a Cento nel 1981, la figura del pontefice nel corso del Novecento non è stata studiata nella sua complessità: unica eccezione sono gli interventi artistici e urbanistici effettuati a Roma, e il legame con gli ordini religiosi.
La storiografia degli ultimi anni non è però totalmente concorde sulla validità dell'operato lambertiniano. Gaetano Greco, in un recente saggio, riconosce sì lo spirito d'apertura e la grandezza del papa bolognese, ma ne sottolinea contemporaneamente anche il carattere conservatore, volto a far rispettare a tutti i costi i dettami del Concilio di Trento, ad imporre una visione del cristianesimo in chiave "europea" (in relazione alla condanna dei riti malabrici e degli antenati) e a mantenere la legislazione antiebraica. Al contrario Gianvittorio Signorotto, davanti alle critiche portate da Greco, invita a «tene[re] conto dell'ambiente in cui Lambertini si trovò ad agire, la Curia romana, e, soprattutto, ricordando che la sua formazione era profondamente radicata nella cultura della fine del Seicento». A moderare le due posizioni, può essere utile la conclusione tratta da Luigi Mezzadri e Paola Vismara:
Benedetto XIV raggiunse il grande pubblico grazie al commediografo bolognese Alfredo Testoni che, dopo aver studiato i documenti e le testimonianze storiche coeve all'episcopato lambertiniano, ne diede un simpatico ritratto nella sua commedia Il cardinale Lambertini, del 1906. La rappresentazione teatrale, che ebbe un successo assai significativo presso il pubblico degli spettatori (tra il 1906 e il 1921, ci furono più di mille repliche), fu poi portata con successo sul grande schermo da Ermete Zacconi nel 1934 e successivamente da Gino Cervi, nel film del 1954 diretto da Giorgio Pàstina.
Papa Benedetto XIV iniziò una nuova forma di corrispondenza con i vescovi, sostanzialmente documenti di ampio respiro pastorale, per i quali coniò il termine di Lettere encicliche. Durante il suo Pontificato scrisse diverse encicliche tra il 1740 e il 1757.
Benedetto nominò 64 nuovi cardinali nel suo quasi ventennale pontificato, durante sette concistori.
 Raccolta di alcune notificazioni, editti e istruzioni, pubblicate per il buon governo della sua Diocesi dall'Em.no e Rev.mo Sig. Cardinale Prospero Lambertini …, Bologna, 1733, 1735, 1740; Roma, 1742; Venezia, 1749, 1760, 1762, 1771, 1790; Torino, 1852; Traduzione latina sotto il titolo: Institutiones ecclesiasticae, Roma, 1747; Ingolstadt, 1751; Bassano, 1760; Lovanio, 1762.
Thesaurus resolutionum S. Congregationis Concilii, 1740 (dal quale sarebbero derivate le Quaestiones canonicae et morales, 1767).
Annotazioni sopra le feste di Nostro Signore e della Beatissima Vergine secondo l'ordine del calendario romano, 1740-49 (dalle quali sarebbe emersa come opera a sé stante il De sacrosancto Missae Sacrificio, 1745, comparso isolatamente anche nell'originale testo italiano nel 1772).
Opuscula miscellanea nunc primum edita atque in unum corpus collecta, Bassano, 1767.
De Synodo dioecesana, Roma, 1748, completato e arricchito nella successiva edizione del 1755; 1767; Ferrara, 1753, 1756, 1760; Padova, 1756; Parma, 1764; Venezia, 1765, 1775, 1792; Roma, 1806; Magonza, 1842; Si trova in tutte le edizioni delle Opera omnia.
Opera omnia, in tre edizioni:S.S.D.N. Benedicti XIV opera in duodecim tomos distribuita, Romae, 1747-51;
Benedicti XIV Papae olim Prosperi Card. De Lambertinis opera omnia in quindecim tomos distribuita Venetis, 1767, 1788, 1892;
Benedicti XIV Pont. Max opera omnia in tomos XVII distribuita, Prati, 1830-1946;
Benedicti XIV acta sive mondum pubblicata sive sparsim edita, nunc primum collecta cura Rafaelis de Martinis, 2 voll., Nespoli, 1894
Benedicti XIV Pape opera omnia inedita, quae primum publicavit Fr. Heiner, Friburgo, 1904
Cerimoniale Episcoporum Santissimi D.N. Benedicti Papae XIV iussu editum et auctum, Roma, 1752
Giovanni Fantuzzi, Benedetto XIV. Sommo Pontefice, in Notizie degli scrittori bolognesi, raccolte da Giovanni Fantuzzi, Stamperia di S. Tommaso d'Aquino, 1782. URL consultato il 20 dicembre 2015.
(FR) Émile Appolis, Entre Jansénistes et Zelanti: Le «Tiers parti» catholique au 18. siècle, in Revue de l'histoire des religions, vol. 161, nº 161, Paris, Picard, gennaio 1962,  pp. 107-109, 0035-1423. URL consultato il 22 aprile 2015.
 Prospero Lambertini/Benedetto XIV, Raccolta di alcune notificazioni, editti, ed istruzioni dell'eminentissimo, e reuerendissimo signor cardinale Prospero Lambertini arciuescouo di Bologna, ora sommo pontefice Benedetto XIV, vol. 2, Venezia, appresso Francesco Pitteri, 1740, SBN IT\ICCU\TO0E\030373. URL consultato il 28 novembre 2015.
 Tarcisio Bertone, Il governo della Chiesa nel pensiero di Benedetto XIV (1740-1758), Roma, Libreria Ateneo Salesiano, 1977, SBN IT\ICCU\UBO\2006096.
 Mario Bevilacqua, Nolli, Giovanni Battista, in Dizionario Biografico degli Italiani, vol. 78, Roma, Istituto dell'Enciclopedia Italiana, 2013, ISBN 978-88-12-00032-6.
 Giampiero Brunelli, Le istituzioni temporali dello Stato della Chiesa, Università degli Studi di Roma "La Sapienza", 2007-2008. URL consultato il 12 agosto 2015.
 Luigi Cajani, Anna Foa, Clemente XIII, papa, in Dizionario biografico degli italiani, vol. 26, Roma, Istituto dell'Enciclopedia Italiana, 1982, SBN IT\ICCU\RAV\0018947. URL consultato il 28 novembre 2015.
 Riccardo Calimani, Storia degli ebrei italiani: dal XVI al XVIII secolo, Milano, Mondadori, 2014, ISBN 978-88-04-63823-0. URL consultato il 12 agosto 2015.
 Alberto Caracciolo, Clemente XII, in Enciclopedia dei Papi, vol. 3, Istituto dell'Enciclopedia Italiana, SBN IT\ICCU\TO0\0925032. URL consultato il 10 agosto 2015.
 Agostino Ceccaroni, Dizionario Ecclesiastico illustrato, Roma - Milano - Napoli, Antonio Vallardi Editore, 1897. URL consultato il 7 giugno 2015.
 Nicola Cusumano, I papi e le accuse di omicidio rituale: Benedetto 14. e la bolla "Beatus Andreas", Roma, Carocci Editore, 2002. URL consultato il 7 giugno 2015.
 Elisa Debenedetti (a cura di), L'Architettura da Clemente XI a Benedetto XIV: pluralià ̀di tendenze, Roma, Multigrafia, 1989, ISBN 88-7597-129-3.
 Giuseppe De Caro, Benedetto XIII, in Enciclopedia dei Papi, vol. 3, Roma, Istituto dell'Enciclopedia Italiana, 2000, SBN IT\ICCU\TO0\0925032.
 Gabriele De Rosa, Benedetto XV, in Enciclopedia dei Papi, vol. 3, Roma, Istituto dell'Enciclopedia Italiana, 2000, SBN IT\ICCU\TO0\0925032. URL consultato il 28 novembre 2015.
 Mario Fanti, Prospero Lambertini (Benedetto XIV) nel III centenario della nascita, I, Bologna, L.Parma, 1975,  pp. 119-133, SBN IT\ICCU\UBO\0121702.
 Luigi Fiorani, Settecento romano, in Studi romani, 20, n. 4, Roma, Istituto Nazionale di studi Romani, 1972.
 Alfeo Giacomelli, Carlo Grassi e le riforme bolognesi del Settecento, in Quaderni culturali bolognesi, III, 10, I, Atesa, 1979, ISBN 978-88-7037-046-1.
(FR) Ivan Gobry, Dictionnaire des Papes, Parigi, Pygmalion, 14 giugno 2013, ISBN 978-2-7564-1039-5.
 Gaetano Greco, Benedetto XIV. Un canone per la Chiesa, Roma, Salerno Editrice, 2011, ISBN 978-88-8402-718-4.
 Antonio Gurrado, Voltaire cattolico, in Il Foglio.it, 14 luglio 2013. URL consultato il 28 novembre 2015.
 Camillo Langone, Voltaire, vedi alla voce «cattolico», in Il Giornale.it, 23 luglio 2015. URL consultato il 12 agosto 2015.
 Claudia Lega, La nascita dei Musei Vaticani:Le antichità cristianee il museo di Benedetto XIV, in Bollettino dei monumenti musei e gallerie pontificie, vol. 28, Città del Vaticano, Edizioni Musei Vaticani, 2010,  pp. 95-184, SBN IT\ICCU\RML\0384773. URL consultato il 7 giugno 2015.
 Rossella Leone (a cura di), Il Museo di Roma racconta la città,  p. 76, ISBN 978-88-492-0274-8.
 Teodosio Lombardi, Benedetto XIV e gli ordini religiosi, Benedetto XIV (Prospero Lambertini): Convegno internazionale di studi storici, 6-9 dicembre 1979, a cura di Marco Cecchelli, Cento, Centro Studi Girolamo Baruffaldi, 1981,  pp. 509-604, SBN IT\ICCU\UBO\0197638.
 Umberto Marcelli, Saggi economico-sociali sulla storia di Bologna: dal secolo XVI al XVIII, Bologna, Patron, 1962, SBN IT\ICCU\SBL\0136966.
 Umberto Mazzone, Governare lo Stato e curare le anime. La Chiesa e Bologna dal Quattrocento alla Rivoluzione francese, Padova, Limena PD: libreriauniversitaria.it., 2012, SBN IT\ICCU\UBO\3980202. URL consultato il 7 giugno 2015.
 Luciano Meluzzi, Gli arcivescovi di Bologna, Bologna, Scuola prof.le tipogr. sordomuti, 1967, SBN IT\ICCU\RAV\0214633.
 Luigi Mezzadri e Paola Vismara, La Chiesa tra Rinascimento e illuminismo, Roma, Città Nuova, 2006, ISBN 978-88-311-0340-4. URL consultato il 12 agosto 2015.
 Gustavo Mola Di Nomaglio, Feudi e nobiltà negli stati dei Savoia, Lanzo Torinese, Società storica delle Valli di Lanzo, 2006, ISBN 88-8262-049-2. URL consultato il 9 settembre 2015.
 Emilia Morelli, Benedetto XIV uomo e pontefice, Tre Profili: Benedetto XVI, Pasquale Stanislao Mancini, Pietro Roselli, Roma, Edizioni dell'Ateneo, 1955, SBN IT\ICCU\LO1\0339987.
 Emilia Morelli, Le lettere di Benedetto XIV al card. de Tencin. Dai testi originali, 3 volumi, Roma, Edizioni di Storia e Letteratura, 1955, SBN IT\ICCU\UBO\0122102.
 Gaetano Moroni, Dizionario di erudizione storico-ecclesiastica, V, Venezia, Tipografia Emiliana, 1840, SBN IT\ICCU\RML\0135433. URL consultato il 7 giugno 2015.
 Maria Giuseppina Muzzarelli, Verso l'epilogo di una convivenza: gli ebrei a Bologna nel XVI secolo, Firenze, Casa Editrice Giuntina, 1996, ISBN 88-8057-035-8.
 Massimo Pazienti, Le guide di Roma tra medioevo e novecento: Dai mirabilia urbis ai baedeker, Roma, Gangemi, 2013, ISBN 978-88-492-2597-6. URL consultato il 9 giugno 2015.
 Marco Poli, Lambertini, un cardinale di successo da 110 anni, in Il Resto del Carlino, 9 marzo 2015. URL consultato il 28 novembre 2015.
 Gian Luca Potestà e Giovanni Vian, Storia del cristianesimo, 1ª ed., Bologna, Il Mulino, 2010, ISBN 978-88-15-13763-0.
(FR) Edmond Préclin e Eugène Jarry, Les luttes politiques et doctrinales aux XVIIe et XVIIIe siècles, in Revue d'histoire de l'Église de France, vol. 42, nº 139, Bernard-Maitre Henri, 1956,  pp. 267-272, 0398-4214. URL consultato il 22 aprile 2015.
 Claudio Rendina, I Papi - storia e segreti, Ariccia, Newton&Compton editori, 2005, SBN IT\ICCU\PAL\0279694.
 Claudio Rendina, Quel conclave lungo sei mesi per eleggere Benedetto XIV, in Repubblica.it, 17 agosto 2014. URL consultato il 7 giugno 2015.
 L.-J. Rogier, G. de Bertier de Sauvigny, J. Hajjar, Secolo dei lumi, rivoluzioni, restaurazioni (1715-1848), in G.D. Gordini, C.D. Fonseca, F. Molinari, L. Mezzadri (a cura di), Nuova storia della Chiesa, vol. 4, 2ª ed., Torino, Marietti Editore, 1976  [1971], ISBN 88-211-8004-2.
 Mario Rosa, Riformatori e ribelli nel Settecento italiano, in Saggi, Bari, Dedalo, 1993, ISBN 978-88-220-0306-5.
 Mario Rosa, Settecento religioso: Politica della ragione e religione del cuore, Venezia, Marsilio, 1999, ISBN 978-88-317-7004-0.
 Mario Rosa, Benedetto XIV, in Enciclopedia dei Papi, vol. 3, Roma, Istituto dell'Enciclopedia Italiana, 2000, SBN IT\ICCU\TO0\0925032. URL consultato il 7 giugno 2015.
 Mario Rosa e Marcello Verga, Storia dell'Età Moderna 1450-1815, Milano, Mondadori Bruno, 2002, ISBN 978-88-424-9342-6.
(EN) Mario Rosa, Between the Council of Trent and Enlightenment: Pope Benedict XIV, in Ulrich L. Lehrner - Michael O'Neill Printy (a cura di), A Companion to the Catholic Enlightenment in Europe, Leiden-Boston, BRILL, 2010,  pp. 224-232, ISBN 978-90-04-18351-3.
 Eugenio Russomanno, Benedetto XIV Alle prese con l'Illuminismo, in Tracce.it, 14 giugno 2012. URL consultato il 7 giugno 2015.
 Lucetta Scaraffia, Papa tra collera e ragione, in Il sole24ore. URL consultato il 10 agosto 2015.
 Ludwig von Pastor, Storia dei Papi, XVI/1, Roma, Desclée, 1943, SBN IT\ICCU\NAP\0368334.
 Serie cronologica degli eminentissimi, e reverendissimi signori cardinali bolognesi compresi quelli assunti al sommo pontificato disposta secondo l'ordine del tempo dal giorno della loro esaltazione, ed avente il suo principio dall'anno 1060 sino al 1775: con l'epilogo della loro nascita, vita, e morte, e rispetto ai viventi dei loro fasti sino al tempo corrente, Bologna, Sassi, 1755, SBN IT\ICCU\UBOE\018852. URL consultato il 28 novembre 2015.
Altre fonti consultate sono contenute nell'opera in due volumi di  Marco Cecchelli, Benedetto XIV (Prospero Lambertini): Convegno internazionale di studi storici, 6-9 dicembre 1979, Cento, Centro Studi Girolamo Baruffaldi, 1981, SBN IT\ICCU\UBO\0197638.
 Benedetto XIV e Roma, Associazione culturale info.roma.it. URL consultato il 7 giugno 2015.
 Breve storia degli ebrei d'Italia. VI. I Ghetti - "L'Editto sopra gli Ebrei" - I "casi di oblazione", su morasha.it. URL consultato il 7 giugno 2015.
 Cardinali creati da Benedetto XIV, su araldicavaticana.com. URL consultato il 7 giugno 2015.
 Francesco Agnoli, Benedetto XIV, la scienza a Bologna (e gli asili), Libertà e Persona, 25 maggio 2013. URL consultato il 7 giugno 2015.
 Antonio Borrelli, Benedetto XIV (Prospero Lambertini), santiebeati.it, 28 luglio 2006. URL consultato il 7 giugno 2015.
 Benedetto XIV, Peregrinantes a Domino, su totustuustools.net. URL consultato l'8 settembre 2015.
 Benedetto XIV, Annus qui hunc, su totustuustools.net. URL consultato il 7 giugno 2015.
 Laura Miani, Un seminario e due libri per papa Lambertini, Biblioteca Universitaria di Bologna. URL consultato il 12 agosto 2015 (archiviato dall'url originale il 15 settembre 2015).
 Pio XII, Discorso preparato da Sua Santità Pio XII in occasione di una solenne commemorazione di Papa Benedetto XIV, Libreria Vaticana. URL consultato il 7 giugno 2015.
 Serena Ravaglioli, La Via crucis di fra Leonardo, 30GIORNI, 1999. URL consultato il 7 giugno 2015.
(EN) David M. Cheney, Pope Benedict XIV, su catholic-hierarchy.org, David M. Cheney, 1996-2015. URL consultato il 7 giugno 2015.
(EN) Salvador Miranda, LAMBERTINI, Prospero Lorenzo, su fiu.edu – The Cardinals of the Holy Roman Church, Florida International University. URL consultato il 7 giugno 2015.
 Giampaolo Venturi, ILLUMINISMO – AUFKLARÜNG CATTOLICA e la Chiesa in Italia, Associazione Italiana dei Professori di Storia della Chiesa, 14 gennaio 2015. URL consultato il 10 agosto 2015.
(EN) Joseph Hergenröther, Encyclopædia Britannica. URL consultato il 10 luglio 2015.

Silvestro II, nato Gerberto di Aurillac (Aurillac, 940-950 circa – Roma, 12 maggio 1003), è stato il 139º papa della Chiesa cattolica dal 999 alla morte, il primo di nazionalità francese.
Prolifico studioso del X secolo, entrato in contatto con la cultura araba, ne introdusse le conoscenze di aritmetica e astronomia in Europa, dimostrando grande versatilità sia nelle scienze applicate, che in quelle teorico-filosofiche. Si fece conoscere da papi e imperatori per la sua cultura, insegnando a Reims e raggiungendo i più alti vertici ecclesiastici a Reims (il cui arcivescovado fu però contestato canonicamente), a Ravenna, e poi a Roma quale sommo pontefice.
Guida ed educatore del giovane imperatore Ottone III, cercò insieme a lui di restaurare l'ordine politico e religioso nell'Europa del Saeculum obscurum, idealizzando una renovatio imperii. Il suo pontificato, per quanto breve, fu estremamente attivo dal punto di vista missionario, nelle disposizioni canoniche relative alla morale religiosa, e nella difesa della cristianità in generale. Fu riabilitato da Cesare Baronio nei suoi Annales Ecclesiastici, permettendo agli studiosi e al clero di scoprire l'alto valore intellettuale e politico di cui si fece portavoce papa Silvestro II.
Gerberto, figlio di Agilberto secondo una lezione del Liber Pontificalis, nacque in una famiglia umile tra il 940 e il 950 nell'attuale regione francese dell'Alvernia, allora parte del Ducato d'Aquitania. A tredici anni Gerberto entrò nel monastero benedettino di San Geraldo di Aurillac in qualità di oblato, e fu allevato e istruito nelle arti liberali: la conoscenza della grammatica, della retorica, degli antichi classici (in special modo dell'Ars Donati), impartiti dal maestro Raimondo di Lavaur, resero il giovane Gerberto dotato di una cultura assai avanzata. Il periodo nell'abbazia fu molto importante per Gerberto non solo per l'istruzione che vi ricevette, ma anche per le persone che conobbe: restò legato agli abati Geraldo e Raimondo da vincoli di stretta amicizia, come dimostrano varie lettere che scrisse loro. Qui, inoltre, il giovane fu ordinato monaco benedettino.
Nel 967 il duca Borrell II di Barcellona, potente feudatario ispanico cristiano, visitò il monastero e chiese all'abate  di portare con sé Gerberto, che già allora mostrava grande attitudine agli studi. L'abate Geraldo e i suoi confratelli acconsentirono alla richiesta di Borrell il quale, a sua volta, portò il giovane in Catalogna (in mano cristiane), ove a sua volta raccomandò Gerberto ad Hatto, il vescovo di Vic, perché vi studiasse anche la matematica. Negli anni seguenti Gerberto studiò nella città di Barcellona ove entrò così in contatto col mondo islamico, data anche la prossimità al confine con la Spagna islamica. In questa città così fervida culturalmente, Gerberto conobbe il canonico della cattedrale Sunifred Lobet, autore del trattato De astrologia; sempre in Catalogna, inoltre, si trovava l'abbazia di S. Maria di Ripoll, contenente codici di Boezio, di Isidoro di Siviglia, di trattati musicali, e opere di autori classici latini e greci. Insomma, nel giro di pochissimo tempo, il giovane Gerberto divenne un prodigio di conoscenza e di scienza, fattori che dopo la sua morte, nel corso del Basso Medioevo, favoriranno la nascita del mito secondo cui Gerberto fosse un mago o al servizio del demonio.
La svolta, nella vita di Gerberto, giunse nel 970, allorché il conte Borrell e il vescovo Hatto compirono un pellegrinaggio a Roma, portando Gerberto con loro. Scopo della missione era in realtà soprattutto politico: Borrell e Hatto non desideravano che la diocesi di Vic divenisse suffraganea di quella di Narbona, e per questo si recarono da papa Giovanni XIII (965-972) per scongiurare che ciò non avvenisse. Se la missione politica finì in modo fallimentare (Borrell ritornò in Catalogna deluso, mentre Hatto fu assassinato), la conoscenza di Gerberto col papa e l'imperatore Ottone I fu invece determinante. Richerio di Reims racconta, infatti:
Ottone impiegò, pertanto, Gerberto come cortigiano della sua corte, destinandolo a tutore per il giovane figlio, il futuro Ottone II. Quest'incarico, però, terminò presto in quanto nel 972 il diciannovenne Ottone sposò la bizantina Teofano, lasciando libero Gerberto da impegni di corte. Pertanto, dopo aver sentito parlare della famosa scuola cattedrale di Reims da parte del logico Geranno, Gerberto chiese ad Ottone I di andarvi a conoscere l'arcivescovo Adalberone, ottenendo il beneplacito imperiale. Adalberone ne rimase talmente impressionato che lo nominò scholasticus, cioè docente della Scuola cattedrale: qui insegnò filosofia, usando i commenti di Boezio alle opere di Aristotele e di Cicerone, retorica e autori pagani (generalmente non ammessi nei monasteri) quali Terenzio, Virgilio, Orazio, Lucano, Stazio, Persio e Giovenale. Il suo incarico di insegnante a Reims, che manterrà fino alla morte di Adalberone avvenuta nel 989 (fuorché la permanenza a Bobbio dal 982 alla primavera del 984 e alcuni viaggi in Italia e in Germania), permise a Gerberto, nel frattempo sostenuto dal nuovo imperatore di Germania Ottone II (973-983), di farsi conoscere a livello internazionale per la sua erudizione e conoscenza, specialmente dopo la disputa filosofica con Otrico, "scholasticus" di Magdeburgo, avvenuta a Ravenna nel Natale del 980 e annotata dal fedele discepolo Richerio. Tra i suoi allievi furono: Gerardo, poi vescovo di Cambrai; Leuterico, poi arcivescovo di Sens; Bruno, poi vescovo di Langres; Roberto, poi re di Francia.
Dopo dieci anni di servizio a Reims, Gerberto fu nominato da Ottone II abate dei monaci colombaniani di Bobbio e conte di quel distretto; il prestigio culturale e morale dell'abbazia era all'epoca altissimo, e il suo scriptorium uno scrigno di conoscenze. Qui Gerberto poté consultare tra gli altri quello che oggi è noto come Codex Arcerianus (VI-VII secolo), contenente frammenti in latino di autori romani e greci e di cui si servì, insieme con il De arte arithmetica di Boezio, per la stesura - tra il 981 e il 983 - del suo De geometria. I precedenti abati e vescovi commendatari avevano perso di autorità nei confronti dei vassalli, che spesso non rispettavano gli impegni derivanti dalla locazione delle terre dell'abbazia; a questo si aggiunga che Pietro Petroaldo, l'abate che precedette Gerberto, riservava per sé una parte degli introiti dell'abbazia, sicché essa si trovava in gravi difficoltà economiche. Al suo arrivo, Gerberto trovò inoltre un clero eccessivamente rilassato, che non si dedicava più alla coltivazione delle terre e non obbediva a Petroaldo: tentò allora, senza gran successo, di vincere le resistenze interne e ricostituirne l'autorità, contando soprattutto sull'appoggio di Ottone, ma per via dei suoi modi rigorosi e poco concilianti, finì per crearsi vari nemici, tra cui l'imperatrice Adelaide e il vescovo di Pavia Pietro, il futuro papa Giovanni XIV. Con la morte di Ottone (avvenuta il 7 dicembre 983), i monaci si ribellarono a Gerberto, che allora preferì fare ritorno a Reims, conservando il titolo ma lasciando la gestione a Petroaldo; rimase abate commendatario di Bobbio fino al 999, quando, da Papa, nominò definitivamente Petroaldo abate ed elevò la cittadina, in accordo con l'imperatore, a Città e Contea Vescovile.
Lasciata Bobbio nella primavera del 984, Gerberto trovò rifugio e accoglienza a Pavia, presso la madre di Ottone II, Adelaide di Borgogna, e la giovane vedova Teofano, nominata reggente in nome del figlioletto di tre anni Ottone III. Non sentendosi ancora al sicuro, Gerberto decise di ritornare a Reims dall'ormai anziano arcivescovo Adalberone, ove continuò la sua attività didattica ed eruditica da un lato, e la politica a favore della dinastia sassone e del pretendente al trono di Francia, Ugo Capeto, dall'altra. Proprio per il supporto all'imperatore, Adalberone fu accusato a più riprese di tradimento verso la Francia, e in particolare verso il re Lotario IV. Gerberto scrisse alcune lettere in difesa di Adalberone, che però non furono sufficienti poiché si decise di processare l'arcivescovo; questi riuscì ad evitare il processo per via della morte di Lotario (marzo 986). Il nuovo re, il figlio di Lotario Luigi V, si mostrò ancora più ostile, definendo Adalberone un nemico dei Franchi ed «il più colpevole degli uomini sulla terra». L'arcivescovo doveva decidere se giurare fedeltà a Luigi o lasciare la Francia, ma l'improvvisa morte del re (987) modificò lo scenario, poiché Luigi non aveva figli e con lui terminò definitivamente la discendenza carolingia in Francia.
Gerberto si adoperò inoltre, su richiesta di Adelaide, per garantire il supporto ecclesiastico ad Ottone III ed impedire che Enrico II ottenesse il controllo della Germania occidentale e della Lorena, riuscendo a portare dalla parte di Ottone vari vescovi tedeschi e franchi, tra cui Villigiso di Magonza, Teodorico di Metz e Notger di Liegi.
Nonostante Gerberto e Adalberone avessero sostenuto Ugo Capeto, che fu incoronato da Adalberone stesso quale re di Francia il 3 luglio del 987, i rapporti tra l'arcivescovo di Reims e il novello sovrano si guastarono allorché il monarca fece consacrare anche il figlio, Roberto il Pio (e allievo anni prima di Gerberto), dalle mani del vescovo d'Orléans. Adalberone, difatti, considerava una prerogativa dell'arcivescovo di Reims consacrare i sovrani di Francia. La disputa tra i due durò per poco più di un anno, in quanto Adalberone morì il 23 gennaio 989. Gerberto era un candidato naturale alla successione, ma Ugo, viste le simpatie del defunto Adalberone e di Gerberto per il carolingio Carlo di Lorena, nominò Arnolfo, figlio illegittimo di Lotario IV e nipote di Carlo di Lorena, quale nuovo arcivescovo di Reims. Nel settembre dello stesso anno, Arnolfo permise a Carlo di entrare a Reims e qui fece prigionieri membri del clero e della nobiltà, tra cui Bruno di Roucy, vescovo di Langres, e lo stesso Gerberto, quindi permise ai suoi soldati di saccheggiare la città; Arnolfo, per mascherare la complicità con Carlo, accettò di essere portato in cattività a Laon. Nel maggio 990 Gerberto riuscì a fuggire a Senlis, dove il re Ugo, con il quale si era nel frattempo riconciliato, aveva convocato un sinodo: appresa la notizia del tradimento di Arnolfo, i vescovi riuniti scomunicarono i responsabili della presa di Reims.
Arnolfo, per i suoi legami di parentela con Carlo e per sospetto tradimento nei confronti del re, fu deposto, senza attendere la risposta di papa Giovanni XV, nel 991 dai vescovi francesi riuniti al concilio di San Basilio di Verzy, nei pressi di Reims, e Gerberto venne allora eletto come suo successore il 17 luglio dello stesso anno; inizialmente rifiutò la nomina, sia per umiltà sia forse conscio delle difficoltà che avrebbe comportato, ma poi decise di accettarla. Il papa, che aveva inviato il pallio nel 991 ad Arnolfo come segno del riconoscimento canonico da parte di Roma, protestò vivacemente contro la nomina di Gerberto. Sostenuto da Ugo e dall'episcopato francese, che riunito in sinodo a Chelles aveva dichiarato nulle le proteste del papa, Gerberto cercò di resistere alle pressioni romane e pubblicò gli atti del concilio che nel 991 aveva deposto Arnolfo, ma un ulteriore sinodo nel 995 tenutosi a Mouzon, sotto la presidenza di Leone, abate dei santi Bonifacio e Alessio di Roma, quale rappresentante del pontefice, dichiarò non valida la deposizione di Arnolfo e fu lanciata la scomunica contro Gerberto.
Gerberto protestò e continuò a svolgere i suoi compiti di arcivescovo, ma Papa Gregorio V, cugino del giovane imperatore Ottone III e successore di Giovanni XV nel 996, ribadì che Gerberto era un impostore nella sede di Arnolfo, vescovo legittimo di Reims; anche il viaggio che Gerberto fece a Roma presso il papa non servì a ristabilire la sua posizione, anzi le condanne furono rinnovate in un sinodo tenuto a Pavia nel 997. Alla fine, quando Gerberto perse il favore anche del nuovo re di Francia e suo ex scolaro, Roberto II, per il suo concubinaggio con Berta di Borgogna, decise di abdicare alle sue pretese vescovili nel 997, mettendosi sotto la protezione dell'imperatore Ottone III, di cui divenne il precettore e da cui ricevette un terreno a Sasbach, un piccolo paese vicino a Strasburgo.
Ottone, figlio di Teofano e di Ottone II, era un giovane di sedici anni circa quando incontrò il suo vecchio maestro Gerberto a Magdeburgo. Ragazzo intelligente e nel contempo ambizioso, aveva ereditato quel gusto per la cultura e la concezione del potere dalla madre bizantina, cosa che lo rendeva un monarca assai più sofisticato del nonno e del padre. Infatti, Ottone coltivava l'intenzione di restaurare l'antico Impero romano d'Occidente, adottando stili di vita lontani da quelli germanici, e Gerberto, con la sua sapienza politica e intellettuale, era l'uomo giusto per affiancarlo in questo suo sogno. Grazie poi all'amicizia con il colto Adalberto vescovo di Praga, membro importante della corte, Gerberto rafforzò la sua posizione al fianco dell'imperatore, ottenendo così una sua rivincita politica. Contemporaneamente, Gerberto si sottomise alle decisioni pontificie riguardo al caso di Reims, rientrando nel seno della Chiesa.
Grazie alla perfetta concordia che regnava tra Ottone e il suo maestro e consigliere Gerberto, lo stesso papa Gregorio V, che aveva tacciato Gerberto come arcivescovo illegittimo di Reims, lo nominò quale arcivescovo di Ravenna nell'aprile del 998, ricevendone il pallio il 28 aprile stesso. Quale arcivescovo di Ravenna, Gerberto rimase in carica meno di due anni, ma in questo breve periodo dimostrò energia e forza d'animo per rimettere in ordine la situazione del clero secolare e regolare locale, che versava in pessime condizioni. Inoltre, come confermato da una lettera inviatagli da Gregorio V, l'arcivescovado di Ravenna non solo si rivide confermati tutti i possedimenti confermati a Giovanni da Besate (predecessore di Gerberto), ma anche l'aggiunta di Comacchio e del monastero di San Tommaso ed Eufemia martiri, i cui beni si estendevano nel riminese, nel pesarese (Pisaurensis comitatum) e a San Leo (Monteferetrano). Infine, oltre a vari castelli, il pontefice «confirmamus etiam tibi tuaeque Ecclesiae in perpetuum donamus Caesenam, cum omnibus inibi pertinentibus...», cioè confermiamo anche a te e alla tua Chiesa doniamo in eterno Cesena, con tutte le realtà ad essa connesse. Sotto Gerberto, il potere dell'arcivescovo di Ravenna si estese notevolmente.
Infine, Lorenzo Cardella, sul finire del XVIII secolo, sostenne che Gerberto fu insignito anche della dignità cardinalizia ma l'Annuaire Pontifical Catholique del 1901 nega che egli fosse stato insignito di tale onore.
L'imperatore Ottone III, che era già presente in Italia al momento dell'improvvisa scomparsa del cugino Gregorio V in una data imprecisata tra il febbraio e il marzo del 999, scelse come successore di Gregorio proprio l'arcivescovo di Ravenna Gerberto, il quale fu intronizzato il 2 aprile di quell'anno. Gerberto prese il significativo quanto inconsueto nome di Silvestro II, scelta dovuta ad un'esigenza fondamentale: affermare il proprio legame con l'Imperatore Ottone III, il quale riteneva se stesso un secondo Costantino. Così, di riflesso, Gerberto prese il nome del pontefice Silvestro I che, vissuto al tempo di Costantino, secondo la leggenda tramandata dagli Actus Silvestri, lo avrebbe guarito dalla lebbra e convertito al cristianesimo. Divenuto pontefice, Gerberto fu collaboratore attivo della Renovatio Imperii, in cui papa e imperatore avrebbero governato armonicamente il mondo direttamente da Roma:
La sinergia tra imperatore e papa non si trasformò, al momento del trasferimento della corte imperiale sull'Aventino, in un rapporto di sudditanza: i due poteri universali del Medioevo si dovevano spartire i rispettivi campi di influenza, ove l'imperatore doveva governare il mondo e proteggere la Chiesa; il papa far sì che i popoli si avviassero verso la Salvezza promessa da Cristo, il tutto in un clima di pace. Di conseguenza, nei primi tempi, il governo di Roma fu in mano all'imperatore tedesco, il quale si atteggiò a novello imperatore romano sul modello tardo-antico. Solamente verso la fine del pontificato di Silvestro la morte prematura di Ottone determinò la fine del sogno vagheggiato da papa e imperatore.
Subito dopo essere stato eletto, Silvestro iniziò un pontificato estremamente attivo, sulla scia delle iniziative già patrocinate dal predecessore Gregorio V. Innanzitutto, confermò il suo ex-rivale Arnolfo nella carica di arcivescovo di Reims, ponendo fine alle diatribe che scossero la sua esistenza negli anni addietro.
Intuì la grande importanza della cristianizzazione delle terre slave, in particolare la Polonia, e dell'Ungheria, che stavano crescendo di importanza ad est del regno tedesco, sostenendo l'istituzione di nuove Chiese nazionali. Nella futura Polonia, grazie alla collaborazione con Ottone III, fondò l'arcidiocesi di Gniezno, dalla quale si irradiò la cultura cristiano-romana in tutta l'area; in Ungheria, invece, concesse, attraverso il legato magiaro Astarico, la corona reale d'Ungheria al duca Stefano del casato degli Arpád (che s'era convertito al cristianesimo l'anno precedente) costituendo così il Regno d'Ungheria (anno 1001). In Ungheria, inoltre, creò la sede metropolitana di Strigonio-Budapest.
Si adoperò inoltre per favorire ed accrescere l'unità all'interno della Chiesa: promosse sinodi locali, grazie ai quali riteneva si potessero trovare più facilmente le soluzioni a problematiche ecclesiali; ricompose vecchie questioni, grazie alla conferma di Arnolfo a Reims; cercò di appianare la disputa in corso tra Villigiso arcivescovo di Magonza e Bernoardo vescovo di Hildesheim sulla giurisdizione dell'abbazia di Gandersheim; sospese il vescovo Giselher di Magdeburgo, che, dopo essere diventato arcivescovo di Magdeburgo, aveva indebitamente diviso la diocesi di Merseburgo, sua precedente sede, tra altre due diocesi ed era accusato di essere a capo di due diocesi; sostenne sia le autorità civili che religiose della Catalogna nell'attività di espansione del Cristianesimo.
Ultimo elemento di fondamentale importanza, fu il patrocinio che il papa continuò a dare alla Riforma cluniacense, combattendo il nicolaismo, la simonia e gli abusi degli ecclesiastici. Tra i provvedimenti liturgici, ci fu un incremento dei canti sacri durante la liturgia in onore degli angeli e dello Spirito Santo e (ma non è certo) Silvestro II avrebbe reso obbligatoria la commemorazione dei defunti a tutta la Chiesa.
Infine, alcuni storici attestano che Silvestro fu il primo pontefice a lanciare una sorta di crociata per liberare Gerusalemme o quantomeno per proteggere i pellegrini in Terra santa ed evitar loro esazioni e soprusi da parte dei Saraceni. Nella Patrologia Latina curata da Jacques Paul Migne, però, tale lettera (Ep. XXVIII, Ex persona Hierusalem devastatae universali Ecclesiae) viene conservata tra le epistole ante summum pontificatum, determinando piuttosto una presa di posizione che un ordine di conquista.
La presenza semistabile della massima autorità politica occidentale in una città come Roma, abituata da più di un secolo e mezzo a governarsi in modo del tutto indipendente, cominciò a risultare scomoda per l'aristocrazia romana. Quest'ultima e il popolino non si rivoltarono alla prima assenza dell'imperatore, avvenuta nella prima metà del 1000 a causa di alcune pendenze politico-militari con Boleslao Chrobry di Polonia. I rapporti si deteriorarono tra l'agosto del 1000, quando Ottone rientrò a Roma risparmiando, d'accordo con Silvestro II, la città di Tivoli, nemica acerrima di Roma, e gli inizi del 1001. Il 16 febbraio di quell'anno la popolazione e la nobiltà di Roma si rivoltò contro l'imperatore costringendolo, insieme a papa Silvestro, a fuggire a Ravenna, città fedele agli Ottoni, ove celebrò la Pasqua. Ottone guidò senza successo due spedizioni per riottenere il controllo della città, entrambe destinate a fallire: la seconda perché il ventiduenne Ottone morì a Castel Paterno, località laziale presso Faleria in provincia di Tivoli, il 23 gennaio del 1002, stroncato da febbri maligne.
Silvestro, ormai solo e senza più alcun sostegno temporale, ritornò a Roma poco dopo la morte di Ottone, subendo l'umiliazione della potente famiglia dei Crescenzi guidata da Giovanni Crescenzi III († 1012). Silvestro, ormai incapace di condurre un'audace politica ecclesiastica e politica, morì poco più di un anno dopo: il 3 maggio 1003, mentre celebrava messa a Santa Croce in Gerusalemme, fu colpito da un malore, che lo portò rapidamente alla tomba il 12 maggio. Fu sepolto a San Giovanni in Laterano, e un epitaffio realizzato da Sergio IV ne ricorda così la figura:
Nel 1648, per volere di papa Innocenzo X, la sua tomba venne aperta, ma il corpo, trovato ancora intatto, vestito dei paramenti pontificali, le braccia incrociate sul petto e sul capo la tiara, appena esposto all'aria, si mutò in polvere. Così riporta il canonico Cesare Rasponi:
Gerberto fu una figura di massima importanza come religioso, politico e scienziato, che non poté essere ignorata dai suoi successori al soglio pontificio. Considerato il massimo esponente intellettuale del X secolo e uno dei più importanti del Medioevo, poliedrico e profondo conoscitore delle arti del trivio e del quadrivio, Gerberto introdusse in Occidente, grazie al contatto con la più avanzata cultura islamica, l'uso dell'orologio, di una sirena funzionante a vapore acquoso, e fu inventore di complicati strumenti musicali e astronomici. Tutte invenzioni che utilizzò a Reims per la didattica nella scuola cattedrale. Per esempio, Gerberto aveva costruito un complesso sistema di sfere celesti volte a far calcolare le distanze che intercorrevano fra i pianeti e, sempre in ambito astronomico, chiese in una lettera del 984 a Lupito di Barcellona la traduzione di un trattato arabo di astronomia, le Sententiae Astrolabii. Sempre a Reims fece costruire un organo idraulico che eccelleva su tutti gli strumenti precedentemente noti, nel quale l'aria doveva essere pompata manualmente, e che nel XVI secolo era visibile ancora a Ravenna. Nel campo della matematica, a lungo si è attribuita a Gerberto l'introduzione dei numeri arabi in Europa, merito di difficile attribuzione: sicuramente il giovane aquitano li conobbe alla scuola di Hatto a Vich, ma nulla ci autorizza a pensare che le abbia poi fatte conoscere nel vecchio continente. Di sicuro, Gerberto ebbe il grande merito di contribuire agli studi sull'astrolabio perfezionando a Bobbio l'astrolabio sferico e di reintrodurre l'abaco in Europa, di cui, secondo una cronaca antica, avrebbe appreso l'uso dagli Arabi.
L'intelligenza "pratica" di Gerberto era, ovviamente, sostenuta da una profondissima conoscenza dell'insegnamento degli antichi filosofi greci e latini. L'attività scientifica di Gerberto, però, non si limita soltanto alla dimensione pratica della conoscenza: molte delle sue cognizioni matematiche e astronomiche, secondo cui i numeri costituiscono fra di loro un movimento armonico dall'estensione universale, sono frutto della filosofia di Severino Boezio. Durante la sua permanenza a Reims, come ci ricorda il fedele allievo Richerio, Gerberto spiegò e commentò numerosi autori non conosciuti in Occidente, o la cui conoscenza era limitata:
Tra le opere e gli autori spiegati alla scuola di Reims, figurano le Categorie aristoteliche, conosciute limitatamente nell'Europa medievale, e che invece erano state raccolte e commentate nella loro completezza dai dotti islamici o che erano custodite nelle aree grecizzate del Meridione italiano. Proprio in quegli anni Giovanni di Gorze, monaco lorenese deceduto nel 976, era riuscito a riportare nel cuore dell'Europa dei manoscritti greci contenenti le Categorie: è molto facile che Gerberto sia entrato in contatto con questi codici.
Dalla disputa che Gerberto tenne nei confronti di Otrico a Ravenna, nel Natale del 981 davanti all'intera corte imperiale, si denota invece quanto l'aquinate conoscesse profondamente sia Aristotele, quanto sant'Agostino (e quindi tutta la derivazione neoplatonica di fondo). Partendo dal concetto di "utilizzo della ragione" Gerberto, a differenza di Otrico, si spinse oltre Aristotele, affermando che l'uomo, essere razionale per eccellenza, può utilizzare tale facoltà secondo le necessità: e qui entra in gioco Agostino d'Ippona che, nel De ordine, afferma: «Namque illud quod in nobis est rationale, id est quod ratione utitur». Essendo questo predicato agostiniano non universale quanto quello aristotelico, Gerberto opera una divisione tra le sostanze sovrasensibili, incorruttibili ed eterne, ove l'uso della ragione è sempre in atto; e quelle sensibili, soggette alla corruzione e tra le quali c'è anche l'anima umana. Dal momento che le sostanze sensibili esulano dal necessario utilizzo della ragione, Gerberto conclude dicendo che l'uomo si può servire della ragione, facoltà presente in sé stesso in potenza, in atto quando lo ritiene necessario.
Gerberto scrisse una serie di opere, che trattavano principalmente questioni di filosofia e le materie del quadrivio. Di lui ci restano parecchie lettere, una Vita di Sant'Adalberto, vescovo di Praga, che però si tende a ritenere spuria, ed alcune opere di matematica. Gli scritti di Gerberto furono stampati nel volume 139 della Patrologia Latina.
15 lettere a vari vescovi, fra cui Arnolfo, e abati, e una lettera a Stefano I d'Ungheria;
Come si è accennato nel paragrafo riguardante l'educazione spagnola, alcuni suoi contemporanei cominciarono a ritenere che Gerberto d'Aurillac fosse un mago, uno stregone dotato di poteri magici avuti in base al contratto con il demonio. L'immagine del "papa mago" che ne è sorta si deve all'opera dello pseudocardinale Benone (XI secolo), fautore di Enrico IV di Svevia e dell'antipapa Clemente III. Benone scrisse, contro Gregorio VII, i Gesta Romanae Ecclesiae contra Hildebrandum, in cui si propose di individuare i "maestri diabolici" di Ildebrando (nome secolare di Gregorio VII), risalendo, attraverso Gregorio VI e Benedetto IX, fino a Silvestro II, visto come il capostipite di questi pontefici diabolici e praticanti la magia.
Sulla scia di questa letteratura calunniosa, si diffuse una ricca produzione tutta incentrata sulle arti magiche e la bassa moralità del pontefice francese: già sul finire dell'XII secolo Ugo di Savigny affermò che Gerberto fosse stato espulso dal suo monastero di gioventù per quibusdam praestigiis, cioè per alcuni giochi di prestigio, e finendo in Spagna dove diventò un negromante. 
A fianco di Ugo di Savigny, i contemporanei Sigebert di Gembloux e Vincenzo di Beauvais intensificarono con i loro scritti l'immagine propugnata da Benone. Guglielmo di Malmesbury, cronachista inglese del XII secolo autore dei Gesta regum anglorum, incalzò la dose narrando che il giovane Gerberto si fosse fatta amante una musulmana figlia di un mago, possessore di un libro di magie. Nel corso di una notte, grazie all'aiuto della donna stessa, Gerberto riuscì a rubare il libro ma, scoperto, si diede alla fuga chiedendo la protezione del demonio, il quale, palesandosi o sotto forma di donna (conosciuta col nome di Meridiana), o sotto quella di un golem, gli rivelò, attraverso le tre lettere R, le sedi episcopali che avrebbe occupato (Reims, Ravenna, Roma) e la data della sua morte. Non c'è da stupirsi che, nel XV secolo, l'aggiunta della breve biografia al Liber Pontificalis sia intrisa di queste leggende nate a posteriori, adottate anche da Martino Polono e dal Platina nelle sue Vite de' Papi. Comunque, la libellistica antipapale contro Gerberto e il papato in generale prodotta nel Medioevo confluì poi nelle Centurie di Magdeburgo, sommo elaborato storico curato dal luterano Mattia Flacio Illirico.
La prima grande opera che confutò questa serie di leggende medievali fu l'imponente storia della Chiesa del cardinale Cesare Baronio, gli Annales Ecclesiastici, scritti in opposizione alle Centurie. Nel volume 16, infatti, il porporato analizza punto per punto le critiche più feroci (la vendita dell'anima al diavolo, la creazione del golem) ridicolizzandole e accusando Benone di essere stato mosso da spirito partigiano, e non da una seria volontà di ricostruzione storica.
Silvestro II, dopo secoli in cui fu visto sotto le tinte più fosche, ritrovò così un notevole interesse da parte non solo della gerarchia ecclesiastica, ma anche degli stessi suoi concittadini di Aurillac. Costoro, come riporta dettagliatamente il Moroni, nel 1841 dedicarono la piazza centrale a Silvestro II, luogo che verrà poi ornato di una statua, opera di David d'Angers, inaugurata il 16 ottobre 1851. Ai costi per la realizzazione non parteciparono soltanto i cittadini e le autorità locali, ma anche buona parte del clero francese e gli stessi papi Gregorio XVI e Pio IX.
Sotto il pontificato di Silvestro II, fu canonizzato il vescovo di Praga Adalberto, martirizzato dagli Slavi mentre operava come missionario nell'Europa orientale. Non si conosce esattamente la data della canonizzazione, ma la sua memoria, nella Chiesa Cattolica, è ricordata il 23 aprile.
La figura del cardinale, inteso come ecclesiastico diretto collaboratore del vescovo di Roma in varie tipologie di mansioni, era una figura già antica all'interno della sede romana. Soltanto, però, con la riforma gregoriana, e più precisamente sotto il pontificato di Niccolò II (1059-1061), i cardinali vescovi assunsero grande influenza nella struttura gerarchica della Chiesa, perché gli unici che potevano procedere ad una regolare elezione papale.
All'altezza del pontificato di Silvestro II, come riporta Salvador Miranda, l'ufficio di cardinale riguardava più un'onorificenza che un titolo vero e proprio. Ruolo a parte, sotto il pontificato di Gerberto sono riportati tre cardinali che, come sottolinea ancora Miranda, vengono riportati in quanto vengono citati dai documenti pontifici per la prima volta, per cui si può ipotizzare che il pontefice li abbia elevati a tale rango:
Fasano, cardinale presbitero di San Pietro in Vincoli, futuro Giovanni XVIII (1003-1009).
Teofilatto dei conti di Tuscolo, cardinale vescovo di Porto, futuro Benedetto VIII (1012-1024).
Federico di Sassonia, cardinale (non riportato il titolo), morto nell'anno 1004.
Fonti primarie(LA) Jacques Paul Migne (a cura di), Gregorii V epistulae et constitutiones, vol. 137, Parigi, 1879, Patrologia Latina. URL consultato il 13 novembre 2015.
(EN) Guglielmo di Malmesbury, Chronicle of the kings of England (De gestis regum Anglorum), a cura di J.A. Giles, Londra, Henry G. Bohn, 1847.
(LA) Richerio di Reims, Historiarum Libri Quatuor (PDF), a cura di Jacques Paul Migne, vol. 138, Parigi, 1880, Patrologia Latina. URL consultato il 16 novembre 2015.
(LA) Jacques Paul Migne (a cura di), Silvestri II opera omnia, vol. 139, Parigi, 1880, Patrologia Latina. URL consultato il 13 novembre 2015., di cui sono stati consultati:
(LA) Silvester II, Epistolae Et Decreta Pontificia Genuina (PDF), a cura di Jacques Paul Migne. URL consultato il 21 novembre 2015.
(LA) Silvester II, Epistolae [Ante Summum Pontificatum] (PDF), su documentacatholicaomnia.eu. URL consultato il 21 novembre 2015.
(LA) Silvester II, Vita Operaque [Ex Natal Alex Saeculum X] (PDF). URL consultato il 22 novembre 2015.
(LA, DE) Tietmaro di Merseburgo, Chronicon, a cura di Robert Holzmann, Monaco di Baviera, Monumenta Germaniae Historica, 2002  [1935], OCLC 931134813. URL consultato il 3 gennaio 2016.Fonti secondarieQuesto testo proviene in parte dalla relativa voce del progetto Mille anni di scienza in Italia, opera del Museo Galileo. Istituto Museo di Storia della Scienza di Firenze (home page), pubblicata sotto licenza Creative Commons CC-BY-3.0
 Nicola Abbagnano, La filosofia medioevale, a cura di Nicola Abbagnano, vol. 2, Milano, TEA, 1995, Storia della filosofia, ISBN 88-7819-718-1.
(EN) Roland Allen, Gerbert, Pope Silvester II, in English Historical Review, VII, XXVIII, 1892,  pp. 625-668, DOI:10.1093/ehr/VII.XXVIII.625.
 Nadia Ambrosetti, L'eredità arabo-islamica nelle scienze e nelle arti del calcolo dell'Europa medievale, Milano, LED, 2008, ISBN 978-88-7916-388-0. URL consultato il 23 novembre 2015.
 Mario Bacchiega, Silvestro II papa mago, Bastogi Editrice Italiana, 2005, ISBN 978-88-818-5808-8.
(FR) Albert Battandier, Autres questions sur les souverains pontifes - Nécessité du cardinalat, in Annuaire pontifical catholique (Parigi, Maison de la bonne presse), vol. 4, 1901,  pp. 64-65, OCLC 829627808. URL consultato il 20 novembre 2015.
(LA) Cesare Baronio, Annales ecclesiastici, a cura di Antoine Pagi ed Enrico Noris, vol. 16, Lucca, Typis Leonardi Venturini, 1738, SBN IT\ICCU\RAVE\004026. URL consultato il 22 novembre 2015.
 Karl Bihlmeyer ed Hermann Tuechle, Il Medioevo, a cura di Igino Rogger, vol. 2, 2ª ed., Brescia, Morcelliana, 1960, Storia della Chiesa, SBN IT\ICCU\RAV\0268782.
(LA) Nikolaĭ Mikhaĭlovich Bubnov, Gerberti, postea Silvestri II, papae, Opera mathematica (972-1003) Accedunt aliorum opera ad Gerberti libellos aestimandos intelligendosque necessaria per septem appendices distributa, Berlino, R. Friedländer & Sohn, 1899, OCLC 10441543. URL consultato il 3 gennaio 2015.
 Lorenzo Cardella, Memorie storiche de' cardinali della santa Romana chiesa, 1, tomo 1, Roma, Stamperia Pagliarini, 1792, SBN IT\ICCU\TO0E\012488. URL consultato il 20 novembre 2015.
 Franco Cardini e Marina Montesano, Storia medievale, Firenze, Le Monnier Università, 2006, ISBN 978-88-00-20474-3.
 Francesco Cognasso, ADALBERONE, arcivescovo di Reims, vol. 2, Roma, Istituto Giovanni Treccani, 1929, Enciclopedia Italiana, SBN IT\ICCU\LO1\0338838. URL consultato il 19 novembre 2015.
(FR, LA) Louis Marie Olivier Duchesne, Le Liber pontificalis, vol. 2, Parigi, Ernest Thorin, 1892, SBN IT\ICCU\RMR\0002614. URL consultato il 2 novembre 2015.
 Henri Focillon, L'anno Mille, traduzione di Angelina Marchi, Milano, SE, 2010, ISBN 978-88-7710-855-5.
 Arturo Graf, Miti, leggende e superstizioni del Medio Evo, su classicitaliani.it. URL consultato il 22 novembre 2015., che fa a sua volta riferimento ad:  Arturo Graf, Miti, leggende e superstizioni del Medio Evo, a cura di Giosue Bonfanti, Milano, Mondadori, 1996, SBN IT\ICCU\RLZ\0050095.
 Ferdinand Gregorovius, Storia della città di Roma nel Medioevo, vol. 2, Roma, Societa Editrice Nazionale, 1900, OCLC 14015483. URL consultato il 12 novembre 2015.
(EN) Thomas Heath, A History of Greek Mathematics, vol. 1, New York, Dover Publications, 1981, ISBN 0-486-24073-8.
 Wolfgang Huschner, Gregorio V, vol. 2, Roma, Istituto dell'Enciclopedia Italiana, 2000, Enciclopedia dei Papi, SBN IT\ICCU\USS\0002453. URL consultato il 12 novembre 2015.
(EN) William P. H. Kitchin, A Pope-Philosopher of the Tenth Century: Sylvester II (Gerbert of Aurillac), in The Catholic Historical Review (Catholic University of America Press), vol. 8, nº 1, Aprile 1922,  pp. 42-54. URL consultato il 16 novembre 2015.
(EN) Harriet Pratt Lattin (a cura di), The Letters of Gerbert, with His Papal Privileges as Sylvester II, New York, Columbia University Press, 1961, OCLC 3299490.
 Marta Materni, Attività scientifiche di Gerberto d'Aurillac, in Archivum Bobiense (Bobbio, Editrice degli A.S.B.), XXIX, 2007,  pp. 225-317, ISSN 0392-0305. URL consultato il 17 novembre 2015.
 Luca Montecchio, Gerberto d'Aurillac. Silvestro II, Perugia, Graphe.it edizioni, 2011, SBN IT\ICCU\PA1\0019196.
(EN) Jerzy Morawski, The Middle Ages: Up to 1320, a cura di Johan Comber, vol. 1, Varsavia, Sutkowski, 2003, ISBN 978-83-917035-2-6.
 Gaetano Moroni, Dizionario di erudizione storico-ecclesiastica da S. Pietro sino ai nostri giorni, vol. 66, Venezia, Tipografia Emiliana, 1854, SBN IT\ICCU\RAV\0883204. URL consultato il 12 novembre 2015.
 Flavio G. Nuvolone (a cura di), Gerberto d'Aurillac da abate di Bobbio a papa dell'anno 1000, Bobbio, Associazione culturale amici di Archivium Bobiense, 2001, ISSN 0392-0305.
 Flavio G. Nuvolone, Da Gerberto a Silvestro II: ermeticità di nome, numeri e Croce nell’anno Mille, Edizioni Pontegobbo, 2013, ISBN 978-88-96673-39-3.
 Flavio G. Nuvolone, Il numero e la croce: l'Homo Novus da Aurillac. Prospettive da scritti gerbertiani, Napoli, Liguori Editore, 2012, ISBN 978-88-207-5422-8.
 Massimo Oldoni, Silvestro II, vol. 2, Roma, Istituto dell'Enciclopedia Italiana, 2000, Enciclopedia dei Papi, SBN IT\ICCU\USS\0002453. URL consultato il 12 novembre 2015.
(FR) Alexandre Olleris, Œuvres de Gerbert, pape sous le nom de Sylvestre II, Clermont-Ferrand, Thibaud, 1867, OCLC 504254820.
(FR, LA) Henri Omont, Quatre bulles inédites des papes Silvestre II et Pascal II., in Bibliothèque de l'école des chartes, vol. 50, nº 1, 1889,  pp. 567-570, DOI:10.3406/bec.1889.447577.
 Gian Luca Potestà e Giovanni Vian, Storia del Cristianesimo, Bologna, Il Mulino, 2010, ISBN 978-88-15-13763-0.
 Claudio Rendina, I Papi - storia e segreti, Roma, Newton&Compton editori, 2005, SBN IT\ICCU\PAL\0279694.
 Pierre Riché, Il Papa dell'anno Mille, Cinisello Balsamo, Edizioni Paoline, 1988, ISBN 978-88-215-1537-8.
 Paolo Rossi, Gerbert. Il tempo del ritorno - Presentazione di Franco Cardini, ETS, 2008, ISBN 978-88-467-2026-9.
 Bartolomeo Sacchi, detto il Platina, Le vite de' Sommi Pontefici di Bartolomeo Platina cremonese, Venezia, Gio: Maria Turrini-Gio: Pietro Brigonci, 1663, SBN IT\ICCU\UM1E\013699. URL consultato il 22 novembre 2015.
 Johannes Baptist Sägmüller, Cardinal, a cura di Charles G. Herbermann et al., vol. 3, New York, The Encyclopedia Press, 1913  [1908], The Catholic Encyclopedia, Knight Of Columbus Special Edition,  pp. 333-341, OCLC 632844478. URL consultato il 3 gennaio 2015.
 Ernesto Sestan e Alfredo Bosisio, L'Alto Medioevo, vol. 3, Novara, Istituto geografico De Agostini, 1967, Storia Universale, SBN IT\ICCU\RCA\0587313.
 Daniel A. Stelmic, L'enigma del papa mago - Storia del mistero di Gerberto D'Aurillac nonché Papa Silvestro II nelle cronache di Lantelmo, monaco cluniacense vissuto fra il XIII e il XIV secolo, Nuovi Equilibri, 2010, ISBN 978-88-6222-135-1.
(PL, EN) Bolesław Taborski, Drzwi gnieźnieńskie: poemat / Gniezno door: poem, Varsavia, Państwowy Instytut Wydawniczy, 2000, ISBN 978-83-06-02828-7.
 Michele Tosi (a cura di), Gerberto scienza, storia e mito. Atti del Gerberti Symposium (Bobbio 25-27 luglio 1983), Bobbio, Edizioni Columba, 1985.
(EN) Marco Zuccato, Gerbert of Aurillac, a cura di Thomas F Glick, Steven John Livesey e Faith Wallis, New York, Routledge, 2005, Medieval Science, Technology, and Medicine: An Encyclopedia,  pp. 192-194, ISBN 978-0-415-96930-7. URL consultato il 22 novembre 2015.
(EN) Papa Silvestro II, su Enciclopedia Britannica, Encyclopædia Britannica, Inc. 
 Papa Silvestro II, Istituto dell'Enciclopedia Italiana, Dizionario biografico degli italiani. 
(EN) Salvador Miranda, GERBERT, O.S.B, su fiu.edu – The Cardinals of the Holy Roman Church, Florida International University.Si è consultato in particolare:
(EN) Salvador Miranda, SylvesterII, su fiu.edu – The Cardinals of the Holy Roman Church, Florida International University. URL consultato il 3 gennaio 2015.
 Monaci benedettini del monastero di S.Vincenzo Martire, Bassano Romano (VT) (a cura di), Sant'Adalberto, silvestrini.org. URL consultato il 2 gennaio 2015.
 Storia e Cronotassi dei Vescovi di Ravenna (PDF), diocesiravenna.it. URL consultato il 20 novembre 2015.
 Agostino d'Ippona, De Ordine, a cura di Franco Monteverde et al., Augustinus. URL consultato il 4 febbraio 2016.
Il papilledema o edema della papilla è un rigonfiamento delle fibre gangliari originato dall'aumento della pressione endocranica che interessa il punto di connessione tra il nervo ottico e l'occhio, detto papilla.
Può essere causato da un incremento della massa encefalica, da un'insufficienza vascolare che dà un quadro di ischemia e conseguente rallentamento del flusso assoplasmatico, o ancora da una infiammazione (papillite) della papilla ottica, conseguente ad una infezione (batterica, virale, parassitaria) della papilla.
È una frequente complicanza del diabete: a causa delle variazioni del coefficiente di filtrazione, aumenta la probabilità  di ostruzioni dei capillari retinici, questo causa un aumento della pressione idrica all'interno dell'occhio.
Può essere localizzato, per esempio in seguito a neoplasie, o generalizzato, per esempio in seguito a trauma.
È uno dei segni caratteristici dell'encefalopatia acuta da piombo inorganico, insieme a stato confusionale, vomito a getto e agitazione psicomotoria.
Le manifestazioni cliniche sono riconducibili a una aumentata pressione endocranica: vomito a getto, cefalea, parestesie e alterazioni a livello della coscienza.
Rappresenta uno dei quadri più importanti riscontrabili con l'esame del fondo oculare. La fluoroangiografia non risulta invece necessaria.
 Marco Peduzzi, Manuale d'oculistica terza edizione, Milano, McGraw-Hill, 2004, ISBN 978-88-386-2389-9.

Paragonah è una città degli Stati Uniti d'America, situata nello Stato dello Utah, nella Contea di Iron.

Il Paragúa (in spagnolo Río Paragúa) è un fiume della Bolivia, appartenente al bacino amazzonico, e affluente del fiume Guaporé. Il fiume, che nasce alla periferia della città di San Ignacio de Velasco, nella provincia Jose Miguel de Velasco, scorre in direzione nord-ovest, formando il confine occidentale del Parco nazionale Noel Kempff Mercado, dove riceve una serie di piccoli affluenti. Attraversa i Dipartimenti di Santa Cruz (555 km) e Beni (45 km). Dopo aver percorso circa 600 km confluisce nel Guaporé.

Paramore è il quarto album in studio dei Paramore, pubblicato il 9 aprile 2013 dalla Fueled by Ramen.
Prodotto da Justin Meldal-Johnsen, è il primo album dei Paramore realizzato senza i due membri fondatori Zac e Josh Farro e per questo si differenzia sostanzialmente dal resto della produzione della band sia come genere che come approccio alla produzione del disco stesso: viene in parte abbandonato il pop punk in favore di un rock alternativo influenzato da generi quali elettronica, pop e soprattutto new wave. È inoltre l'ultimo lavoro in studio dei Paramore realizzato insieme al bassista Jeremy Davis, che lascerà la formazione nel 2015.
Ha raggiunto la prima posizione nella classifica di nove Paesi compresi gli Stati Uniti d'America, diventando il primo album del gruppo a ottenere tale risultato.
Per anticipare l'album sono stati pubblicati i singoli Now e Still into You il secondo dei quali ha ottenuto un notevole successo internazionale. In seguito sono stati pubblicati Daydreaming, solo nel Regno Unito, e Ain't It Fun, che è riuscito a ottenere il miglior piazzamento dai Paramore nelle classifiche statunitensi con il decimo posto nella Billboard Hot 100 e ad aggiudicarsi ai Grammy Awards 2015 il premio come miglior canzone rock dell'anno, il primo Grammy in assoluto vinto dalla band.
Verso la fine di gennaio 2012 i tre membri rimanenti dei Paramore si spostano a Los Angeles alla ricerca di un produttore per il loro quarto album. Dopo vari incontri, ad aprile trovano la persona ideale nel musicista e produttore discografico Justin Meldal-Johnsen, bassista dei Nine Inch Nails.
Il processo di scrittura dei brani inizia però mesi prima che la band si sposti a Los Angeles: è in questo periodo, infatti, che vengono composte Proof e Daydreaming, quest'ultima fortemente influenzata dall'ascolto di Greatest Hits dei Blondie. Parlando del processo di scrittura del disco, la cantante e tastierista Hayley Williams ha detto:
Verso la fine di maggio, durante un'intervista Hayley Williams racconta come procede il lavoro con il nuovo produttore:
Dal momento che Zac Farro ha lasciato la band nel dicembre 2010 insieme al fratello Josh e la band è dunque priva di un batterista ufficiale, verso la fine di giugno i Paramore ingaggiano Ilan Rubin, già appartenente al gruppo musicale dei Nine Inch Nails, per le registrazioni del loro nuovo disco, alle quali ha preso inoltre parte, oltre agli stessi Meldal-Johnsen e agli ingegneri del suono Carlos de la Garza e Ken Andrews, fondatore dei Failure, un coro gospel di Los Angeles, che ha registrato alcune parti di Ain't It Fun. Roger Manning Jr. è stato inoltre citato per aver realizzato alcuni arrangiamenti orchestrali. Oltre a tutte le parti di chitarra solista e ritmica, a Taylor York è affidata anche la parte riguardante le percussioni come xilofono e glockenspiel e soprattutto la scrittura di tutti i brani dell'album, condivisa con Hayley Williams, e la produzione di alcuni di essi. Il produttore Justin Meldal-Johnsen ha inoltre contribuito alla scrittura di alcuni testi, oltre a suonare alcune parti di tastiera e sintetizzatore.
Concluse le registrazioni a inizio novembre, il 6 dicembre vengono annunciati il titolo dell'album e la sua data di uscita, il 9 aprile 2013. Il 18 gennaio vengono invece rese note la lista dei brani e la copertina del disco.
Il 28 marzo la band annuncia con un video su YouTube che ogni notte per quattro notti a partire dal 1º aprile faranno ascoltare in streaming sul loro sito ufficiale un lato del vinile del nuovo album in anteprima mondiale.
L'album viene pubblicato in gran parte del mondo il 9 aprile 2013, anche se in alcuni paesi europei la data è anticipata al 5 e all'8 aprile. In Giappone esce invece il 10 aprile in un'edizione differente comprendente due tracce aggiuntive intitolate Escape Route e Native Tongue. Gli stessi brani vengono inoltre inclusi in un vinile da 7" contenuti nelle edizioni limitate dell'album. La band ha motivato l'esclusione di queste B-side dalla versione originale per via della loro somiglianza con il precedente materiale e di conseguenza per la diversità rispetto alle altre canzoni di Paramore; Escape Route è stata infatti una delle prime canzoni scritte dalla band per l'album, ma l'ultima ad essere registrata.
L'11 novembre 2014 la band annuncia la pubblicazione di una nuova edizione di Paramore, raffigurante una nuova copertina e intitolata "Self-Titled Deluxe". La sua data di uscita viene fissata per il 24 novembre successivo. Il 19 novembre viene rivelata la lista tracce dell'edizione deluxe, comprendente, oltre ai brani originari, le due tracce bonus, una demo inedita intitolata Tell Me It's Okay, una versione in duetto con Joy Williams di Hate to See Your Heart Break e otto brani suonati dal vivo al Red Rocks di Denver il 12 agosto 2014.
Il 22 gennaio 2013 viene pubblicato il primo singolo Now seguito poi da Still into You il 14 marzo. Per entrambi è stato realizzato un video ufficiale, il primo diretto da Daniel "Cloud" Campos e il secondo da Isaac Rentz. Successivamente è stato pubblicato anche un video ufficiale per Anklebiters, su cui viene inoltre basato un videogioco disponibile sul sito della band. Il 9 luglio 2013 viene dichiarato che la band è al lavoro con il regista Jonathan "Jodeb" Desbiens per la realizzazione di un altro video musicale, questa volta per Ain't It Fun. A ottobre, tuttavia, Hayley Williams annuncia che il lavoro svolto sino ad allora non ha soddisfatto la band e che verranno quindi iniziate le riprese di un altro video per il brano il prima possibile, mentre in sua sostituzione verrà pubblicato il video per Daydreaming del quale annuncia anche l'uscita come singolo nel Regno Unito, avvenuta il 2 dicembre 2013. Il nuovo video per Ain't It Fun viene pubblicato il 29 gennaio 2014, mentre il singolo il 4 febbraio 2014.
Il 1º settembre 2014 viene pubblicato un video ufficiale anche per Last Hope, diretto da Michael Thelin e tratto dal loro concerto a Chicago svoltosi durante il Monumentour con i Fall Out Boy, proprio per ringraziare i fan dopo la chiusura del lungo tour. Il 24 novembre dello stesso anno viene pubblicato un video della versione in duetto con Joy Williams (cantante dei Civil Wars) di Hate to See Your Heart Break, contenuta nell'edizione Self-Titled Deluxe pubblicata lo stesso giorno. Il video, diretto da Chuck David Willis, vede Hayley e Joy Williams registrare la nuova parte vocale del brano ai The Village Studios a Santa Monica.
L'album si differenzia sensibilmente dai precedenti lavori dei Paramore, abbandonando le sonorità pop punk ed emo-pop che hanno contraddistinto la band sin dal suo debutto in favore di generi come la new wave e il pop rock, oltre ad essere influenzato da una vasta cerchia di generi, tra i quali elettronica, indie e post-rock. Inoltre in alcune tracce vi sono parti prettamente assimilabili a generi come gospel, soul, new jack swing, funk e hard rock.
In un'intervista a Electronic Musician, il produttore Meldal-Johnsen ha dichiarato:
Per quanto riguarda le influenze, durante il processo di scrittura dell'album i membri della band hanno dichiarato di aver ascoltato artisti del passato come Trent Reznor prima dei Nine Inch Nails, Blondie e Siouxsie and the Banshees, ma anche artisti contemporanei come Frank Ocean e Alt-J.
I temi più ricorrenti nei testi dei vari brani sono il meglio e il peggio dell'amore, la rabbia conseguente all'incertezza del futuro e la crescita interiore che ogni persona deve presto o tardi affrontare.
In generale Paramore è stato ben accolto dalla critica musicale internazionale, come si evidenzia dal fatto che abbia ottenuto una media di 81/100 su Metacritic e sia stato definito come il capolavoro assoluto della band.
La critica musicale ha associato alcune canzoni dell'album a brani di Jimmy Eat World, No Doubt e Anberlin. Now è stata invece paragonata a un brano con il canto di Gwen Stefani e la musica dei Muse. L'artista più influente nella composizione del disco è però, secondo la critica, lo stesso Justin Meldal-Johnsen. Secondo Alternative Press, che ha votato l'album con 5 stelle su 5, egli "ha veramente tirato fuori il meglio da questi tre, portandoli sia a creare i classici suoni dei Paramore che a provare a fare cose totalmente nuove", mentre The Guardian giudica la produzione dei precedenti album della band "grinzosa" in confronto a quella di Meldal-Johnsen nel nuovo disco, che viene considerato "più libero e giocoso". L'album è stato apprezzato dalla maggior parte della critica soprattutto per il cambio di rotta che ha determinato nella musica del gruppo e per l'approccio dei testi a tematiche più allegre e spensierate.
È stato eletto da Alternative Press come miglior album della prima metà del 2013 e inserito al settimo posto della medesima classifica realizzata da MTV. Alla fine dell'anno Alternative Press lo piazza al secondo posto della sua classifica annuale, mentre in quella di MTV raggiunge il decimo posto. Entertainment Weekly l'ha invece nominato miglior album rock del 2013, e come sesto in assoluto, e la rivista Kerrang! l'ha invece posizionato al sesto posto della classifica dei migliori album rock dell'anno. È stato inoltre inserito nella lista dei 41 migliori album del 2013 di Fuse e classificato al terzo posto nella classifica dei migliori 50 album del 2013 realizzata da Rock Sound, venendo definito "il perfetto equilibrio tra la sperimentazione e le sonorità classiche dei Paramore".
Ain't It Fun, infine, ottiene il Grammy Award alla miglior canzone rock alla cerimonia del febbraio 2015, il primo Grammy in assoluto vinto dalla band.
L'album ha debuttato al primo posto nelle classifiche degli album più venduti negli Stati Uniti (prima volta in assoluto per i Paramore e seconda volta per un'artista della Fueled by Ramen: i primi furono i Fall Out Boy con il loro Infinity on High). Ha raggiunto la prima posizione anche in Australia, Irlanda, Nuova Zelanda, Regno Unito, Scozia, Argentina, Brasile e Messico. Nella prima settimana di uscita ha venduto oltre 106.000 copie negli Stati Uniti e 60.000 nel Regno Unito, guadagnandosi subito il disco d'argento britannico. A fine giugno, l'album è arrivato a vendere 100.000 copie nel Regno Unito, aggiudicandosi il disco d'oro. A settembre 2013 è stato certificato oro anche in Australia. Ad aprile 2015, a distanza di due anni dalla sua pubblicazione, è stato certificato disco d'oro anche negli Stati Uniti, dopo aver venduto oltre mezzo milione di copie.
Oltre che in quella statunitense, Paramore ha superato i precedenti album della band nelle classifiche di Brasile, Danimarca, Francia, Italia, Messico, Norvegia, Paesi Bassi e Spagna. Nella sua settimana di debutto l'album ha venduto oltre 198.000 copie in tutto il mondo, risultando il più venduto a livello internazionale.
Anche i singoli estratti hanno avuto un discreto successo, con Now che ha raggiunto la sedicesima posizione della Rock Songs, record superato dal successivo singolo Still into You, che è arrivato alla sesta, debuttando anche all'83º posto della Billboard Hot 100 per poi raggiungere, circa 6 mesi dopo, il 24º. Still into You ha raggiunto inoltre la quinta posizione delle classifiche dei singoli più venduti in Australia, diventando il primo singolo dei Paramore a raggiungere la Top 10 australiana e ricevendo il disco d'oro per le oltre 35.000 copie vendute in meno di un mese; circa un mese dopo riceve anche il disco di platino e, successivamente, il doppio platino a fine luglio, raggiungendo le 140.000 copie vendute. Il singolo è stato certificato doppio disco di platino anche negli Stati Uniti, mentre ha ricevuto il disco d'oro in Canada e in Nuova Zelanda. Alla fine del 2013 è arrivato, nelle classifiche di vendita, al 100º posto in generale e al 17º posto dei singoli rock più venduti negli Stati Uniti.
Ain't It Fun è invece riuscita a raggiungere il 32º posto della classifica dei singoli più venduti settimanalmente in Australia, al 55º in Irlanda e al 3º della Official Rock & Metal Chart ancor prima di essere pubblicata come singolo. Successivamente entra anche nella Hot 100 e nelle principali classifiche pop e rock di Billboard, per poi ottenere il miglior piazzamento nella Hot 100 mai ottenuto dai Paramore con la 21ª posizione tra aprile e maggio 2014 e successivamente con la 10ª posizione nella seconda settimana di maggio, insieme al primo posto della Rock Songs, anch'esso un nuovo traguardo raggiunto dalla band. Nel luglio 2015 Ain't It Fun raggiunge i due milioni di copie vendute negli Stati Uniti, ricevendo dalla RIAA la certificazione di doppio disco di platino, oltre a quella già ricevuta di disco d'oro in Canada.
Il tour ufficiale in supporto all'album, chiamato Paramore World Tour, ha inizio il 12 febbraio 2013 a Bangkok, Thailandia. Come turnisti vengono confermati Justin York (chitarra ritmica) e Jon Howard (tastiere e chitarra addizionale), mentre Hayden Scott (batteria), in concerto con la band per i festival di Reading e Leeds nell'agosto 2013, viene sostituito dallo stesso Ilan Rubin. Da maggio prende il posto alla batteria Miles McPherson, che viene a sua volta sostituito a partire da settembre da Aaron Gillespie sino alla fine del 2013, a causa di un grave incidente subito in agosto.
Dopo i due concerti tenuti nel marzo 2014 durante la Parahoy!, una crociera organizzata dai Paramore sulla Norwegian Pearl con la partecipazione di altri artisti, il gruppo ha dato via, nel giugno 2014, al Monumentour, una serie di concerti negli Stati Uniti organizzata insieme ai Fall Out Boy. Il tour si è protratto sino al settembre successivo, anche se l'ultima esibizione dei Paramore si è tenuta il 31 agosto. Dopo mesi di pausa, il tour si concluderà con un'ultima serie di date nei principali teatri statunitensi tra aprile e maggio 2015.
I primi brani dall'album ad essere suonati dal vivo sono i singoli Now e Still into You, rispettivamente il 12 febbraio a Bangkok e il 13 marzo ad Austin. Il 3 aprile i Paramore suonano acusticamente Hate to See Your Heart Break in diretta su BBC Radio 1, mentre il 20 aprile, in occasione del Record Store Day 2013, sono stati invece suonati per la prima volta, in chiave acustica, i tre interludi (Moving On, Holiday e I'm Not Angry Anymore) e Daydreaming. Per l'occasione viene anche pubblicato in sole 700 copie (300 delle quali disponibili per l'acquisto durante l'evento) The Holiday Sessions, un vinile con i tre interludi acustici dell'album.
Il 25 aprile 2013, a Houston, sono state portate al debutto dal vivo Ain't It Fun, Fast in My Car, Anklebiters e Proof. Durante l'esibizione all'O2 di Dublino, nel settembre dello stesso anno, i Paramore hanno suonato per la prima volta dal vivo Grow Up. A ciò è seguito, due giorni dopo all'iTunes Festival a Londra, il debutto di Last Hope e Part II. Durante i due spettacoli tenuti durante la crociera sulla Norwegian Pearl il 7 e il 9 marzo 2014 il gruppo ha portato al debutto Escape Route e (One of Those) Crazy Girls. Infine, Be Alone, Future e Tell Me It's Okay (traccia bonus dell'edizione deluxe dell'album) sono state suonate per la prima volta durante l'esibizione privata del 28 aprile 2015 per la Naval Academy, per poi rimanere punti fissi della scaletta della band per l'ultima parte del tour.
Tracce bonus dell'edizione Self-Titled DeluxeHate to See Your Heart Break (feat. Joy Williams) – 5:12
Taylor York – chitarra elettrica, chitarra acustica, ukulele, tastiera, sintetizzatore, programmazione, batteria addizionale, percussioni, cori
(EN) Paramore by Paramore, Paramore.net (archiviato dall'url originale il 18 maggio 2013).

Il parco di Nara (奈良公園 Nara Kōen) è un parco pubblico situato nella città di Nara, in Giappone, ai piedi del monte Wakakusa, istituito nel 1880.
Amministrativamente il parco è sotto il controllo della Prefettura di Nara. Il parco è uno tra i "luoghi di bellezza paesaggistica" indicato dal Ministero dell'istruzione, cultura, sport, scienza e tecnologia (MEXT). Gli oltre 1.200 sika (シカ o 鹿 shika) selvaggi che vagano liberamente intorno al parco sono anch'essi classificati come un "monumento naturale" dal MEXT.
La dimensione ufficiale del parco è di circa 502 ha, l'area che include i territori del Tōdai-ji, Kōfuku-ji e del santuario Kasuga, che sono racchiusi nel parco di Nara, che quindi raggiunge una dimensione di 660 ha.
I servizi di Jinrikisha (人力車, o risciò) possono essere trovati presso gli ingressi per i siti popolari come il Tōdai-ji o il Kōfuku-ji. Il parco è anche il luogo in cui si trova il Museo nazionale di Nara e il Tōdai-ji.
Secondo il costume locale, il cervo di quest'area era considerato sacro e opportuno per una visita da uno dei quattro dei del santuario Kasuga, Takenomikazuchi-no-mikoto. Era detto di essere stato invitato da Kashima (Ibaraki), e apparso sul Monte Mikasa-yama cavalcando un cervo bianco. Perciò il cervo era considerato divino e sacro dal  santuario Kasuga e dal Kōfuku-ji.
L'uccisione di uno di questi sacri cervi era un delitto capitale, punibile con la morte fino al 1637, ultima data in cui questa legge fu in vigore. Dopo la seconda guerra mondiale il cervo fu ufficialmente spogliato dal suo stato sacro/divino, e fu invece nominato come "tesoro nazionale" e protetto come tale.

Il parco galileiano fu un progetto dell'architetto Giovanni Michelucci che prevedeva la riqualificazione del parco della Cittadella, nella città di Pisa.
La zona interessata, un tempo adibita a scopi militari, era stata pesantemente bombardata durante la seconda guerra mondiale; per questo, successivamente, le autorità cittadine decisero di creare per Pisa un grande parco urbano aperto alla cittadinanza, vista la posizione e la grande rilevanza storica. 
Secondo Michelucci, che presentò il progetto nel 1957, il parco avrebbe dovuto rappresentare un omaggio al grande matematico pisano Galileo Galilei, tanto da assumere l'aspetto di un vero e proprio giardino tematico, attrezzato con un centro studi, un anfiteatro e un bacino d'acqua che, nell'insieme, avrebbero riscattato e riqualificato un ambiente fortemente degradato.
Purtroppo il progetto morì ancora prima di nascere: si osservò che il centro studi galileiano era un inutile copia di un'istituzione già presente nella città di Pisa e che quindi la sua creazione sarebbe stata del tutto inutile. Iniziò così il declino del progetto; furono apportate varie modifiche e fu avviata la costruzione di piccole opere (un ponte metallico e le scalinate dell'anfiteatro), ma il parco galileiano non riuscì mai ad ottenere abbastanza consensi per essere completato. 
Ancora oggi, gran parte del parco è inagibile e si trova in una situazione di degrado. Solo una piccola parte è stata trasformata a parco giochi e del parco galileiano sono ancora visibili l'anfiteatro, il bacino d'acqua e un ponte metallico (l'unica costruzione portata a termine).
Nel 2007 il comune di Pisa ha presentato un progetto per il suo recupero che prende spunto dal parco galileiano di Michelucci, ma con modifiche quali un laghetto artificiale e la trasformazione del bacino d'acqua in una palestra. Ancora, nel 2015, viene presentato un altro progetto di recupero dell'area intera, ma senza finanziamento.

Il Parco nazionale d'Abruzzo, Lazio e Molise è un parco nazionale compreso per la maggior parte (3/4 circa) in provincia dell'Aquila in Abruzzo e per il rimanente in quella di Frosinone nel Lazio ed in quella di Isernia nel Molise. Inaugurato il 9 settembre 1922 a Pescasseroli, sede amministrativa, mentre l'ente omonimo era stato già costituito il 25 novembre 1921 con direttorio provvisorio, la sua istituzione ufficiale è avvenuta con il Regio decreto-legge dell'11 gennaio 1923.
Il Parco nazionale d'Abruzzo (con la legge n. 93 del 23 marzo 2001 Parco Nazionale d'Abruzzo, Lazio e Molise, denominazione che non ha implicato trasformazioni amministrative), insieme al Parco nazionale del Gran Paradiso, è uno dei più antichi parchi d'Italia noto a livello internazionale per il ruolo avuto nella conservazione di alcune tra le specie faunistiche italiane più importanti, quali il lupo, il camoscio d'Abruzzo e l'orso bruno marsicano, nonché per le prime e numerose iniziative per la modernizzazione e la diffusione localizzata dell'ambientalismo.
Il Parco si estende prevalentemente nel territorio montano e pastorale dei monti Marsicani, una delle dorsali fondamentali dell'appennino abruzzese, dove non è praticabile la coltura della vite e dell'olivo, sconfinando nel piano delle colture nella valle del Giovenco e in valle di Comino ed è ricoperto da boschi di faggio per circa due terzi della sua superficie. A nord-est è diviso dalla Majella e dal relativo parco dall'area degli altipiani maggiori d'Abruzzo.
Dal punto di vista orografico l'area può essere raggruppata in quattro gruppi fondamentali.
Gruppo del Monte Tranquillo (1 841 m s.l.m.), propaggine meridionale della Serra Lunga, sistema montuoso parallelo al corso del fiume Liri e della valle Roveto fino al valico di Forca d'Acero. Si sviluppa tra Pescasseroli, Alvito e Campoli Appennino, caratterizzato dalla presenza di evidenti fenomeni carsici quali campi di doline (Macchiarvana, La Difesa), inghiottitoi, grotte e corsi d'acqua sotterranei affioranti per brevi tratti (Capo d'Acqua a Campoli Appennino). Forti pendenze del versante comiense, ricco anche di sorgenti (Lacerno, piana di Alvito).
Gruppo del Monte Marcolano (1 940 m s.l.m.), tra Pescasseroli e l'altopiano del Fucino. È una propaggine del sistema montuoso del Monte Tranquillo-Serra Lunga che da Pescasseroli si spinge verso l'altopiano fucense, tra l'alta val di Sangro, la Vallelonga e l'alta valle del Giovenco. I monti non presentano brusche pendenze o dirupi, salvo qualche rottura di faglia nel Vallone Cavuto nel territorio di Pescasseroli. Valli e altipiani carsici caratterizzano fortemente l'area attorno alle sorgenti del Sangro. Grotte e inghiottitoi si trovano in località Cicerana, mentre nel comune di Gioia dei Marsi è situata la cascata di Acqua Ventilata.
Gruppo della Montagna Grande, tra Scanno e Villetta Barrea. Si estende dalla val di Sangro alla valle del Sagittario e per un breve tratto fa da spartiacque ai due bacini fluviali. Caratterizzato da rocce calcaree, corrisponde ad una lunga faglia che si sviluppa parallela al corso del fiume Sangro. Le cime più alte sono il monte Marsicano, le Toppe del Tesoro e il monte Argatone. Debole carsismo al Ferroio di Scanno, Bisegna (Fonte Appia) e Pescasseroli (Pratorosso). Sorgenti sgorgano a passo Godi, fonte della Regina (con tracce di mercurio) e Scanno.
Gruppo dei Monti della Meta, dal valico di Forca d'Acero alle Mainarde. Le cime più alte sono il monte Petroso (2 247 m s.l.m.), il monte Marsicano (2 245 m s.l.m.) e il monte Meta (2 242 m s.l.m.) situato al confine tra il versante laziale, molisano ed abruzzese. Quest'ultimo caratterizzato dal pianoro dei Biscurri (1 980 m s.l.m.).
Nella Zona di Protezione esterna svettano i 2 285 m s.l.m. del monte Greco che con i monti circostanti costituisce la più alta, massiccia ed imponente giogaia del circondario.
La storia geologica del territorio ricadente nel parco è la stessa di tutto l'appennino centrale. Le giogaie dei monti sono grossi sistemi calcarei generatisi tra il Giurassico inferiore ed il Cretacico a seguito dell'emersione nel Paleocene dei grossi giacimenti lagunari della piattaforma carbonatica (estesa ipoteticamente a est di Pescasseroli) e della scogliera corallina (zona del monte Marsicano e Montagna Grande di Scanno). A seguito dell'emersione nel Miocene la laguna ed il mare aperto sono sostituite dai bassifondi che con la definitiva orogenesi del Quaternario formeranno gli strati di argilla ed arenaria che oggi si alternano alle montagne calcaree e ai depositi continentali.
Dove emergono gli strati argillosi passa anche la grossa faglia di sovrascorrimento, debolmente attiva: da Pizzone si dirama verso Alfedena e Barrea per poi proseguire diretta verso Villetta Barrea e Scanno lungo la valle del torrente Profluo. Faglie dirette minori sono presenti attorno a Pescasseroli e sui monti di Pescosolido e Campoli Appennino.
La mobilità tettonica è causa dei terremoti che in passato hanno colpito l'area. Fra i più distruttivi del centro Italia figura quello che il 13 gennaio 1915 distrusse la città di Avezzano e gran parte del suo circondario.
Le cime più alte presentano tracce evidenti dell'ultima glaciazione del Quaternario con circhi e rispettive tracce di morene ancora superstiti. I più evidenti sono quelli dei monti della Meta, Serra delle Gravare, del monte Petroso e del monte Palombo con la morena al Coppo della Polinella.
Un territorio così spiccatamente calcareo sente fortemente dell'azione del modellamento idrico. Vasti campi di doline si distribuiscono sulla Serra Traversa di San Donato Val di Comino, sui monti di Settefrati e Pescasseroli. Disseminate per il territorio inoltre numerose grotte di piccole e medie dimensioni, nonché abbondanza di sorgenti carsiche. Se infatti le sorgenti in quota sono limitate e a portata piuttosto discreta, alle falde dei principali complessi montuosi attorno ai 1100–1000 m circa s.l.m. sgorgano abbondanti le acque delle sorgenti Tornareccia e Grotta delle Fate nel comune di Opi, Aia Santilli, Iannanghera e Sorgente delle Donne di Civitella Alfedena, Rio Torto di Alfedena e valle di Canneto a Settefrati (sorgente del Melfa), e la polla cristallina lungo il fiume Sangro di Fonte della Regina a Villetta Barrea con la portata media di 2000 litri d'acqua al secondo.
Tra i fiumi il Sangro nasce nei pressi della località passo del Diavolo (Gioia dei Marsi) e scorre nel cuore del parco fino ad uscire dai suoi confini ad Alfedena occupando la valle principale in cui si sviluppa la riserva. Riceve la maggiore quantità di acque dai torrenti Scerto e Fondillo, la vera e propria linfa vitale del fiume. A Barrea una diga genera con le sue acque il lago di Barrea.
Il settore laziale del parco ricade nello spartiacque del Liri ed entro i margini della riserva ricadono i fiumi Melfa a Settefrati e Mollarino che sorge presso San Biagio Saracinisco. Il Giovenco, la cui omonima valle è quasi completamente inserita nel parco, è uno degli immissari del bacino del Fucino. Nel Molise le acque cadono entro lo spartiacque del Volturno che sorge nel comune di Rocchetta a Volturno, nel cui percorso si immettono il Rio Jemmare di Pizzone e il Rio San Pietro di Scapoli.
Nel comprensorio del parco esistono alcuni interessanti laghi naturali come il lago Vivo, stagionale, il lago Pantaniello, la cui riserva statale importante per l'elevata altezza e per le presenze ittiche ricade fra le cime del monte Godi, e il lago di Scanno, sorto a seguito di una frana nella valle del fiume Sagittario, presso Villalago e ai piedi dell'abitato di Frattura nel territorio comunale di Scanno. Il suo immissario principale è il torrente Tasso, alimentato da un sistema di sorgenti minori attorno a Scanno quasi tutte captate per il fabbisogno civico di risorse idriche di qualità.
Alcuni laghi artificiali sono stati realizzati nel secondo dopoguerra nella zona di protezione esterna: il lago di Cardito a Vallerotonda, il lago di Grotta Campanaro a Picinisco e il lago della Montagna Spaccata nel territorio di Alfedena, tutti attrezzati per la ricezione del turismo ecosostenibile.
Per una migliore amministrazione il territorio del parco è stato suddiviso nella sua gestione nel 1987 in quattro differenti settori di protezione.
ZONA A - Riserva integrale: ricadono in questo provvedimento protezionistico le cime più impervie popolate dai camosci, il fondovalle dello Scerto e del torrente Fondillo, ma anche porzioni di faggete nei comuni di Villetta Barrea e Pescasseroli. L'accesso è interdetto o severamente regolamentato.
ZONA B - Riserva generale: i territori in cui la presenza umana è sempre stata storicamente costante sono allo stesso modo protetti dai vincoli della riserva generale, che regolamentano l'accesso motorizzato, il prelievo di legname e di prodotti del sottobosco. L'escursionismo è libero.
ZONA C - Protezione: l'area, prevalentemente estesa nel fondovalle del Sangro, è quel territorio intorno ai centri abitati tradizionalmente dedicato alle attività agricole e all'uso privato delle risorse naturali.
ZONA D - Sviluppo: i centri urbani inglobati nel perimetro del parco dopo i vari ampliamenti gestiscono in quest'area i piani regolatori dello sviluppo edilizio in collaborazione con l'ente parco che qui promuove le attività ricettive e di orientamento del flusso turistico.Il parco divide il suo territorio in diversi settori turistici per le relazioni con i visitatori e le promozioni editoriali: il settore Valle di Comino in provincia di Frosinone, il settore Mainarde in provincia di Isernia e il settore Marsica fucense che comprende i comuni del parco ricadenti nello spartiacque dell'alveo del Fucino.
Nella maggior parte dei comuni sono allestiti centri di visita tematici o uffici di zona in cui è possibile disporre di materiale divulgativo sul parco e organizzare i percorsi turistici ed escursionistici:
Museo e area faunistica del lupo appenninico, area faunistica della lince a Civitella Alfedena.
Settore Marsica fucense: centro verde ad Ortona dei Marsi, museo del capriolo a Bisegna, museo dell'orso a San Sebastiano dei Marsi, museo e centro visita dell'orso a Villavallelonga
Settore Valle di Comino: ufficio di zona ad Alvito e Vallerotonda, museo degli animali notturni a Picinisco.
Settore Mainarde: ufficio di zona a Pizzone, museo della zampogna a Scapoli.Nel corso degli anni sono stati avanzati alcuni progetti di ampliamento che hanno interessato parte del comune di Alfedena nella zona di Capitelli e del lago della Montagna Spaccata a sud-est, nel cosiddetto "cuneo della morte", luogo noto per la dispersione faunistica e anche per il bracconaggio selvaggio. Ad ovest invece da parte dell'ente gestore del parco è stato proposto alle locali amministrazioni un ampliamento della gestione oltre i monti della Serra Lunga da Collelongo e Villavallelonga, escluse le aree di fondovalle della Vallelonga, fino ai comuni di Balsorano, San Vincenzo Valle Roveto (AQ) e Pescosolido (FR).
Il parco è raggiungibile dalla Marsica orientale (uscita di Pescina dell'A25) e dall'alto Sangro attraverso la strada statale 83 Marsicana che lo attraversa da nord a sud-est toccando i centri turistici di Pescasseroli, Opi, Villetta Barrea, Civitella Alfedena, Barrea ed Alfedena. Accessi secondari provengono dal casello autostradale di Cocullo (A25) attraverso la strada statale 479 Sannite passando per la valle del Sagittario e Scanno-Passo Godi, e dal territorio laziale attraverso il valico di Forca d'Acero e l'omonima strada statale 509.
Il parco nazionale d'Abruzzo fu inaugurato su iniziativa privata nel 1922 e riconosciuto nel 1923. La gestione è dell'ente Pnalm (acronimo dell'ente parco nazionale d'Abruzzo, Lazio e Molise) che ha sede legale a Pescasseroli. Interessa 25 comuni distribuiti nelle province di Frosinone, Isernia e L'Aquila. Nel 1980 ha avuto inizio il processo di zonizzazione del parco, cioè la sua suddivisione in zone a diversa protezione ambientale per poter conciliare le esigenze apparentemente opposte della protezione della natura e dello sviluppo urbanistico delle comunità locali.
Il forte isolamento in cui il territorio dell'alto Sangro giaceva da secoli aveva permesso la conservazione di una rilevante quantità di specie animali e vegetali degni di conservazione, non tutto infatti era stato trasformato in pascolo. Alle timide iniziative locali di istituire una riserva di caccia sul modello di quelle del Piemonte venne incontro l'importante famiglia Sipari di Pescasseroli e di Alvito imparentata e vicina alle posizioni del noto filosofo e politico Benedetto Croce.Si adoperarono per la realizzazione nel territorio dei comuni di Opi, Pescasseroli, Villavallelonga, Collelongo, Lecce nei Marsi, Gioia dei Marsi, Balsorano e Castellafiume della Riserva reale Alta Val di Sangro, ufficialmente istituita nel 1873 da Vittorio Emanuele II di Savoia. Tale forma di tutela proseguì sino al 1878, data della sua abolizione. Nuovamente istituita nel 1900 restò in vigore sino a tutto il 1912; contemporaneamente Erminio Sipari iniziò a dar voce alla prima iniziativa in Italia di istituzione di un parco nazionale sul modello dello statunitense parco nazionale di Yellowstone.
Insieme ad Erminio Sipari, i primi a proporre la realizzazione di un parco nazionale in Italia furono il botanico Pietro Romualdo Pirotta, lo zoologo Alessandro Ghigi, lo scrittore Luigi Parpagliolo e l'associazione naturalistica federata «Pro Montibus et Sylvis». Gli studiosi e gli ambientalisti della Pro Montibus notavano la concentrazione di specie appenniniche e la varietà di habitat di interesse nazionale nella Marsica: avanzarono il primo piano di tutela ambientale nel 1914, nel quale era previsto un grande parco, esteso dall'ex alveo del Fucino e la conca Peligna fino a Castel di Sangro, e dal fiume Liri e dalla valle di Comino alle pendici della Majella. I costi eccessivi della realizzazione e del mantenimento fecero fallire l'iniziativa, alla quale però seguì un secondo più concreto coinvolgimento di associazioni ed intellettuali.
Il 25 novembre del 1921, un anno prima dell'istituzione del parco nazionale del Gran Paradiso, Erminio Sipari e la Federazione Pro Montibus avviarono la gestione protetta di un piccolo fazzoletto di terra tra le località della val Fondillo e della Camosciara di circa 100 ettari, presa in affitto dal comune di Opi.
Nel 1923 l'amministrazione del parco è ufficialmente istituita, i confini si estendono anche ad altri comuni che solo in un secondo momento concessero il loro territorio alla protezione dell'ente autonomo costituendo così le vere fondamenta del parco contemporaneo;
ricadono nei primi confini parte del territorio di Civitella Alfedena e Villetta Barrea (monte Petroso e Camosciara), Opi (Forca d'Acero, val Fondillo, valle Fredda), Pescasseroli (La Difesa), Bisegna (Terratta), Villavallelonga e Collelongo (prati d'Angro), Lecce nei Marsi e Gioia dei Marsi (Cicerana, passo del Diavolo), Campoli Appennino e Alvito (Capo d'Acqua, val Lattara), Settefrati.
nel 1925-1926 avvenne l'espansione dell'area protetta ai monti della Meta tra Alfedena (AQ), Picinisco, San Biagio Saracinisco, Vallerotonda (FR) e parte del territorio di Pizzone e della valle del Sangro (nella contemporanea provincia di Isernia). Nello stesso anno la commissione amministratrice del parco destinò al taglio boschivo una parte della val Fondillo, provvedimento contrastato da Romualdo Pirotta, uno dei fondatori del parco, il quale a seguito di ciò si dimise dal corpo direttivo.
nel 1926 venne istituito il museo e lo zoo del parco a Pescasseroli e vennero realizzati i primi rifugi e la sentieristica. Fra i primi obbiettivi politici del parco si registrò la tendenza a favorire presenze turistiche e soggiorni sportivi in un sistema economico il più possibile compatibile con la tutela dell'ambiente capace di affiancare l'economia montana pastorale.
nel 1933 il regime fascista sopprime l'ente di gestione autonomo, probabilmente per i suoi legami con l'associazionismo cattolico (in particolare con il gruppo scout dei giovani esploratori) e per rafforzare la presenza nei parchi italiani della Milizia forestale, che ottenne la gestione anche del parco nazionale del Gran Paradiso e dei nuovi parchi del Circeo e dello Stelvio.
Nel 1951 il governo democristiano dell'epoca ricostituì l'ente di gestione autonoma. La nuova direzione recuperò gli obiettivi dell'ente originario, e oltre alle numerose assunzioni di personale di sorveglianza, alla promozione di ricerche scientifiche e all'estensione dei divieti di caccia, favorì la costruzione delle prime infrastrutture per la ricezione del turismo. In particolare alla fine degli anni cinquanta sulla politica edilizia si innescarono aspre critiche in seguito alle speculazioni alberghiere e agli interventi per la realizzazione di piste da sci e impianti di risalita in diversi comuni del parco.
L'amministrazione di Francesco Saltarelli, iniziata nel 1952, tentò di opporsi all'ondata di abusivismo edilizio ma venne liquidata; seguirono così gli anni dell'espansione urbanistica di Pescasseroli e dell'aggressione indiscriminata del cemento, secondo un disegno speculativo che voleva la realizzazione di un grande comprensorio turistico-alberghiero da Roccaraso ai comuni della Valle di Comino. Nel 1967 il parco ottenne la prestigiosa certificazione del diploma europeo delle aree protette per la conservazione della natura; un lungo periodo di commissariamento e di difficili battaglie ambientali terminò nel 1969 quando Franco Tassi venne nominato nuovo direttore dell'ente parco.
Nel 1969 Franco Tassi venne nominato direttore dell'ente parco nazionale d'Abruzzo. L'amministrazione iniziò il suo mandato mostrandosi sin da subito decisamente contraria all'ondata di lottizzazioni che si ripresentava nei comuni più importanti. Nel 1970 venne istituita la "zona di protezione esterna", che ricalca in buona parte i confini del primo grande parco proposto da Sipari e dalla Pro Montibus et Sylvis.
Nel 1976 il terzo grande ampliamento del parco al massiccio del monte Marsicano scongiurò la realizzazione di un grande sistema di piste da sci tra Pescasseroli e Bisegna sul modello della vicina Roccaraso. Sono gli anni del grande successo del parco, il ripensamento dei precedenti disegni di sviluppo si concretizzò nell'accoglienza selettiva del turismo ecologista e ambientalista, in contrasto con gli afflussi di massa. Per la prima volta in Italia fu lanciato quel nuovo modello economico ambientale che trova il suo riferimento nello sviluppo economico di Civitella Alfedena.
Il 10 gennaio 1990 con il decreto del presidente della Repubblica Francesco Cossiga i comuni di Pizzone, Castel San Vincenzo, Rocchetta a Volturno, Filignano e Scapoli concedono parte del proprio territorio comunale ai vincoli della riserva per un totale di 4 000
ha: nasce il «settore Mainarde», con il quarto grande ampliamento. L'entusiasmo per una serie di grandi successi aumenta la popolarità nazionale ed internazionale della riserva, fino a diventare un riferimento per l'ambientalismo italiano e il focolaio attorno al quale sorgono i nuovi grandi progetti protezionistici che interessano non solo l'Abruzzo e le regioni limitrofe, ma tramite il WWF tutto il territorio nazionale. Tra il 1990 e il 1999 l'ente parco collabora all'istituzione del parco nazionale del Gran Sasso e Monti della Laga e del parco nazionale della Majella, nonché alla realizzazione di un capillare sistema di riserve regionali di minore estensione che fanno dell'Abruzzo una delle regioni europee con la più alta percentuale di territorio protetto.Attorno all'amministrazione e al personale dell'ente parco si riuniscono una serie di associazioni ambientaliste tanto che in Abruzzo vengono avviate le prime importanti ricerche scientifiche in grado di mettere in luce l'importanza del sistema ecologico regionale e della protezione di flora e fauna. Risale al 1999 l'ultimo grande ampliamento del parco, 4 200 ettari nei comuni di Ortona dei Marsi e Bisegna nella valle del Giovenco.
I grandi risultati ottenuti però non tengono conto dell'amministrazione economica. La crescita esponenziale del sistema organizzativo e il coinvolgimento di elementi estranei alla tradizione ambientalista e alla gestione finanziaria, come vincoli burocratici nazionali e regionali o il crescente interesse dei politici locali a partecipare alle decisioni amministrative dell'ente parco, condizionarono fortemente l'operato del personale della riserva. Questa tendenza prosegue fino al 2002, quando una serie di vicende politiche e giudiziarie hanno messo fine all'amministrazione Tassi.L'ex direttore, successivamente dimostratosi innocente, è stato inizialmente denunciato e quindi dimesso dalla sua carica dal comitato direttivo dell'ente parco perché coinvolto in un contenzioso legale col comitato stesso che lo accusava di ordinare intercettazioni abusive durante le riunioni. Il grande debito contratto durante la sua amministrazione e un presunto falso in bilancio portarono alla sua definitiva liquidazione da parte del presidente dell'ente gestore Fulco Pratesi (in quegli anni presidente del WWF Italia), proprio allorché l'orientamento delle politiche ambientali nazionali e regionali stava cambiando. L'originario disegno che prevedeva il coordinamento delle riserve protette istituende che ruotavano attorno alla promozione del parco nazionale fu messo da parte.
Non si tenne conto dell'impiego di risorse economiche e umane del parco d'Abruzzo che portò alla concretizzazione del progetto e, piuttosto che intervenire in collaborazione con la riserva ormai indebitata, venne finanziata una sequenza di parchi speculari autonomi, per anni amministrativamente frammentati ed economicamente dispersivi. A ciò si aggiunse la sfiducia delle popolazioni coinvolte e degli ambientalisti di fronte alle polemiche che sorsero in quegli anni.
Un periodo di incertezza è seguito alla caduta di Tassi, fino alla mozione di sfiducia della Comunità del Parco (organo consultivo istituito il 6 dicembre 1991 con la legge n. 394, titolo II, art. 10 verso Fulco Pratesi licenziato nel 2005 dalla carica di presidente dell'ente gestore dal Ministero dell'ambiente. Dal 2002 al 2008 Aldo Di Benedetto, già vicepresidente dell'associazione ambientalista Pro Natura, erede dell'associazione federata Pro Montibus et Sylvis è stato il direttore facente funzioni e dall'8 agosto 2007, data in cui il ministro dell'Ambiente ha firmato il decreto di ricostituzione del consiglio direttivo, Giuseppe Rossi è stato nominato nuovo presidente dell'ente parco, ponendo termine ad un lungo commissariamento.
Dal 22 gennaio 2008 al febbraio 2011 il direttore generale dell'ente gestore è stato Vittorio Ducoli, già direttore del parco regionale dell'Adamello, sostituito prima come facente funzioni, poi dall'8 novembre successivo dal pescarese Dario Febbo, già direttore del parco nazionale del Gran Sasso e Monti della Laga. 
Il 18 marzo 2014 è stato nominato direttore dell'ente parco il dottor Antonio Carrara.
Le ultime gestioni appaiono sempre più orientate verso il risanamento finanziario e il recupero del rapporto con le comunità locali e con le istituzioni politiche.
La sua posizione grossomodo centrale nella penisola italiana e i diversi ampliamenti effettuati nel corso degli anni in territori paesaggisticamente vari hanno fatto del parco un prezioso serbatoio di specie floristiche rare ed endemiche, luogo di protezione degli ambienti più tipici e meglio conservati di tutto l'appennino.
Lo spettro biologico della flora del parco nazionale d'Abruzzo, Lazio e Molise presenta notevoli affinità con gli studi analoghi risultanti dalle flore dei monti Simbruini, dei monti Alburni e dei monti Picentini. Le flore di dette località sono molto simili per la presenza cospicua di emicriptofite e di terofite, contrariamente a quanto risulta dalle indagini attuate nell'Abruzzo montano, dove le prime risultano più consistenti per numero di specie, mentre si riducono notevolmente le seconde.
La vasta area occupata dal parco nazionale comprende ambienti naturali diversi, caratterizzati da una varietà di specie che oscilla da elementi mediterranei extrazonali a piante tipiche del piano alpino. Le Eurasiatiche sono il gruppo di specie più consistente, con una rilevante compenetrazione di entità pontiche ed illiriche (esteuropee).
La lontananza del mare fa sì che le associazioni vegetali siano prevalentemente quelle tipiche dell'area continentale, seppur si ricordano nella zona di protezione esterna leccete relitte sulle colline che digradano verso l'altopiano dell'ex lago del Fucino, in particolare a Casali d'Aschi, frazione di Gioia dei Marsi. Altri elementi mediterranei extrazonali lambiscono il territorio del parco per brevi tratti in valle di Comino e a Rocchetta a Volturno.
Dai 600 agli 800-1000 m s.l.m. il piano occupato dalle antiche colture, riutilizzate a maggese o a pascolo, era quello del bosco di roverella, diffuso nei fondovalle del parco ricadente negli spartiacque del Giovenco e del Liri e nella pianura un tempo coltivata, a substrato argilloso, poi occupata dall'invaso artificiale del lago di Barrea. I boschi di querce sono ancora abbondanti nel versante delle Mainarde con le interessanti cerrete attorno al bacino artificiale del lago di Cardito dove si segnala la presenza molto meridionale e rarissima per il Lazio della Lomelosia crenata (Cyr. - Greuter & Burdet), sottospecie della Lomelosia crenata, rara in Abruzzo e Molise. Ornielli, aceri, meli selvatici e ciliegio abbondano nella zona di transizione con il piano montano, fortemente degradata a causa dell'esposizione intensa al pascolo.
Le zone umide in cui la vegetazione è più abbondante e caratteristica sono le rive del fiume Sangro a valle di Pescasseroli. Il corso d'acqua attraversa la piana di Opi dove la maggior parte delle piante spontanee sono relegate nelle golene a Salix appennina Skvortsov, Salix purpurea L. e Populus alba L. Più a valle dove il Sangro raccoglie le acque del torrente Scerto e del Rio Fondillo la vegetazione ha riconquistato antichi coltivi. Le specie arbustive dominanti sono il Corylus avellana L. e la frequente, ma localizzata, Tilia platyphyllos Scop. Frequente nel substrato acido del sottobosco Dactylorhiza maculata fuchsii (Druce) Soò. Le rive artificiali del lago di Barrea, soggette ai frequenti mutamenti del livello delle acque, non permettono una diversificazione floristica degna di nota. Importanti i pantani delle sorgenti in quota, che ospitano la rara Dactylorhiza incarnata (L.) Soò e il trifoglio fibrino (Menyanthes trifoliata L.).
Dagli 800-1000 ai 1800 m s.l.m. l'area montana è nella maggior parte del territorio ormai completamente ricoperta da una densa superficie boschiva per lo più caratterizzata dal faggio, soggetta ad usi civici; le sole secolari faggete tra Pescasseroli e Villavallelonga scampano al periodico taglio del bosco e possono così ospitare una varietà vegetale ed animale altrimenti assente nel cosiddetto bosco coetaneo. Alle stesse altitudini però vi sono i boschi della Camosciara e di Cacciagrande in val Fondillo, nei comuni di Villetta Barrea ed Opi, la cui varietà floristica è la più importante e studiata del parco. Accanto ai faggi, aceri di monte, aceri di Lobelius, sorbi montani, e maggiociondoli, specie molto diffuse anche nel resto dell'area protetta, vive il più celebre endemismo della zona, il pino nero di Villetta Barrea.
La stazione è un relitto dell'epoca glaciale; la specie è anche diffusa sporadicamente attorno al monte Greco, al monte Godi e sulle Mainarde, a testimonianza delle antiche pinete oggi soppiantate dagli ampi pascoli e praterie. Questo lembo di territorio è preziosissimo anche per altre presenze tipicamente alpine quali la Scarpetta di Venere (Cypripedium calceolus L.) e la Corallorhyza trifida Cathel., nonché per le numerose specie delle rupi calcaree aride o stillicidiose come le carnivore Pinguicola e Drosera o l'endemica Aquilegia magellensis Huter, Porta & Rigo. Polygala chamaebuxus L. a San Biagio Saracinisco raggiunge il limite meridionale del suo areale italiano.
Poco diffusa la presenza di Taxus baccata L. che si concentra nelle zone più alte e selvagge della faggeta sui monti della Meta e sui monti tra Pescasseroli e Villavallelonga.
Altro importante relitto sono i popolamenti di Betula pendula Roth, presente in due sole stazioni in quota sui Monti della Meta. Nel parco è stato studiato e scoperto il Giaggiolo marsicano (Iris marsica Ricci & Colasante), il più bello e vistoso endemismo dell'appennino centrale.
Oltre i 1800 m s.l.m. il piano alpino e subalpino è altrettanto interessante. Ospita il pino mugo, raro altrove nell'Italia centromeridionale. A causa dell'isolamento geografico numerose specie alpine relitte in Abruzzo si sono evolute in una serie di interessantissimi endemismi, altre sono ai limiti del loro areale intero o relativo (italiano).
Androsace maxima L.: primulacea annuale tipica delle valli alpine orientali; nella penisola è segnalata solo nel Parco Nazionale d'Abruzzo e nel parco naturale regionale Sirente-Velino.
Gentiana nivalis L.: piccola genziana a corolla blu, rara in tutto il territorio nazionale, nel Parco d'Abruzzo al limite meridionale del suo areale italiano.
Campanula tanfanii Poldech: presente nella Zona di Protezione Esterna, relitto glaciale diversificato a seguito dell'isolamento geografico post-glaciale, diffuso dal Furlo nelle Marche al parco d'Abruzzo, è la specie più prossima dell'endemita alpino Campanula carnica Schiede ex M. & K.
Campanula appennina Poldech: altro endemismo peninsulare al limite meridionale del suo areale.
Viola hymettia Boiss & Heldr. e Viola eugeniae Parl. La prima al limite settentrionale del suo areale italiano, è una forma della più frequente Viola arvensis Murray. La seconda è frequentissima nell'appennino centrale dove sostituisce l'analoga Viola calcarata L., specie alpina geneticamente vicina.
Festuca bosniaca Kumm. & Sendtn. Anfiadriatica sui pendii sassosi della riserva, al limite settentrionale del suo areale italiano. Poco appariscente, è importante perché associata alla distribuzione di Pinus leucodermis Antoine, relitto nella sola Calabria.
Leontopodium alpinum Cass sottosp. nivale (Ten.) Tutin e Aster alpinus L. Vistosi elementi floristici delle alte quote, raggiungono nel parco la punta meridionale del loro areale italiano.
Nigritella rubra widderi (Teppner & Klein) H.Baumann & R.Lorenz è un'altra delle orchidee selvatiche localizzata ed endemica dell'appennino centrale, segnalata nel piano cacuminale del comune di Opi.Molto rari e per lo più frutto di rimboschimenti sono i boschi nel versante peligno del parco, quello ricadente nel comune di Scanno in cui dall'area abitata alle cime montuose continua ininterrottamente la superficie destinata al pascolo e all'allevamento del bestiame. Nonostante le condizioni ambientali sfavorevoli, anche questa zona conserva preziose nicchie di biodiversità: è in queste valli infatti che troviamo l'unica stazione del parco di Paeonia officinalis L. e un'ampia concentrazione di piante aromatiche ed officinali: Hyssopus officinalis L., Gentiana lutea L., Tanacetum parthenium L., Chenopodium bonus-henricus L.
I grandi mammiferi sono stati il motivo principale dell'istituzione della riserva. Un tempo tutti gli animali protetti nel territorio del parco erano molto diffusi lungo l'intero appennino centromeridionale, costituendo popolazioni geneticamente autonome rispetto alle specie europee, spesso dei veri e propri endemismi, molto importanti da un punto di vista della zoologia tuttavia ancora non del tutto studiati nella loro identità genetica.
Orso bruno marsicano (Ursus arctos L. sottosp. marsicanus Altobello), 45-69 individui, Zona di Protezione Esterna compresa. È il simbolo del parco che da sempre ha sconfinato in tutte le montagne dell'Abruzzo meridionale, del Lazio e del Molise, facendo registrare avvistamenti anche alle quote più basse. Dai circa 80 animali registrati negli anni ottanta, la presenza del plantigrado è scesa nel parco a circa 50, concretizzandosi in tal modo l'elevato pericolo di estinzione, come avvenne negli anni Cinquanta (30 esemplari). La sua presenza è attestata, con più frequenza, nelle valli boschive dei monti della Meta e nella riserva naturale orientata Feudo Intramonti, nel comune di Villetta Barrea. Con la piantagione di alberi da frutto selvatici e la regolamentazione degli accessi turistici, si è costruito un ambiente più idoneo alle sue necessità. Problematico è anche il bracconaggio che ogni anno elimina, tramite esche avvelenate o addirittura colpi di fucile, alcuni orsi.
Lupo appenninico (Canis lupus L. sottosp. italicus), 40-50 esemplari circa. È il predatore più importante del parco e di tutto l'Appennino. Nel 1970 contava solamente una decina di esemplari, ma grazie all'estensione del territorio della riserva integrale, l'aumento delle popolazioni di camoscio d'Abruzzo e l'introduzione di cervi e caprioli, la specie ha registrato una costante crescita, fino alla accertata diffusione nella vicina area dell'appennino laziale e toscano. Altri individui, dopo avere risalito il settore appenninico, stanno colonizzando le Alpi e la Francia meridionale fino alla Spagna orientale, oltrepassando i confini storici dell'areale della sottospecie.
Lince (Lynx lynx L.), nonostante la direzione del Parco continui ad affermare che l'animale sia presente "nelle zone più selvagge ed impervie" della riserva, gli esperti che vi lavorano, quali il professor Luigi Boitani, affermano che non ci sia alcuna prova di ciò e che l'animale sia ivi estinto; fatta eccezione per gli individui tenuti in cattività in un'apposita area faunistica di Civitella Alfedena. Alcune testimonianze parlano dell'avvistamento di un animale localmente noto come lupo cervino o lupo cerviero (in dialetto abruzzese jattepàrde) tra Pescasseroli, Opi e Villavallelonga tra il 1940 e il 1970.
Camoscio d'Abruzzo (Rupicapra pyrenaica ornata, già Rupicapra rupicapra ornata), 600-700 esemplari circa. Altro importante elemento, che insieme all'orso marsicano è endemico del parco, si è preservato dall'estinzione nei pendii della Camosciara (nome che ne testimonia la presenza relitta). Geneticamente vicino al camoscio dei Pirenei, presenta vistose differenze col camoscio alpino per il collare di pelo più scuro e che è invece caratterizzato da una fine peluria chiara, bianca in inverno. L'animale ha recuperato territorio ed è diffuso sulle alture del monte Amaro di Opi e del monte Meta di Picinisco, nonché saltuariamente su tutte le pendici più ripide della riserva non più soggette a intenso pascolo. Dal parco d'Abruzzo sono partiti gli esemplari reintrodotti alle pendici della Majella e nel parco nazionale del Gran Sasso e Monti della Laga.
Cervo (Cervus elaphus L. sottosp. hippelaphus), 700-800 esemplari circa. Il cervo si era estinto nel parco già al momento della sua prima istituzione, nel 1921; la sua assenza aveva inciso notevolmente sulla catena alimentare, creando serie difficoltà ai principali predatori. Nel 1971 furono reintrodotti, dalle Alpi Orientali, i primi esemplari che si stanziarono nei boschi alle pendici del monte Marsicano. Il numero degli esemplari è in forte espansione.
Capriolo (Capreolus capreolus L.), 300-400 esemplari circa. Anche il capriolo è stato reintrodotto con le stesse finalità del cervo. Dai circa 60 esemplari la popolazione è notevolmente aumentata, tanto da essere la specie più facile da avvistare.
Sfuggevole l'incontro con il gatto selvatico, la martora, la faina, il tasso e la puzzola, specie diffuse su tutto il territorio nazionale. Incerta la presenza della lontra, nelle acque chiare e non inquinate del Sangro all'affluenza dei torrenti pescosi che scendono dalle valli vicine (il corso normale del fiume dopo Pescasseroli presenta uno stato non ottimale di eutrofizzazione).
Molto più comuni sono la volpe, la lepre, la talpa, il riccio e la donnola; abbastanza frequenti il ghiro e lo scoiattolo meridionale. Anche qui i cinghiali sono un problema sentito, e non solo dalla popolazione per i danni alle persone e alle colture, ma anche per il dissesto che apportano al manto erboso delle radure minacciando spesso le presenze floristiche rare.
Tra gli uccelli (circa 230 specie diverse) si ricorda l'importante presenza del picchio di Lilford nei boschi di monte Tranquillo a Pescasseroli e sui monti della Meta; si è ipotizzata la reintroduzione del picchio nero. Segnalata la presenza senza nidificazione della cicogna bianca, e rari avvistamenti di gipeto (Gypaetus barbatus). Saltuaria la presenza dell'avvoltoio grifone (Gyps fulvus).
I rapaci sono ben diffusi come in tutto il territorio appenninico, in particolare il falco pellegrino, l'astore, la poiana, il gufo reale e l'allocco. Nei pressi dei corsi d'acqua incontaminati non mancano il merlo acquaiolo, oltre alle più comuni ballerine gialle.
L'aquila reale ha trovato nell'area protetta molti luoghi ideali per la nidificazione, e con le restanti aree protette confinanti, può sfruttare il Parco Nazionale d'Abruzzo come corridoio naturalistico per la riconquista delle zone prossime in cui si era estinta.
Tra i rettili ma solo sui luoghi più aspri ed in quota troviamo la rarissima vipera dell'Orsini oltre la vipera comune, abbastanza frequente il biacco, come l'orbettino e la biscia dal collare (Natrix natrix sottosp. lanzai).
La presenza di alcune valli ricche di acque sorgive, impaludamenti e torbiere ha favorito la conservazione di piccoli anfibi rari e schivi quali la salamandrina dagli occhiali, il tritone italiano e la salamandra pezzata.
Nei corsi d'acqua più freddi troviamo le specie di trota autoctone Salmo cettii e Salmo trutta. Introdotta nei bacini artificiali la trota iridea (Oncorhynchus mykiss). Segnalata la presenza del gambero di fiume Austropotamobius pallipesitalicus e il gambero lacustre Gammarus lacustris.
Si contano fino a 2000 diversi coleotteri fra le circa 3800 specie diverse di insetti, molti di questi rari e localizzati, fra cui Parnassus apollo, Carabus cavernosus violatus, Triaxomera marsica e il Capricorno del Faggio (Rosalia alpina). Molto praticata l'apicoltura.
Le popolazioni dell'alto Sangro hanno da sempre dovuto adattare i loro usi ad un paesaggio ostico: per secoli isolato e carente di infrastrutture e vie di comunicazione. Alcuni villaggi del parco sperimentarono la prima vera e propria forma di urbanizzazione solo a seguito del terremoto di Avezzano del 1915; considerati i danni subiti dai nuclei urbani storici, furono ricostruite abitazioni provvisorie su cui poi si svilupparono gli edifici moderni e nuovi servizi. Prima del 1915 l'economia strettamente pastorale della zona modellò non solo le montagne e il paesaggio rurale, ma anche l'assetto e le forme dei centri urbani: essi non si svilupparono attorno ai castelli medievali, su speroni rocciosi difensivi o su ruderi di epoca romana come nei circondari vicini; la marginalità del posto favorì la lontananza di invasori e conquistatori.
Così i villaggi crebbero senza forma; si svilupparono attorno ai palazzi signorili rococò dei grandi proprietari terrieri e di bestiame, vertici politico-economici delle locali comunità pastorali, sorte sul modello economico della "masseria montana", un ordinamento sociale che succedette il sistema dei municipia e dei santuari etnici legati alla pastorizia transumante. Il "massaro" presto riuscì a diventare il principale proprietario degli armenti curati, fino a poter essere il solo detentore del capitale sufficiente per proseguire l'attività dell'allevamento e del commercio di bestiame, con modalità e in circostanze che in parte hanno ricalcato lo sviluppo del capitalismo moderno nell'Europa settentrionale.
Indagini archeologiche hanno portato alla luce le prime tracce di insediamenti stabili umani risalenti all'Età del ferro (X - VII secolo a.C.) testimoniati dai resti di rudimentali fortificazioni in opera poligonale, sotto il contemporaneo centro storico di Opi e attorno al lago di Barrea (Valle Japagana). Praticata stabilmente la pastorizia la società si organizzò in gruppi parentali: le diverse necropoli della val Fondillo, di Barrea ed Alfedena testimoniano infatti le prime tracce di organizzazione sociale del territorio.Con la diversificazione delle varie tribù safine, nel V secolo a.C., che si stanziarono nell'Italia centrale, le montagne del parco si trovarono a determinare il limite tra i territori dei Marsi, dei Volsci e dei Sanniti. I confini sembrerebbero essere approssimativamente quelli stabiliti dall'amministrazione romana, che spartì il territorio tra i municipi di:
Aufidena (tra le contemporanee Alfedena e Castel di Sangro), che amministrava l'alto Sangro fino ad Opi.
Atina, da cui dipendevano le contemporanee Pescasseroli ed Opi, già possedimento di Cominium.
Angizia, antica area sacra marsa, successivamente municipio romano che controllò l'area fucense fino all'alta valle del Giovenco.
e il pagus Bletifulus, nei pressi della Scanno, già nel municipio di Corfinium, in territorio peligno.Resti della presenza Italica e romana sono sparsi lungo la valle del Sangro; santuari, ville, lapidi.
Con la caduta dell'Impero romano d'Occidente e l'inizio del medioevo andarono perdute le poche strutture sociali e amministrative presenti in alto Sangro. L'arrivo dei longobardi segnò il primo passo verso la ricostruzione politica che seguì la fine dei municipia romani e il territorio del parco nazionale d'Abruzzo venne a trovarsi al confine del ducato di Spoleto e del ducato di Benevento. Per ritrovare però un'organizzazione territoriale ben strutturata si dovette aspettare la nascita delle grandi abbazie di Montecassino e San Vincenzo al Volturno, che per secoli si contesero le proprietà su eremi, chiese e pascoli nell'appennino tra Balsorano, le Mainarde e la valle di Comino, a cavallo del confini longobardi. Anche l'abbazia di Farfa per breve tempo attorno all'XI secolo ebbe un feudo a Pescasseroli.I volturnensi incrementarono alcuni primitivi incastellamenti (Pescasseroli, Rocca Intramonti, di cui restano i ruderi in località Camosciara a Civitella Alfedena, Barrea), mentre la valle di Comino fu munita di importanti strutture militari (Alvito, Vicalvi, Picinisco) a difesa di quella che fu nominata la terra di San Benedetto. Dal 1017 anche la Vallis Regia (Barrea) e il monastero di Sant'Angelo in Barreggio (Villetta Barrea) appartennero a Montecassino. Nel XII secolo i Borrello, cui seguirono i D'Aquino di Alvito e i D'Avalos, divennero signori di Pescasseroli, e con il decadimento del monastero volturnense, nel 1349, a causa di un sisma, i signori laici acquisirono sempre maggiore prestigio. Nel 1273 il territorio del parco cadeva interamente nel Regno di Napoli, diviso nelle province d'Abruzzo Citra, Terra di Lavoro (Valle di Comino) e Contado di Molise (Barrea, Pizzone).
Nel 1669 Montecassino acquisì definitivamente tutti gli ultimi possedimenti volturnensi. Il sistema feudale che caratterizzò le aree più interne dell'Abruzzo non ebbe grande autorità e i cardini politici ed economici dell'alto Sangro divennero presto, già dal XV secolo, i "massari" e i proprietari di bestiame, una sorta di imprenditori pre-moderni.
Il consolidamento amministrativo ed economico della pratica della transumanza, attestato in tutta Italia già dal primo medioevo, fu favorito in Abruzzo dall'unità politica del Regno di Napoli: gli Aragonesi contrastarono ampiamente i privilegi feudali che impedivano la migrazione degli armenti su larga scala, dall'alto Sangro alla Puglia, il brigantaggio, e realizzarono un vasto sistema di tratturi. Una lenta modernizzazione passò poi attraverso lo sviluppo dell'industria della lana nel circondario di Sora, e quindi, dopo l'Unità d'Italia, si consolidò con la realizzazione delle cartiere lungo il Melfa a Picinisco e lungo il Volturno a Pizzone. Fu tentata anche l'attività estrattiva della bauxite ma con scarsi risultati.
Chiesa di San Tommaso (Barrea): chiesa consacrata nel 1300 dal vescovo di Trivento. Dopo rimaneggiamenti barocchi, è stata danneggiata nel 1706 dal terremoto, e poi restaurata. Ha un aspetto contaminato tra il barocco e il rinascimentale, con una facciata "spaccata" in un rettangolo irregolare. Il portale barocco è in stile classico. L'interno ha affreschi di Paolo Gamba.
Chiesa dei Santi Pietro e Paolo (Alfedena): è dal 1902 Monumento Nazionale. Risalente al XIII secolo, fu gravemente danneggiata nella Seconda guerra mondiale. La facciata è stata rimontata con un rosone e un portale di stampo gotico, e lunetta mosaica da Fausto Conti nel 1954. Anche l'interno a tre navate è molto rimaneggiato, con gli affreschi dello stesso artista.
Abbazia di San Vincenzo al Volturno (Rocchetta al Volturno): si trova tra Rocchetta e Castel San Vincenzo, ed è uno dei più antichi monasteri al confine tra Abruzzo e Molise. Secondo il Chronicon Vulturnense il monastero fu eretto nel 707 e diventato famoso nel secolo successivo, malgrado le incursioni longobarde. La rinascita ci fu nel XII secolo grazie ai Normanni, e l'abbazia era integrata in un complesso monastico contenente la Basilica di San Vincenzo Maggiore, e l'oratorio con la Cripta di Epifanio Vescovo. In collegamento con la diocesi di Benevento, l'abbazia aveva una diocesi propria, e aveva possedimenti che arrivavano fino all'Aterno (in territorio aquilano) e alle pendici dell'alto Sangro. Del monastero si conserva l'abbazia romanica, con interno a tre navate di stampo gotico, e i il sito archeologico della vecchia basilica. La cripta di Epifanio, con affreschi del IX secolo, è perfettamente conservata.
Santuario di Canneto (Settefrati): il santuario ha origini antichissime, e fu costruito sopra un tempio romano della dea Mefite. Eretto nel XIII secolo, dipendeva dal monastero di San Vincenzo al Volturno. Successivamente dipese da Montecassino, ed è stata meta di pellegrinaggi dei pastori transumanti.
Convento di San Nicola (Alvito): L'edificio fu costruito del 1516 con le rendite della chiesa di Santa Maria del Campo, prepositura benedettina nella valle di Comino, ricondotta da allora all'amministrazione cittadina. Il monastero fu edificato fuori dalle mura, alle pendici del colle su cui giace la città, su una propaggine che si spinge nella sottostante piana. Viene citata la sua ricchezza, testimoniata anche dalla sontuosità dell'edificio.
Chiesa dei Santi Pietro e Paolo (Pescasseroli): chiesa madre di Pescasseroli, del XIII secolo, rimaneggiata nel Barocco, e restaurata nello stile gotico negli anni Sessanta. La facciata ha portale a sesto acuto, e l'interno ha tre navate con volte a crociera costolonate. Il campanile è inglobato nella robusta torre laterale.
Collegiata di San Giovanni Battista (Ortona dei Marsi): principale luogo di culto di Ortona dei Marsi. La chiesa originaria venne edificata a cominciare dal XII secolo e completata nel XVII secolo in stile gotico-barocco. Il vescovo dei Marsi, Monsignor Matteo Colli la elevò alla fine del Cinquecento a collegiata. Al suo interno custodisce un organo di Domenico Fedeli del 1752.
Tra i borghi medievali vi sono innanzitutto Civitella Alfedena, incluso tra i borghi più belli d'Italia. Vicino alla Camosciara è composto da case murate, con la chiesa di San Nicola e i resti del castello con torretta, inglobati in vari palazzi gentilizi del XVI secolo. Il borgo viene spesso visitato dall'orso marsicano e dal camoscio abruzzese. Il borgo di Alfedena è sovrastato dalla rocca dotata di una torre ottagonale. La fortificazione è circondata da una pineta, dove si sono conservate parti delle mura della città romana di Aufidena. Tra i borghi più Belli d'Italia della regione Abruzzo figurano anche quello fortificato di Barrea, in cui si trova il castello medievale dell'XI secolo con torre di avvistamento e il borgo marsicano di Opi. Non distante sorge la cittadina di Pescasseroli il cui centro storico ha un aspetto ottocentesco, edificato in gran parte con le rovine del castel Mancino. Oltre ad essere la cittadina principale del parco in cui è ospitata la sede legale dell'ente gestore e sede di una frequentata stazione sciistica, a livello architettonico si caratterizza per la chiesa dei Santi Pietro e Paolo Apostoli e per il palazzo Sipari, in cui è allestito l'omonimo museo. In questo edificio nacque il filosofo, critico e scrittore Benedetto Croce. 
Nella Marsica figura anche il borgo abbandonato di Sperone, nel comune di Gioia dei Marsi. Il borgo originario fu compromesso dal grave terremoto di Avezzano, di esso rimase in piedi quasi integralmente solo la torre cilindrica di avvistamento. Il centro ricostruito più in basso fu abitato fino agli anni Sessanta. Nei dintorni ci sono il borgo medievale di Ortona dei Marsi, dominato dai resti del castello e i borghi di Bisegna e San Sebastiano dei Marsi, caratteristici per l'integrità dei centri storici, nonostante il sisma del 1915.
Nel Molise e nel Lazio, i centri di interesse storico sono Alvito, Castel San Vincenzo, Settefrati e Vicalvi. Il primo si trova nei pressi dell'abbazia di San Vincenzo al Volturno, ben raccolto nella sua forma di centro fortificato sopra uno sperone, con porta urbiche e palazzi medievali. Alvito invece è sovrastato dal castello Cantelmo, eretto nell'XI secolo per scopi difensivi. Il borgo alterna uno stile architettonico tra il medievale e il barocco seicentesco. Vicalvi è un borgo caratterizzato dal castello medievale risalente all'XI secolo e situato su uno sperone roccioso a circa 600 m s.l.m. caratterizzato da due cinte murarie poligonali.
Fra i borghi abbandonati nell'area molisana del parco, figura Rocchetta Alta di Rocchetta al Volturno, contenente ancora le case murate di epoca medievale, il castello e la chiesa madre. Il paese antico venne parzialmente abbandonato in seguito alla costruzione del nuovo centro avvenuta dopo i gravi danni causati dai bombardamenti del 1944.
Nel 2017 i cinque nuclei di faggete vetuste ricadenti in una superficie di 937 ettari inclusa tra i comuni di Lecce nei Marsi (Selva Moricento), Opi (Cacciagrande e Valle Jancino in Val Fondillo), Pescasseroli (Coppo del Principe e Coppo del Morto) e Villavallelonga (Val Cervara), databili intorno ai 600 anni, sono stati riconosciuti patrimonio mondiale dell'umanità unitamente alle foreste primordiali dei faggi dei Carpazi e di altre regioni d'Europa. Si tratta del primo riconoscimento UNESCO per l'intera regione abruzzese.
Per la lontananza dalle principali direttrici del commercio e l'indisponibilità di olii vegetali e vite (zona a clima montano), i prodotti tradizionali sono quelli tipici dell'appennino centrosettentrionale. Salumi e insaccati, primi piatti poveri a base di legumi e paste molli (da ortaggi coltivabili anche in quota come il fagiolo di Scanno o la cicerchia). Nella valle di Comino sono tutelati alcuni prodotti mediante l'istituzione di presidi Slow Food e con il sostegno di appositi decreti ministeriali: il formaggio pecorino di Picinisco, il tartufo di Campoli Appennino e, come in altri comuni del parco, il miele biologico. Dolciumi e prodotti di liquoreria sono rivalutati e promossi da piccole aziende locali specialmente ad Alvito (torroni di pasta reale), Scanno (mostaccioli, pan dell'orso) e Pescasseroli (vino rosso fragolino e liquori Ratafià e Centerba).Produzione di merletti al tombolo come il merletto di Scanno, centro che vanta anche una ricca tradizione orafa. Lavorazione manuale della pietra e del legno sporadicamente in tutto il territorio. A Scapoli si producono zampogne artigianali.In alcuni comuni del parco si realizzano i costumi tipici utilizzati durante le manifestazioni tradizionali come Ju Catenacce di Scanno.
Nell'area del parco nazionale d'Abruzzo, Lazio e Molise è possibile praticare sport e attività varie come l'escursionismo, il trekking guidato, il trekking equestre, il cicloturismo, la canoa, il birdwatching, lo sci di fondo e lo sci alpino negli impianti sciistici di Opi, Pescasseroli e Scanno. Sul piano turistico rivestono un ruolo importante anche il camping e le attività balneari nei laghi di Barrea, Scanno e Villalago.
Ai borghi di Civitella Alfedena, Opi, San Donato Val di Comino e Scapoli il Touring Club Italiano ha conferito la bandiera arancione, un marchio di qualità turistico-ambientale per i piccoli comuni dell'entroterra italiano.
 Wikimedia Commons contiene immagini o altri file su parco nazionale d'Abruzzo, Lazio e Molise
 Wikivoyage contiene informazioni turistiche su parco nazionale d'Abruzzo, Lazio e Molise
 Sito istituzionale del Parco nazionale d'Abruzzo, Lazio e Molise, su parcoabruzzo.it, Ente Parco Nazionale d'Abruzzo Lazio e Molise. URL consultato il 13 giugno 2017.
 Fruibilità per un'utenza ampliata, su parchipertutti.it, Comitato Parchi per Tutti. URL consultato il 13 giugno 2017.
 Parco nazionale d'Abruzzo, Lazio e Molise, su parks.it, Parks.it. URL consultato il 13 giugno 2017.
 Parco nazionale d'Abruzzo, Lazio e Molise, su abruzzoturismo.it, Regione Abruzzo. URL consultato il 13 giugno 2017.