
Money in the Bank (2015) è stata la sesta edizione dell'omonimo evento in pay-per-view prodotto annualmente dalla WWE. L'evento si è svolto il 14 giugno 2015 alla Nationwide Arena di Columbus (Ohio).
Il 31 maggio, a Elimination Chamber, Dean Ambrose ha sconfitto il WWE World Heavyweight Champion Seth Rollins per squalifica; tuttavia Rollins è rimasto campione. Nonostante Rollins abbia mantenuto il titolo, Ambrose ha continuato a portare la cintura con sé. Nell'episodio di Raw del 1º giugno Roman Reigns, parlando per conto di Ambrose, ha sfidato Rollins ad un Ladder match per il WWE World Heavyweight Championship a Money in the Bank; stipulazione che è stata poi accettata dallo stesso Rollins.
A Elimination Chamber, l'NXT Champion Kevin Owens ha sconfitto lo United States Champion John Cena. In seguito è stato stabilito un rematch tra i due per Money in the Bank.
A Elimination Chamber, Dolph Ziggler, Neville, Roman Reigns, Randy Orton, Kofi Kingston e Sheamus sono stati rivelati come partecipanti all'annuale Money in the Bank Ladder match, in cui il vincitore avrebbe vinto un contratto valido per un match per il WWE World Heavyweight Championship. Nell'episodio di SmackDown del 4 giugno anche Kane è stato aggiunto all'interno del match.
A Elimination Chamber, Ryback ha conquistato il vacante WWE Intercontinental Championship in un Elimination Chamber match. Nell'episodio di Raw del 1º giugno, prima dell'annuncio del match titolato tra Ryback e The Miz per Money in the Bank, Big Show ha attaccato brutalmente The Miz e confrontato Ryback. Dato l'infortunio di The Miz, l'8 giugno è stato annunciato il match valido per il titolo intercontinentale tra Ryback e Big Show per Money in the Bank.
Nella puntata di SmackDown del 4 giugno, i Prime Time Players (Darren Young e Titus O'Neil) hanno sconfitto gli Ascension (Konnor e Viktor) e i Lucha Dragons (Kalisto e Sin Cara) in un Triple Threat Tag Team match diventando i primi sfidanti al WWE Tag Team Championship del New Day per Money in the Bank.
Nella puntata di Raw del 1º giugno, Nikki Bella ha mantenuto il WWE Divas Championship dall'assalto di Paige scambiandosi, durante il corso del match, con la sorella gemella Brie, la quale ha schienato Paige. Nella successiva puntata di Raw, un rematch titolato tra Nikki e Paige è stato sancito per Money in the Bank.

Monkey Kingdom è un documentario naturalistico del 2015 realizzato da Disneynature e codiretto da Mark Linfield e Alastair Fothergill.
Maya è un macaco dal berretto che, insieme a suo figlio Kip, deve trovare una nuova casa quando questa viene invasa da una vicino gruppo di scimmie.
Il film è stato distribuito nelle sale cinematografiche statunitensi il 17 aprile 2015, in italia il film è stato trasmesso in Prima Tv  su SKY Cinema Family il 10 ottobre 2015.

La mononucleosi infettiva (detta anche semplicemente mononucleosi o malattia del bacio, per la sua trasmissibilità attraverso la saliva) è una malattia infettiva virale molto contagiosa, causata dal virus di Epstein-Barr (EBV). Le cellule bersaglio del virus sono i linfociti B e il decorso è acuto, solitamente di 4-6 settimane.
Nei Paesi industrializzati la malattia colpisce prevalentemente soggetti in età giovane-adulta, con una netta prevalenza negli adolescenti, mentre nei Paesi in via di sviluppo è più frequente l'infezione in età infantile, spesso nei primi 5 anni di vita. La denominazione della malattia è dovuta alla caratteristica presenza nel sangue, in livelli superiori alla norma, di cellule mononucleate normali (linfociti e monociti) e di cellule mononucleate specifiche.
La mononucleosi infettiva fu riconosciuta e descritta, per la prima volta, in sei pazienti da E. Larey e Douglas H. Sprunt sul Bulletin of the Johns Hopkins Hospital del 1920 con il titolo:
All'epoca il virus di Epstein-Barr (EBV) non era stato ancora isolato e scoperto.
Comunque già dal 1800 la mononucleosi era stata individuata come una sindrome clinica costituita da febbre, faringite e adenopatia. Il termine di febbre ghiandolare fu usato nel 1889 da medici tedeschi tra cui Emil Pfeiffer; mentre l'associazione tra il virus di EBV e la malattia (mononucleosi infettiva) venne riconosciuta nel 1968 da Diehl V, Henle G, Henle W, Kohn G. del Virus and Genetics Laboratories, The Children's Hospital of Philadelphia, School of Medicine, University of Pennsylvania, Philadelphia.
La relazione del virus di EBV con il linfoma di Burkitt fu trovata in quegli anni dallo stesso gruppo di ricerca in collaborazione con ricercatori del Karolinska Institute Medical School.
La mononucleosi infettiva è causata dal virus di Epstein-Barr, un virus a DNA a doppia elica appartenente alla famiglia degli Herpesviridae, sottofamiglia Gammaherpesvirinae.
Il virus infetta i tessuti epiteliari orofaringei, provocando faringite e talvolta tosse, e i linfociti B con trasmissione orofaringea. Il contagio può avvenire tramite uno scambio di saliva (nella cultura popolare tale patologia viene definita anche malattia del bacio), ma anche indirettamente, attraverso oggetti entrati in contatto con la saliva di un soggetto infetto (mani, posate, bicchieri, spazzolini, giocattoli per infanti).
Oltre il 90% della popolazione adulta risulta essere sieropositivo per il virus e possiede quindi anticorpi diretti verso antigeni virali; i picchi di infezione sono la prima infanzia nei paesi in via di sviluppo e l'età adolescenziale, dai 15 ai 25 anni, nei paesi industrializzati.
Il decorso è in genere asintomatico o indistinguibile da quello di una faringite o sindrome influenzale e con sintomi spesso trascurabili.
Nell'età giovanile si manifesta, nel 75% dei casi, la forma classica di mononucleosi; in età adulta invece è tipica una forma lieve, con febbre, malessere e debolezza.
Latenza, oncogenicità e patogenicità, post remissione del virus di Epstein-Barr
Il virus rimane latente nell'ospite anche dopo la guarigione. Nei soggetti infettati l'eliminazione del virus con la saliva continua per circa un anno; tuttavia, passato questo periodo, l'eliminazione del virus continua in maniera saltuaria per tutta la vita, ciò è dimostrabile attraverso la positività per il virus nel gargarizzato in circa il 15-20% dei casi di soggetti esposti e asintomatici.
Alla presenza dell'EBV sono associati alcuni rari tumori come il cancro della rinofaringe, la variante africana del linfoma di Burkitt, il linfoma a cellule B (specie in soggetti immunodepressi) e il linfoma di Hodgkin.
In Cina, e in particolare nella zona meridionale, il linfoma di Burkitt è il più frequente fra i tumori della testa e del collo.Su base esclusivamente clinica, osservando la sintomatologia presentata dai pazienti, è stata ipotizzata da alcuni autori una correlazione tra mononucleosi infettiva e rischio di lupus eritematoso sistemico; tale associazione è stata però apparentemente smentita da uno studio prospettico della durata di 30 anni, condotto in Danimarca e terminato nel 2007. Altri studi hanno invece evidenziato come nei soggetti affetti da malattie autoimmuni, quali sclerosi sistemica, rettocolite ulcerosa, lo stesso lupus eritematoso sistemico e in misura minore in quelli affetti da artrite reumatoide, sindrome di Sjögren, spondilite anchilosante e la malattia di Crohn, la presenza del virus di Epstein-Barr stimola la formazione di un autoanticorpo che potrebbe contribuire al mantenimento dello stato infiammatorio.
Il virus di Epstein-Barr possiede delle glicoproteine di superficie (gp350 e gp220) in grado di legare un recettore (CR2, CD21) per il complemento espresso in diverse cellule dell'organismo, tra cui i linfociti B e le cellule dell'orofaringe.Il virus, una volta entrato in contatto con i tessuti dell'orofaringe si propaga nei linfonodi delle catene cervicali, sede di contatto con i linfociti B. Da qui, in seguito a intensa replicazione virale, i virus vengono dismessi nel sangue, liberi o associati ai linfociti B. In fase acuta è dimostrabile la presenza del genoma (in forma episomica) in circa il 20% dei linfociti B, con produzione di un pattern di anticorpi tipici, tra cui patognomonici anticorpi eterofili, responsabili di alcune complicanze e fondamentali per fini diagnostici. Terminata la fase acuta, il DNA di EBV è ancora riscontrabile nelle cellule epiteliali dell'orofaringe e nelle memory cell linfonodali.
Di particolare importanza è la reazione cellulo-mediata nei confronti delle cellule B infettate e guidata dai linfociti T; le cellule reattive tendono ad assumere una particolare morfologia e vengono definiti virociti, o cellule di Downey.
I virociti hanno dimensioni e forma variabile e si caratterizzano per un citoplasma schiumoso, vacuolizzato e intensamente basofilo, un nucleo ovalare, talora lobulato o reniforme che presenta irregolari depositi di cromatina densa e, talora, nucleoli.
Forme similiari di patologia ma rare e differenziabili sono causate da altri Herpesvirus (CMV, HHV-6), altre forme virali (Adenovirus, HIV, HAV, Rubivirus), dallo Streptococcus pyogenes e dal Toxoplasma gondii.
Di là dalle tipiche alterazioni ematologiche, in corso di mononucleosi infettiva sono frequenti diverse alterazioni, soprattutto a carico di milza e fegato. La milza, ingrandita e palpabile, può presentare segni aspecifici, come emorragie sottocapsulari. Il fegato può presentare infiltrati diffusi degli spazi portali, con alterazioni in senso regressivo del parenchima epatico e piccoli infarti parcellari. I linfociti possono inoltre infiltrare le porzioni periarteriolari di intestino e tessuti sottocutanei.
I linfonodi risultano ingrossati in tutto il corpo, specialmente sotto le ascelle, nell'inguine e nella regione cervicale posteriore. L'esame istologico rivela la presenza di linfociti T, spesso tanto prolifici da dar luogo a un quadro morfologicamente simile ai linfomi.
La mononucleosi può avere ripercussioni anche sul sistema nervoso centrale, che può presentare edema e, raramente, degenerazione mielinica dei fasci nervosi periferici.
Sintomi e segni aspecifici come febbre, astenia, malessere e cefalea sono presenti in circa il 90% dei casi e insorgono dai 30-60 giorni dopo l'esposizione nei giovani-adulti e in 10-15 giorni nei bambini. La febbre, talora elevata nei giovani, è sovente il sintomo di esordio.
A questa si associa una faringotonsillite di vario grado, talora modesta e caratterizzata da solo eritema, talora grave, con un quadro essudativo o pseudomembranoso che può ricordare l'infezione da Streptococcus pyogenes o addirittura da Corynebacterium diphtheriae; è inoltre presente disfagia e odinofagia. In questo contesto, dopo circa una settimana, possono presentarsi (30% dei casi) piccole lesioni petecchiali a livello della giunzione tra il palato molle e il palato duro, reperto tipico di mononucleosi infettiva.
La linfoadenopatia, quasi sempre presente, è riscontrabile tipicamente a livello cervicale laterale, sia nelle catene anteriori sia in quelle posteriori. I linfonodi affetti, delle dimensioni di una nocciola o poco più grandi, hanno una consistenza duro-elastica, sono mobili nei piani profondi e superficiali, non si associano ad alterazioni della cute sovrastante e sono intensamente dolenti alla palpazione. Benché le zone cervicali siano le più colpite, la linfoadenopatia può essere apprezzabile a livello di tutte le stazioni linfonodali superficiali, come i siti epitrocleari, ascellari, inguinali e poplitei. Anche le stazioni profonde, qualora indagate, possono mostrarsi ingrossate.
La splenomegalia, dimostrabile in più del 50% dei casi, può associarsi variabilmente a modesta epatomegalia; in circa il 9% può inoltre presentarsi ittero. Un esantema, o più correttamente rash aspecifico, talora rubelliforme, altre volte scarlattiniforme, morbilliforme o urticarioide, si presenta nel 10% dei casi ed è spesso associato a terapia empirica della faringite con penicilline semi-sintetiche, come l'ampicillina.Un'iperemolisi è evidenziabile nel 3% dei casi e si associa alla presenza di IgM anti eritrociti indagabili con il test di Coombs. Questo tipo di anemia immunoemolitica insorge sovente tra la 3ª e la 4ª settimana, con regressione spontanea dopo circa 2 mesi. La stessa patogenesi immunologica è causa di piastrinopenia che tuttavia non si associa a fenomeni emorragici. Altri segni e sintomi associabili sono l'angina tonsillare e meno spesso diarrea e dolori addominali.
Gravi complicanze insorgono in circa il 5% dei casi di mononucleosi infettiva.La complicazione grave più frequente è la rottura della milza, a rischio nei casi (circa il 50%) in cui questa sia ingrossata (splenomegalia); tale evento può esitare verso emorragie interne che possono provocare lo stato di shock ipovolemico o la morte del paziente.
Un'anemia emolitica può aggravare il quadro ma, come già spiegato, è autolimitante e può associarsi a porpora dovuta a piastrinopatia e piastrinopenia.La sovrainfezione batterica faringo-tonsillare è invece la complicanza locale più frequente e può essere ben gestita da brevi cicli di antibiotici. È tuttavia importante ricordare che devono essere evitate le penicilline per la comparsa di fenomeni esantematici-urticarioidi; in alternativa è possibile utilizzare brevi cicli di macrolidi come eritromicina o azitromicina.
In circa l'1% dei casi si può manifestare una meningite a liquor limpido, con segni neurologici diffusi o con segni di interessamento cerebellare. Va tuttavia ricordato che, in assenza di complicanze, le forme virali di meningite hanno prognosi benigna e raramente mostrano reliquati.
Talora l'infezione da EBV può complicarsi con una sindrome di Guillain-Barré.In casi eccezionali (meno dell'1%), in particolare in immunodepressi, si può manifestare una pericolosa encefalite.In alcuni individui, probabilmente predisposti per cause congenite o acquisite che alterano la risposta immunitaria contro il virus, l'infezione primaria non è controllata e il virus di Epstein-Barr continua a replicarsi provocando un'infezione cronica attiva (CAEBV) di cui si conoscono forme molto gravi o severe (SCAEBV). Questa sindrome ha avuto diverse definizioni, anche perché si sovrappone con altre non ben definite come la sindrome da stanchezza cronica e la sindrome da emofagocitosi EBV correlata. Contrariamente a quanto asserito negli anni passati, nei pazienti con CAEBV si segnalano sempre più frequentemente neoplasie linfoidi originate dalle cellule T e dalle cellule NK e non dai linfociti B, come generalmente si osserva nelle malattie linfoproliferative post-trapianto EBV positive.
L'EBV in particolare, ma anche gli altri agenti infettivi che possono dare quadri simil-mononucleosici (CMV, toxoplasma, virus epatitici, HIV), sono tra le cause riconosciute della sindrome da stanchezza cronica, probabilmente a causa degli squilibri che possono apportare al sistema endocrino; un'intensa debolezza durante la fase acuta della mononucleosi conferisce un maggior rischio di sviluppare poi questa complicanza.
Un'epatite fulminante è molto rara e si manifesta soprattutto in soggetti affetti da gravi immunodeficienze.
Altre rare complicanze sono orchite, miocardite, pericardite, ulcere genitali, neutropenia e polmonite interstiziale. Nei soggetti immunodeficienti la mononucleosi può avere un quadro disseminato caratterizzato da grave decorso iperacuto che sovente esita verso l'exitus letalis. La sintomatologia della mononucleosi infettiva dura circa un mese ed è seguita da un periodo di convalescenza caratterizzata da astenia, di durata variabile e che non deve essere confusa con la sindrome da affaticamento cronico.
Alcuni studi hanno concluso che la mononucleosi è un fattore di rischio per la sclerosi multipla.
Il contesto anamnestico e obiettivo è spesso sufficiente a porre diagnosi. Le analisi di routine (emocromo con formula) dimostrano leucocitosi (10.000-20.000 leucociti, talora 50.000, per mm3), con inversione della formula leucocitaria verso la linfo-monocitosi (50-60%). Allo striscio periferico è inoltre possibile rilevare le cosiddette "cellule linfomonocitoidi" (plasmacellule attivate) e i virociti (che costituiscono il 10-20% dei leucociti), la cui morfologia è stata descritta nel paragrafo patogenesi. Una lieve piastrinopenia può essere presente, mentre una modesta anemia con reticolocitosi e bassi o assenti valori di aptoglobina è indicativa di emolisi.
La diagnosi viene posta attraverso la reazione di Paul-Bunnell, in grado di dimostrare gli anticorpi eterofili presenti in corso di mononucleosi infettiva. Questo test è stato sostituito dal più rapido "monotest" che tuttavia risulta nel 25% dei casi falsamente negativo e in un 10% falsamente positivo, in particolar modo in casi di infezione da rosolia, citomegalovirus, HIV o Herpesviridae, e di malattie autoimmuni come lupus eritematoso sistemico e artrite reumatoide. La sierologia dimostra la presenza di IgM anti-VCA e anti-EA in corso di fase acuta. Questi anticorpi scompaiono con la remissione sintomatologica e lasciano il posto alle IgG anti-VCA e anti-EBNA che rimangono positive per tutta la vita. Nei neonati e bambini piccoli, sono necessari altri tipi di test, come la ricerca del DNA virale nei linfociti B del sangue periferico. La bilirubina e la fosfatasi alcalina sono spesso poco elevate. Le transaminasi possono invece raggiungere valori superiori a 200.
In tutte le forme similari è negativa la sierologia per anticorpi eterofili da cui l'apposito test, reazione di Paul-Bunnell.
Mononucleosi da Citomegalovirus, in cui è raro il coinvolgimento della faringe e negatività sierologica.
Leucemia acuta, che tuttavia si associa a manifestazioni emorragiche, a grave anemia e leucopenia e uno striscio periferico a cellularità monomorfa.
Rosolia, a causa della linfoadenopatia cervicale, dell'astenia e dell'esantema; tuttavia la sierologia distingue i due quadri.
Contro la mononucleosi non vi sono cure specifiche; anche gli antivirali di ultima generazione hanno una efficacia ancora da dimostrare definitivamente. L'agente responsabile della malattia è un virus per cui è inadeguato ricorrere agli antibiotici per curare la mononucleosi; questo è indicato solo nel 10-20% dei casi, quando si associa una sovrainfezione faringotonsillare batterica e, come prima detto, si devono preferire i macrolidi alle penicilline. Il trattamento antibiotico può, invece, addirittura avere effetti nocivi come reazioni simil-allergiche. La terapia è il riposo a letto fino alla scomparsa della febbre, associata a presidi analgesici e antipiretici (FANS) per alleviare le manifestazioni della malattia. Durante la malattia non sono previste restrizioni dietetiche.È necessario e fondamentale evitare attività fisica pesante o che preveda traumatismi per circa 2 mesi, al fine di scongiurare la rottura della milza; in caso di faringite grave con problemi di respirazione, o piastrinopenia o soppressione midollare, rare complicanze, sono indicati corticosteroidi, come il prednisone.Nella maggioranza dei casi, comunque, la malattia decorre in non più di 4 settimane senza complicazioni di alcun tipo. Se, invece, sono presenti pregressi quadri di immunodeficienza la mononucleosi può risultare una malattia molto grave e con esiti letali. In ogni caso i sintomi possono persistere per mesi dopo la guarigione.
Nel raro caso cui si manifesti sindrome di Guillain-Barré si deve ricorrere alla terapia immunoglobulinica e può essere presa in considerazione la terapia con plasmaferesi per un trattamento di lungo periodo delle complicanze di tipo polineuropatico.
Escludendo la rottura della milza, facilmente prevenibile, i rischi di mortalità sono legati essenzialmente a pregressi stati di immunodepressione. I casi di decesso possono essere dovuti a epatite fulminante, miocardite virale e infezioni batteriche opportunistiche successive.
Come per tutte le malattie infettive la prima forma di prevenzione è l'igiene personale e dei luoghi. Specialmente nel caso si abbiano contatti con un malato è fondamentale evitare di condividere stoviglie, cibo, occhiali e utensili. È inoltre raccomandato di evitare di baciare i soggetti affetti anche nei giorni successivi al termine delle manifestazioni cliniche.
Anna M. Molina Romanzi, Microbiologia clinica, Torino, UTET, 2002, ISBN 88-7933-251-1.
 Claudio Rugarli, Medicina interna sistematica, 5ª ed., Masson, 2005, ISBN 978-88-214-2792-3.
 Harrison, Principi di Medicina Interna - Il manuale, 16ª ed., New York-Milano, McGraw-Hill, 2006, ISBN 88-386-2459-3.
 Mauro Moroni, Roberto Esposito, Fausto De Lalla, Malattie infettive, 7ª edizione, Milano, Elsevier Masson, 2008, ISBN 978-88-214-2980-4.
 Patrick R. Murray, Ken S. Rosenthal, Michael A. Pfaller, Microbiologia Medica, 6ª ed., Milano, Elsevier Masson, 2010, ISBN 978-88-214-3169-2, ..
 Stanley Robbins, Ramzi Cotran, Le basi patologiche delle malattie Vol.1, 8a Ed., Elsevier Masson, 2010, ISBN 978-88-214-3175-3.
 Mononucleosi infettiva, su thes.bncf.firenze.sbn.it, Biblioteca Nazionale Centrale di Firenze. 
(EN) Mononucleosi infettiva, su Enciclopedia Britannica, Encyclopædia Britannica, Inc. 
(EN) CDC Atlanta - Mononucleosi, su cdc.gov. URL consultato il 18 settembre 2010 (archiviato dall'url originale il 27 dicembre 2011).

Il Monte Bianco (Mont Blanc in francese e in arpitano) è una montagna situata nel settore delle Alpi Nord-occidentali, lungo la sezione alpina delle Alpi Graie, sulla linea spartiacque tra la Valle d'Aosta (val Veny e val Ferret in Italia) e l'Alta Savoia (valle dell'Arve in Francia), nei territori comunali di Courmayeur e Chamonix, che dà il nome all'omonimo Massiccio del Monte Bianco, appartenente alla sottosezione delle Alpi del Monte Bianco.
Con i suoi 4.808,72 m d'altezza (ultima misura ufficiale il 13 settembre 2017) è la montagna più alta delle Alpi, d'Italia, di Francia e in generale dell'Europa: da qui il suo soprannome di Re delle Alpi. Condivide assieme al monte Elbrus nel Caucaso un posto tra le cosiddette Sette Sommità del Pianeta.
Prevalentemente di natura granitica, irta di guglie e di creste, intagliata da profondi valloni nei quali scorrono numerosi ghiacciai, è considerata una montagna di grande richiamo per l'alpinismo internazionale e, dal punto di vista della storiografia alpinistica, la nascita dell'alpinismo stesso coincide con la data della sua prima ascensione: l'8 agosto 1786.
Visto dalla parte italiana, il Tetto delle Alpi non è poi così appariscente rispetto alle altre vette che lo circondano. A differenza dell'altro grande gigante delle Alpi, il monte Rosa, visibile in tutta la Pianura Padana nord-occidentale fino alle prime alture appenniniche, il monte Bianco compare solo all'ultimo momento lungo la strada per Courmayeur, nascosto da una miriade di satelliti minori. Guardandolo da ovest è invece ben visibile da molto lontano, dalle alture del Massiccio Centrale francese, da quelle dei Vosgi, dalle alture del Giura, dalla Svizzera, dalla Foresta Nera.
È perennemente innevato e si trova nella parte centrale di una catena di monti che si estende in lunghezza per 40 km, in larghezza dagli 8 ai 15 km, su territori di tre diverse nazioni occupando una superficie di circa 645 km²: il massiccio del Monte Bianco. Se si esclude la parete est del Monte Rosa di Macugnaga, la più alta delle Alpi, in questo massiccio sono presenti alcune tra le pareti più elevate del sistema alpino quali la Brenva e la nord delle Grandes Jorasses e sono raggruppate quaranta cime al di sopra dei 4.000 m, con un terzo di superficie a una quota non inferiore ai 3.000 m. L'azione degli agenti erosivi sulle rocce granitiche ha formato nel tempo creste acuminate e vette a guglia di particolare bellezza che richiamano nella regione alpinisti da ogni parte del mondo.
Mentre il versante francese discende lentamente in pendio, il versante italiano è formato da una ripida e maestosa muraglia granitica che dalle sommità maggiori precipita sul fondo delle valli Ferret e Veny. Su questo versante si trovano le pareti da scalare più difficili e impegnative. I luoghi abitati sono situati al disotto dei 2.800 m, mentre rari e difficili sono i valichi, il più basso dei quali è quello del Gigante a 3.359 m. Ecco alcune emblematiche cime:
Il Dente del Gigante (4.014 m) è una delle più celebri cime. Si erge per circa 160 m al di sopra della caratteristica gengiva di neve.
Le Grandes Jorasses: sulla sua parte sommitale, lunga circa 1 km, raggruppa una sequenza di sei punte, cinque delle quali superano i 4.000 m.
L'Aiguille Noire de Peuterey (3.773 m) è uno dei simboli del Monte Bianco nel versante italiano: si innalza direttamente dai prati della Val Veny per 2.200 m di dislivello; è la cima più importante della gran cresta del Peuterey.
Il Dôme du Goûter (4.306 m). Se la parte sommitale delle Grandes Jorasses è irta di cime, quella del Dôme du Goûter è completamente piatta ed è la più estesa di tutte le Alpi.
Il Mont Dolent (3.820 m) è una cima piramidale; curiosamente la sua vetta è il punto d'incontro delle frontiere di Italia, Svizzera e Francia.
le Guglie di Chamonix, tra i 3.000 e i 3.842 m, dominano la vallata di Chamonix e rappresentano uno dei paesaggi più celebri delle Alpi francesi.
Al di sotto della calotta sommitale, sotto una coltre di ghiaccio e di neve spessa dai 16 ai 23 m, a quota 4.792 m si trova la cima rocciosa, spostata di 40 m circa più a ovest rispetto alla vetta stessa. Nel 1740 il matematico svizzero Nicolas Fatio de Duillier fu il primo a determinarne l'altezza tramite il sistema trigonometrico: secondo i suoi calcoli il Bianco misurava 4.000 m. Trentacinque anni dopo, nel 1775, usando lo stesso metodo di de Duillier, il matematico inglese George Schuckburgh-Evelyn indicò la quota a 4.804 m. Tramite il barometro nel 1787 Horace-Bénédict de Saussure misurò 4.809,07 m mentre nel 1844 il fisico francese Auguste Bravais misurò 4.810 m e nel 1892 Joseph e Henry Vallot 4.807 m.
Nell'agosto del 1986 la misurazione ortometrica rilevata tramite satellite risultava di 4.804 m. Successivamente l'altezza ufficiale è stata per lungo tempo 4.807 m, per poi passare nel 2001 a 4.810 m; nel 2003 a 4.808 m; nel 2005 fu di 4.808 m; nel 2007 a 4.810 m; nel 2009 4.810 m e nell'ultima misurazione del settembre 2015 a 4.808 m, più basso rispetto alla precedente misurazione di 1,29 m. Queste variazioni sono dovute ai venti che accumulano la neve sulla cima, determinandone conseguentemente l'altezza. Se durante l'anno si registrano meno giorni ventosi rispetto all'anno precedente, di conseguenza si accumulerà meno neve condizionandone l'altezza. A causa delle continue variazioni della calotta ghiacciata a partire dal 2001 ogni due anni viene fatto un rilevamento ufficiale. Le misurazioni vengono effettuate a cura della Camera provinciale dei geometri dell'Alta Savoia in collaborazione con una società specializzata in rilevamenti tramite GPS. Dopo la siccità del 2003 la misurazione effettuata nel mese di settembre di quell'anno attestava l'altezza a 4.808,45 m e si constatò in quell'occasione che la cima si era spostata di 0,75 cm verso nord-ovest rispetto alla posizione del 2001.
Durante quella campagna di misurazioni sono stati sistemati sulla calotta sommitale più di 500 punti fissi di riferimento al fine di studiare con precisione il variare del volume di ghiaccio al di sopra dei 4.800 m che nel 2003 era di 14.600 m³, 14.300 m³ nel 2005 per arrivare ai 24.100 m³ attuali. Il monte Bianco è la montagna più alta di tutta la catena alpina e considerata anche la più alta dell'Europa. Nonostante le fonti più autorevoli non considerino il Caucaso come limite geografico orientale del continente, tuttavia talora vengono citate quali vette più alte d'Europa quelle situate in territorio russo e georgiano, come l'Elbrus che culmina a 5.642 m, il Dykh Tau con 5.203 m, il Shkhara a 5.200 m e il Kazbek 5.047 m.
Il complesso montuoso delle Alpi è stato generato durante l'Era terziaria grazie alla spinta della placca tettonica africana e di quella asiatica, attraverso un processo di sopraelevazione verticale. Circa 300 milioni di anni fa, durante l'orogenesi ercinica, una grande intrusione granitica formò la struttura di base dell'attuale massiccio del Monte Bianco. Moderni metodi di rilevamento mettono oggigiorno in evidenza come la sopraelevazione delle Alpi prosegue incessantemente e supera ancora gli effetti dell'erosione. Attorno al nucleo granitico (protogino) affiorarono rocce metamorfiche (gneiss, micascisti e calcescisti). Le rocce più frequenti sono:
i graniti, che si distinguono nella parte centrale del Massiccio per le creste a guglia e le forme acute dei rilievi. Benché molto dura, questa roccia non resiste agli effetti dell'erosione provocata dai ghiacci.
Le rocce metamorfiche, che circondano i graniti. Queste rocce contengono le stesse famiglie di cristalli dei graniti, ma la loro resistenza all'erosione è minima e presentano forme più slanciate rispetto alle altre.
Le rocce sedimentarie, che vengono raggruppate generalmente in due grandi famiglie, ossia le rocce basiche (calcari, dolomie, calcescisti, carniole), e le rocce acide (gres, scisti argillosi, quarzite).
Milioni di anni dopo (come già accennato, da 70 milioni di anni è tuttora in evoluzione) l'orogenesi alpina sollevò questa intrusione di granito creando delle fratture nelle quali si aprirono crepe e fessure. La formazione di cristalli di minerali è il risultato di un'iniezione d'acqua mineralizzata in queste fessure. Il processo di crescita dei quarzi nelle fessure alpine non è ancora completamente conosciuto. Per questa ragione il Monte Bianco è conosciuto anche come località mineralogica e dalle sue pendici proviene una gran quantità di minerali diversi, soprattutto quarzi di rocca e fluoriti rosa considerate le migliori. A testimonianza di un passato di sfruttamento delle risorse minerarie nel massiccio, sul versante italiano si trovano ancora due antiche miniere di galena argentifera e di blenda, abbandonate ormai da tempo. Una era conosciuta già nell'antichità con il nome di Trou des Romains e pare realmente che il suo sfruttamento sia iniziato in epoca romana; l'altra, la miniera del Miage è stata abbandonata nell'Ottocento, ed è posizionata a 3.500 m d'altezza, con l'ingresso direttamente dalla parete rocciosa, alle falde della Tête Carrée.
A 3.462 m s.l.m., a Punta Helbronner, sulla Terrazza dei Ghiacciai si trova una mostra permanente di cristalli provenienti dal Massiccio e tra i 150 minerali esposti si possono ammirare le più particolari varietà di quarzo di rocca, di morioni ialini e fumé; le vesuviane e i granati rinvenuti presso Châtillon, i minerali delle antiche miniere, tra i quali i campioni di oro nativo di Brusson e di violano di Saint Marcel, unica località di ritrovamento al mondo. La conoscenza che Jacques Balmat aveva del massiccio era dovuta anche al fatto che lui stesso era un cercatore di cristalli (oltre che un cacciatore di camosci), e se il quarzo e la fluorite sono i minerali sovrani del monte Bianco, se ne possono trovare molti altri ancora come: l'Adularia (KAlSi3O8); l'Ankerite (Ca(Fe++, Mg, Mn) (CO3)2); il Berillo (Be3Al2Si6O18); la Calcite (CaCO3); la Dolomite (MgCa(CO3)2); l'Ematite (Fe2O3); la Fluorapatite (Ca5(PO4)3F); la Galena (PbS); la Siderite (FeCO3); il Titanite (CaTiSiO5); l'Epidoto (Ca2(Fe+++, Al)3(SiO4)3(OH)).
Il monte Bianco ha un clima mite, dista 240 km dal mar Mediterraneo e 620 km dall'oceano Atlantico. Nel massiccio in cui si trova, il clima è semicontinentale ed è condizionato dai venti umidi provenienti dall'Atlantico. Questi una volta giunti sul massiccio tendono a raffreddarsi lungo lo spartiacque e sulle testate delle valli, determinando condizioni di piovosità a basse altitudini, con un massimo di precipitazioni in luglio e agosto e un minimo a gennaio e febbraio. Le condizioni meteorologiche possono variare molto rapidamente con abbondanti nevicate, nebbie improvvise e vento gelido. Al di sopra dei 3.000 m circa, le precipitazioni autunnali e primaverili cadono essenzialmente sotto forma di neve, raramente come pioggia ghiacciata, e sono più frequenti nel periodo estivo che in quello invernale a causa della diminuita umidità dell'aria fredda in inverno.
Sopra i 3.800 m la totalità delle precipitazioni sono di carattere nevoso e garantiscono un forte accumulo di neve ai ghiacciai che attorniano la montagna. Queste precipitazioni si trasformano spesso in vere e proprie tempeste di neve, specialmente sulle quote più alte e sulla parte sommitale dove durante queste bufere gli accumuli di neve fresca arrivano fino a 4 metri di spessore. Si possono stimare tra i 150 e i 160 il numero dei giorni di precipitazioni nevose oltre i 3500 m, con una intensità delle precipitazioni sulla vetta di circa 20 cm di neve (corrispondenti a circa 20 mm di acqua) giornalieri. Durante l'anno, tra il 15 di giugno e il 15 di luglio, a cavallo del solstizio d'estate, sulla parte sommitale si può assistere a una sorta di disgelo, con temperature massime che raggiungono i 3 °C. L'azione del sole fonde la neve superficiale creando acqua che filtra negli strati inferiori per poi gelarsi rapidamente.
Oltre alle abbondanti nevicate, anche i venti giocano un ruolo determinante per la formazione e la conservazione della calotta ghiacciata sommitale. Se da una parte quelli secchi d'inverno spazzano via la neve, dall'altra i venti umidi primaverili, caratterizzati da abbondanti precipitazioni, ne apportano grandi quantità. Sulla cima la velocità dei venti può raggiungere i 150 km/h e la temperatura i – 40 °C. Sono frequenti anche le perturbazioni causate dal foehn, un vento caldo che spira proveniente dalla Val Ferret, e nel superare i contrafforti del versante valdostano perde umidità provocando forti nevicate in alta quota, per ridiscendere verso la valle dell'Arve ancora più caldo favorendo giornate soleggiate. Durante le escursioni sulla montagna, il vento rafforza la sensazione di freddo e la temperatura percepita risulta inferiore a quella effettiva nell'ambiente circostante (effetto Windchill).
Il massiccio del Bianco è una delle più vaste zone alpine ricoperte dai ghiacci e i suoi ghiacciai, in tutto 65, occupano un'area di 165 km². I più estesi sono localizzati sul versante francese dove i pendii sono meno ripidi ed esposti a nord. Tra questi il ghiacciaio dei Bossons e la mer de Glace che arrivano fin quasi alla vallata di Chamonix. Nelle Alpi quest'ultimo è il terzo per grandezza, con circa 40 km² di estensione, dopo quello di Aletsch nelle Alpi Bernesi in Svizzera e quello del Gorner nel Monte Rosa sempre in Svizzera. Sul versante meridionale, quello italiano, sono presenti i ghiacciai del Freney, della Brenva, del Miage, del monte Bianco, del Triolet, di Pré de Bar, per citarne alcuni. Tra i paesaggi glaciali alpini, quello della Val Veny è uno dei più singolari: due imponenti fiumane gelate scendono dalla cima del Bianco fino a quota 1.200 m sul fondo della valle sbarrandone l'ingresso. Continuando nella valle stessa, un'altra lingua glaciale, quella del ghiacciaio del Miage, irrompe nella vallata occupandola per tutta la larghezza per quasi tre km di lunghezza.
Attualmente il monte Bianco è sottoposto a continui monitoraggi per meglio conoscere e capire quanto accade ai ghiacci sulla calotta sommitale. A causa dei cambiamenti climatici e del conseguente generalizzato incremento termico, da alcuni decenni quelli del Bianco (e in generale lungo tutto l'arco alpino) sono in forte regresso, specialmente i più piccoli. Secondo dati provenienti dalle più recenti ricerche, negli ultimi anni si assiste a un particolare fenomeno che fa aumentare considerevolmente la coltre ghiacciata oltre i 4.000 m, tanto che la cima del monte è aumentata di 2,15 m e tutta la calotta sommitale di 10.000 m³ di ghiaccio. Secondo i meteorologi, questo incremento è spiegato dal fatto che negli ultimi anni è aumentato il numero delle giornate caratterizzate da venti provenienti da occidente, ossia quelli che spingono verso le Alpi le perturbazioni oceaniche molto ricche di umidità. Tale umidità si trasforma in neve ad alta quota, e in pioggia a quote più basse.
Nel territorio su cui svetta il monte Bianco i pendii delle montagne sono ripidi e levigati dai ghiacciai, con suoli prevalentemente acidi, conseguentemente l'ambiente è piuttosto povero di flora. Generalmente le nevi persistono oltre i 2.800 m di altitudine. Sulla parte ovest le prime pendici si situano sui 3.500 m mentre sull'opposto versante partono dai fondovalle valdostani. Date le condizioni estreme, la vita delle specie vegetali e animali è molto limitata, ma tra i crepacci o al riparo tra le pareti granitiche, alcune specie di piante riescono a sopravvivere sino ai 4.000 m, come il ranuncolo dei ghiacciai. A quelle altitudini si trovano anche muschi e licheni. A quote più basse i suoli spesso originano da calcescisti, o da rocce calcaree e le condizioni di vita per le piante sono meno estreme, pur rimanendo caratteristiche di un severo ambiente di montagna.
A queste altitudini prevalgono le foreste di conifere, popolate soprattutto dall'abete rosso e dal larice, ma localmente anche dal pino cembro e dal pino uncinato. Nella prateria alpina invece si possono osservare molte specie di fiori tra cui le vistose infiorescenze gialle dell'Hugueninia tanacetifolia, una pianta endemica del settore occidentale delle Alpi, e l'Anemone narcissiflora, e ancora la genziana (Gentiana clusii), la notissima stella alpina, la rara campanula gialla. Nel sottobosco si può trovare l'orchidea scarpetta di Venere (Cypripedium calceolus), l'orchidea Dactylorhiza sambucina, il giglio martagone (Lilium martagon), l'aquilegia, la viola (Viola calcarata), e le comuni genzianelle blu (Gentiana verna e Gentiana acaulis). Interessante la presenza dell'ibrido tra la genziana purpurea (Gentiana purpurea) e la genziana punteggiata (Gentiana punctata). Salendo più in alto si incontrano arbusti come il rododendro (Rhododendron ferrugineum) e il mirtillo. Nel cuore del massiccio, a 2.175 m s.l.m. si trova il giardino botanico più alto d'Europa: il Giardino alpino Saussurea, che raccoglie e valorizza le specie naturali della flora caratteristica del Monte Bianco.
Prende il nome dal fiore Saussurea alpina, chiamato così in onore dello scienziato ginevrino Horace-Bénédict De Saussure, promotore della prima ascesa al monte Bianco nel 1786. I mammiferi non possono sopravvivere a condizioni così difficili, contrariamente a certe specie di uccelli. Ad altitudini più basse invece la fauna si presenta più ricca e variata. La vicinanza di due Parchi Nazionali (Gran Paradiso e della Vanoise) ha contribuito al mantenimento e alla diffusione di alcune specie che si erano ridotte a pochi esemplari. Tra i mammiferi si può incontrare il camoscio alpino, che frequenta sia la prateria del piano alpino sia i boschi del piano subalpino, dov'è anche possibile incontrare due grandi erbivori come il cervo e il capriolo. Le ampie pietraie del piano alpino vedono la presenza dello stambecco, dell'aquila reale e della sua principale fonte di alimentazione: la marmotta. Un animale che si incontra sia nelle praterie di alta quota sia nel fondovalle è la volpe. Nell'area del massiccio sono state osservate ben 184 specie di uccelli e circa 110 di queste sono nidificanti. Oltre all'aquila, tra i rapaci si possono avvistare la poiana, l'astore, il gheppio.
Talvolta si può osservare il volo circolare dell'avvoltoio degli agnelli, il gipeto estinto sull'arco alpino all'inizio del XX secolo e reintrodotto di recente. Sono presenti anche il fagiano di monte, il francolino di monte (nella Savoia e nel Vallese, ma non più nella Valle d'Aosta) e il corvo imperiale. Poche sono invece le specie di rettili e si trovano comunque a quote relativamente basse, tra questi la natrice dal collare, mentre dove il terreno è pietroso e soleggiato si può incontrare l'aspide.
Un antico documento curato in latino risalente al 1091 parla di una Rupes che a Chamonix veniva chiamata Alba e Rupes Alba è stato un toponimo del monte Bianco, che variò molte volte nel corso dei secoli. Si ha infatti notizia della denominazione di Says o Scez Blans nel 1319; nel 1532 di Mont Sainct Bernard; Glaciales Montes nel 1581; Mont Malay, Mont Malet o Montagne Maudite tra il 1606 e il 1743, ma anche La Glacière, Les Glacières o Les Glassières tra 1741 e il 1743. Ben visibile da Ginevra, in questa città era conosciuto sia come Montagne Maudite sia con il nome di Mont Maudit e con tale nome fu indicato su una carta geografica riguardante i territori intorno al lago Lemano, pubblicata ad Amsterdam nel 1606 a opera del cartografo ginevrino Jacques Goulart (1580-1622), mentre il nome attuale in francese apparve per la prima volta in Inghilterra nel 1744 su una carta geografica edita a Londra. A quei tempi l'intero massiccio era situato nel mezzo dei possedimenti di terra ferma del Regno di Sardegna e i sovrani di Casa Savoia, futuri re d'Italia, per secoli ne erano stati i legittimi proprietari fino alla cessione della Savoia alla Francia nel 1861.
Le carte geografiche dell'I.G.N - (Institut Geographique National de France) mostrano la vetta del monte Bianco interamente in territorio francese, in netto contrasto con le carte geografiche dell'I.G.M - (Istituto Geografico Militare di Firenze), nelle quali il confine tra i due Stati passa esattamente sulla cima. Un trattato bilaterale concluso nel 1861, tuttora legalmente valido, indica inequivocabilmente la cima come frontaliera, cioè divisa a metà tra i due Stati. Tale trattato fu sospeso durante tutta la durata della seconda guerra mondiale. Il 10 febbraio 1947, con il Trattato di Parigi, le autorità francesi decisero di mettere fine alla sospensione. La Convenzione di delimitazione, dopo diversi cambiamenti, fu allora rimessa in vigore. Sul vecchio tracciato stabilito nel 1861 le autorità transalpine pretesero quattro rettificazioni.
La più importante di queste riguardava la valle del Roia, Briga Marittima, Tenda, e tre minori: una sul versante italiano del Colle del Monginevro, un'altra sul Colle del Moncenisio, e poi sul Piccolo San Bernardo. Sulla vetta del monte Bianco la frontiera non subì nessun cambiamento. Nella seconda metà del XIX secolo, su dei rilievi effettuati da un cartografo dell'esercito francese, il capitano J. J. Mieulet, venne pubblicata in Francia una carta topografica che arbitrariamente inglobava la vetta in territorio francese, facendo fare al confine di stato una deviazione dalla linea spartiacque, e dando in questo modo origine alle differenze con le carte pubblicate in Italia nello stesso periodo, differenze che la cartografia ufficiale italiana sin dall'inizio mai riconobbe. Secondo gli autori di un libro apparso anni fa nelle librerie italiane e francesi, la carta topografica del 1865 è un clamoroso falso storico senza alcun valore giuridico, in contrasto con gli accordi sottoscritti tra i due Stati sin dal 1860 e ribaditi nel 1947.
Nel 2002 i due enti cartografici menzionati, i rispettivi Club Alpini, le regioni frontaliere e gli Stati interessati hanno pubblicato una carta topografica condivisa. Questa nuova carta, parte del progetto Alpi senza frontiere, fa un passo avanti rispetto alle vecchie carte, ma manca ancora di chiarezza sulle vette contese e le crocette che segnano i confini appaiono volutamente distanziate, anche se le differenze con la carta "I.G.N. top 25" del 1998 sono evidenti.
Nel settembre 2013 alcune guide francesi sbarrarono il passaggio alla vetta con un cancello che alcuni giorni dopo fu rimosso dagli italiani. Dal 2017 Google Earth utilizza le cartografie dell'I.G.M. e della NATO. Quest'ultima riprende i dati da quelli italiani dell'I.G.M., basati sui passati trattati ufficiali in vigore ed è essenziale a livello militare internazionale in caso di un'eventuale disputa. Il territorio che va dal rifugio Torino sino alla vetta più alta del massiccio del monte Bianco è sotto il controllo delle autorità italiane.
Con gli attuali sconvolgimenti climatici, la Protezione civile italiana ha evidenziato la necessità di un chiarimento tra le due amministrazioni in modo da evitare fraintendimenti sulle competenze riguardanti la sorveglianza del ghiacciaio sulla displuviale le cui acque, in caso di scioglimento, coinvolgerebbero totalmente il territorio italiano.
Alla fine del secolo XIX nelle nazioni dell'arco alpino vennero creati reparti speciali addestrati per la guerra in montagna. L'alpinismo entrò così a far parte della preparazione militare, insieme all'uso degli sci. Il 9 gennaio 1934 ad Aosta venne costituita la Scuola Militare di Alpinismo, con distaccamenti a La Thuile e Courmayeur. Il primo comandante della scuola fu il tenente colonnello Luigi Masini. La Francia già si era dotata nel 1932 del l'ècole de Haute Montagne (E.H.M) con sede a Chamonix. Il grandioso scenario del gruppo del Bianco fu teatro allora delle spettacolari esercitazioni delle scuole militari dei due paesi, con manovre in alta quota di reparti specializzati. Alla scuola di Aosta, diventata l'Università dell'alpinismo, affluirono dalle valli alpine italiane i nomi migliori dell'alpinismo e dello sci nazionale. In breve furono organizzate e portate a termine imprese che all'epoca destarono grande ammirazione.
Il 22 giugno 1935 oltre 200 allievi alpieri della Scuola prestarono solenne giuramento di fedeltà alla Patria e al Re sulla cima del Bianco scalandolo per vie diverse, alcune delle quali tra le più impegnative. L'anno seguente 600 uomini completamente armati attraversarono la catena delle Grandes Murailles, da Valpelline a Valtournanche. Nel 1937 una imponente esercitazione in alta quota impegnò l'intero battaglione Duca degli Abruzzi (500 uomini) che occupò tutti i valichi di confine con la Francia per risalire, per vie diverse, sulla vetta del Tetto delle Alpi. Nel 1938 fu il turno delle truppe specializzate francesi che si ritrovarono sul Bianco il 14 luglio.
La Scuola Militare di Alpinismo di Aosta divenne in pochi anni famosa e conosciuta a livello internazionale. Successivamente, relativamente proprio al Monte Bianco, venne istituito il Reparto Autonomo Monte Bianco, costituito dagli elementi migliori degli alpini. Il compito del reparto (corrispondente come organico a una compagnia) era di presidiare la zona del Bianco dal Colle della Seigne al Col Ferret. Per meglio organizzarlo, fu diviso in tre schieramenti comandati da nomi celebri dell'alpinismo italiano come Giusto Gervasutti (il Miage), Renato Chabod (il Gigante) ed Emanuele Andreis (il Ferret). La scuola partecipò fin dagli esordi a eventi agonistici nell'ambito degli sport invernali e vinse nel 1936 a Garmisch la gara olimpica di pattuglia militare. Nel triennio 1935-1937 vinse inoltre il Trofeo Mezzalama di sci alpinismo.
Nel corso della seconda guerra mondiale il monte Bianco divenne il campo di battaglia d'Europa più alto in quota. Prima il rifugio Torino (3.375 m), poi il col du Midi (3.564 m) furono teatro di sanguinosi scontri tra soldati tedeschi e partigiani francesi e italiani. Ancora prima, nel 1940, B. Mussolini, fino ad allora non belligerante, persuaso che il conflitto stava terminando, dichiarò guerra alla Francia. Il 10 giugno 1940 il 5º Reggimento Alpini e il Battaglione Duca degli Abruzzi sferrarono l'attacco partendo dalle pendici del Bianco, in Val Veny, verso il col della Seigne, incontrando oltrefrontiera una forte resistenza nelle fortificazioni francesi a Sélonges in Val de Glaciers.
Le ostilità sul fronte occidentale durarono poco tempo e 14 giorni dopo, con l'armistizio del 24 giugno 1940, le operazioni si fermarono impedendo ulteriori avanzate italiane. Quattro anni più tardi, dopo lo sbarco alleato in Normandia e quello in Provenza nell'agosto del 1944, i tedeschi (Wehrmacht) iniziarono il ripiegamento verso la Germania risalendo la valle del Rodano inseguiti dagli americani della 7ª Armata del generale Alexander Patch e dai francesi del generale Jean de Lattre de Tassigny. Alla Resistenza francese gli americani assicuravano rifornimenti di viveri e armi. Dal cielo piovevano in Savoia contenitori pieni di fucili, mitra, pistole, bombe, bazooka, granate, munizioni di ogni tipo. Il 13 agosto il comando delle forze libere francesi chiese il sostegno della Resistenza valdostana per la liberazione della Savoia.
Dopo violenti combattimenti il presidio di Chamonix si arrese il 17 agosto. Due mesi dopo, in ottobre, a difesa del Massiccio fu creato in Francia il battaglione Mont Blanc, formato da tre compagnie nelle quali confluirono le formazioni di partigiani dell'alta Valle dell'Arve, guide di Chamonix, maestri di sci e guide del C.A.F. (Club Alpin Français). Il loro compito era quello di occupare e presidiare i rifugi di alta quota. Al rifugio Simond, al col du Midi, fu inviata una sezione di S.E.S (Section d'Eclaireurs-Skieurs), ossia una sezione di esploratori con sci del corpo dei Cacciatori alpini francesi al comando del tenente Jacques Rachel.
Approfittando della mancata presenza tedesca sul Massiccio, gli esploratori alpini occuparono il rifugio Torino, sul colle del Gigante nel versante italiano. Da quella posizione potevano vedere quanto avveniva nel fondovalle, controllando i movimenti del fronte opposto che in quel periodo si era stabilizzato sul Piccolo San Bernardo. I tedeschi, che si erano accorti della loro presenza, pianificarono un attacco per neutralizzarli. Il 2 ottobre 1944 una pattuglia formata da un ufficiale e otto Gebirgsjäger (cacciatori alpini tedeschi) salì nella notte sul colle del Gigante aspettando il momento propizio per attaccare.
Finita una bufera di neve che nel frattempo imperversava, verso le 10:30 sferrarono a sorpresa un violento attacco contro gli occupanti del rifugio che si difesero strenuamente prima di arrendersi. Nella battaglia persero la vita tre partigiani francesi e uno italiano, gli altri vennero fatti prigionieri e portati a valle. Il rifugio venne poi danneggiato per renderlo inutilizzabile dalla Resistenza. Venticinque giorni dopo la battaglia, il 27 ottobre, Sandro Pertini, futuro presidente della Repubblica, ritornando in Italia dopo l'esilio, passò la notte proprio nel rifugio Torino semidistrutto in quell'azione. Il giorno successivo i partigiani valdostani lo accompagnarono verso zone non controllate dai tedeschi.
Nonostante l'inverno 1944-1945 fosse stato molto rigido e con un susseguirsi ininterrotto di bufere di neve sul Bianco, gli esploratori francesi si inoltravano spesso sul confine italiano per controllare i movimenti nemici e prevenire eventuali attacchi. I tedeschi consci di questa continua sorveglianza decisero di occupare la displuviale fino al rifugio Simond sul col du Midi e neutralizzare la teleferica. Dal comando tedesco fu così pianificata l'operazione Himmelfahrt (ascensione al cielo), sotto il comando dell'Oberleutenant Hengster, esperto alpinista, che poteva contare su 176 uomini tra ufficiali e soldati delle truppe scelte per combattimenti in alta quota. I loro movimenti e le loro esercitazioni nelle settimane precedenti l'attacco furono seguite attentamente dalla Resistenza valdostana e segnalate tempestivamente sia agli Alleati, sia via radio in stretto dialetto patois alla Resistenza francese. Il 16 febbraio 1945 i tedeschi salirono al rifugio Torino ma il giorno stesso furono individuati dagli esploratori francesi. Il giorno dopo partì l'attacco.
I tedeschi scesero attraverso la Vallèe Blanche diretti al rifugio Simond. Il loro piano prevedeva un attacco centrale sostenuto dal grosso delle forze mentre due distaccamenti investivano il col du Rognon sulla destra e sulla sinistra le rocce del Tacul. Il tenente Rachel non volle farsi sorprendere e decise di andare incontro al nemico con il quale prese contatto già nella notte. Dopo un violento scontro i francesi decisero di ritirarsi arrampicandosi sulla cresta del Rognon, ma la loro posizione si rivelò ben presto indifendibile. Ripiegarono nuovamente attraversando la Vallée Blanche sotto il tiro di una mitragliatrice tedesca. Raggiunsero le forze rimaste al col du Midi e si arroccarono rispondendo al fuoco tedesco. La radio dei tedeschi era fuori uso cosicché questi non ebbero modo di utilizzare l'artiglieria mentre la loro posizione diventava sempre più critica. Decisero di ritirarsi mentre un aereo francese, comparso improvvisamente, buttava granate dall'alto. Ripiegarono e si disposero a difesa sul colle del Gigante. L'attacco a sorpresa al rifugio Simond era fallito. I tedeschi subirono la perdita di nove soldati mentre i francesi contarono una sola perdita.
A quel punto i Transalpini rafforzarono il loro presidio sul Col du Midi facendo arrivare mitragliatrici e due batterie da montagna. Con tali obici, senza poterla visualizzare, tentarono di colpire la funivia sul monte Fréty, quella che collegava il colle con il fondovalle, ma inutilmente. Furono loro invece bersaglio degli obici tedeschi che dal monte Fréty tirarono salve sul rifugio Simond e sulla teleferica. Riuscirono a centrarli entrambi, spezzando un cavo di sostegno della funivia e distruggendo il rifugio. Questa volta fu una battaglia di artiglierie. I francesi ripresero a sparare il giorno dopo aiutati da un aereo ricognitore che per radio dava indicazioni sulla riuscita dei tiri. Un colpo centrò il pilone di sostegno della teleferica mettendola fuori uso.
Il caso Vincendon Henry fu una tragica vicenda alpinistica che coinvolse due giovani scalatori: Jean Vincendon, parigino di 24 anni, e François Henry, 22 anni, di Bruxelles.
I due partirono il 22 dicembre 1956 per passare il Capodanno sullo Sperone della Brenva, maestosa sommità rocciosa nel versante est del Monte Bianco. Durante il percorso di avvicinamento incontrano Walter Bonatti e Silvano Gheser che si avviavano verso l'ascensione invernale della Via della Poire. L'ascensione di entrambe le cordate iniziò alle 4 del mattino di Natale, orario ideale per l'itinerario di Vincendon e Henry, ma già troppo tardi per quello che avrebbero dovuto percorrere Bonatti e Gheser. Infatti, dopo qualche ora di sole le condizioni del ghiaccio peggiorarono e la cordata di Bonatti fu costretta a discendere sulla Brenva e a seguire la cordata di Vincendon.
I quattro alpinisti vennero però colti da una violenta tempesta che li costrinse a un drammatico bivacco di 18 ore a quota 4.100 m. Bonatti e Gheser riuscirono a raggiungere il rifugio Gonella dove vennero salvati, il 30 dicembre, dalle guide alpine Gigi Panei, Sergio Viotto, Cesare Gex e Albino Pennard. Gheser, colpito da gravi congelamenti, avrà alcune dita di entrambi i piedi e di una mano amputate. Vincendon e Henry, che optarono per raggiungere direttamente Chamonix, morirono dopo cinque giorni di freddo a 4000 m di altezza nell'attesa che le squadre di soccorso, bloccate dal maltempo, li prelevassero (ancora vivi li raggiungerà un elicottero che però cadrà sul ghiacciaio). I corpi dei due giovani alpinisti furono recuperati solo nel marzo del 1957. La tragedia segnerà l'istituzione del PGHM, il gruppo militare di soccorso alpino francese (Peloton spécialisé de haute montagne).
Nel mese di luglio del 1961 sul versante italiano del Bianco si consumò una delle vicende più drammatiche della storia dell'alpinismo. Il Pilone Centrale del Freney era una meta molto ambita dagli scalatori di tutto il mondo, una delle ultime non ancora conquistate. La sua parete di granito rosso era difficilissima da scalare e per molti addirittura ritenuta impossibile. Walter Bonatti e Pierre Mazeaud, già entrambi leggende dell'alpinismo, si incontrarono domenica 9 luglio al Bivacco della Fourche diretti verso lo stesso obiettivo e decisero di unire le forze per tentare la scalata insieme.
Con loro Andrea Oggioni, Roberto Gallieni, Pierre Kohlmann, Robert Guillaume e Antoine Vieille, tutti rocciatori conosciuti ed esperti. Il tempo era buono ed erano previste condizioni stabili. Dopo una giornata e mezza di avvicinamento, raggiunsero la Chandelle, ossia la cuspide sommitale del pilone, a 4.500 m di quota. Quando mancavano 120 m alla fine della scalata, la cordata fu investita da un'improvvisa bufera di neve che li bloccò sulla parete. Erano le 2 del pomeriggio di martedì 11 luglio: il tempo era cambiato velocemente come spesso accade sul Monte Bianco. Fu impossibile continuare, bisognava ritirarsi per trovare riparo nel rifugio Gamba (attuale rifugio Monzino). Intanto a Courmayeur scattò l'allarme grazie alle guide alpine Gigi Panei e Alberto Tassotti i quali furono i primi a comprendere la disperata situazione dei sette alpinisti scoprendone le tracce al Bivacco della Fourche. Partirono subito i soccorsi per rintracciare gli alpinisti oramai bloccati da tre giorni. Nella cittadina accorsero giornalisti e curiosi e tutta l'Italia seguì lo sviluppo della tragedia raccontata ora per ora in diretta televisiva e radiofonica dai giornalisti Emilio Fede e Andrea Boscione.
Mentre Bonatti indicava la via verso la salvezza, stremato dal freddo e dalla fatica perse la vita Antoine Vieille la mattina di sabato 15 luglio ai Rochers Gruber, dopo 5 bivacchi in parete. Robert Guillaume nella serata dello stesso giorno precipitò in un crepaccio del ghiacciaio del Freney. Nella notte tra sabato e domenica 16 luglio fu Andrea Oggioni a perdere la vita sul colle dell'Innominata a soli tre quarti d'ora dal rifugio Gamba. I superstiti si avvicinavano lentamente alla salvezza, ma appena prima di giungere al rifugio Pierre Kohlmann crollò nella neve privo di vita. Alle 3 del mattino di domenica, Walter Bonatti e Gallieni giunsero finalmente al rifugio Gamba dove trovarono gli uomini delle squadre di soccorso. Subito dopo raggiunsero Mazeaud rimasto indietro, salvandolo.
11 febbraio 1914: Agénor Parmelin è il primo aviatore a sorvolare il Gruppo del Bianco.
1955: Jean Moine è il primo pilota ad atterrare sulla cima con un elicottero (un Bell 47 G).
23 giugno 1960: l'aviatore Henri Giraud atterra sulla cima del Monte Bianco su una "pista" lunga appena 30 m.
1º luglio 1986: Dominique Jacquet e Jean-Pascal Oron sono i primi ad atterrare con un paracadute sulla vetta.
Sul versante italiano del Bianco, caratterizzato da aspre pareti a strapiombo, ricadenti nel territorio comunale di Courmayeur, si sono verificati diversi incidenti aerei che hanno causato la perdita di molte vite umane. Nella loro discesa verso il fondovalle, i ghiacciai trasportano testimonianze di quelle tragedie restituendo parti di carlinghe, resti di motori e di eliche, spoglie umane e vestiario che insieme ad altri vari documenti aiutano a ricostruire quanto accaduto. Il 1º novembre del 1946 un bombardiere americano B17 Fortezza volante esplose sulla cresta sud-ovest dell'Aiguille des Glaciers in alta Val Veny. Era un quadrimotore di 23 m di lunghezza e 32 m di apertura alare, con numero di serie 43-39338 appartenente al 61st Troop Carrier Group di stanza in Italia. Partiva da Napoli ed era diretto verso Londra con a bordo otto passeggeri, fra i quali figuravano tre ufficiali: due tenenti colonnelli e un maggiore. Le cause non sono mai state accertate ma molto probabilmente le cattive condizioni meteorologiche ebbero un ruolo determinante. I primi relitti insieme a resti umani furono scoperti nel 1970 nei pressi del rifugio Elisabetta, trasportati dal ghiacciaio dell'Estelette. Successivamente sul versante francese, un altro ghiacciaio, il Glacier des Glaciers restituì altri resti dei soldati americani formanti l'equipaggio.
Sempre sul versante est, appena sotto la cima dove si origina il Ghiacciaio del Monte Bianco, tra il Rocher de la Tournette e il Monte Bianco di Courmayeur, due aerei della compagnia Air India si schiantarono tragicamente a distanza di sedici anni uno dall'altro. Il 3 novembre 1950, il Malabar Princess, un quadrimotore Lockheed Constellation L 749 operante sulla linea Bombay – Londra si apprestava ad affrontare la discesa verso Ginevra dove era prevista una sosta intermedia. L'aereo era pilotato dal comandante inglese Alain R. Saint che ben conosceva la rotta. L'ultimo contatto radio avvenne alle 10:43, quando la torre di controllo di Grenoble ricevette una comunicazione dal comandante che riferiva di trovarsi sulla verticale di Voiron a 4.700 m di quota. Da allora in poi si persero i contatti. Le pessime condizioni meteorologiche rallentarono le ricerche. Una violenta bufera di neve si protrasse per due giorni impedendo ai soccorsi di avvicinarsi al luogo del disastro.
Il 5 novembre, con il miglioramento del tempo, un aereo svizzero avvistò un'ala dell'aereo conficcata nei ghiacci del versante italiano. L'aereo si schiantò a 4.677 m d'altitudine, appena sotto la cima del Monte Bianco nei pressi del Rocher de la Tournette, della Grande Bosse e della Petite Bosse (Bosses du Dromadaire) a circa 1.000 m dalla capanna Vallot. La neve fresca di novembre complicò l'arrivo dei soccorsi aumentando la possibilità di valanghe e dissimulando crepacci. Uno di questi fu fatale per René Payot, guida di Chamonix, che perse la vita a 100 metri dal luogo dove nel 1936, per tragica coincidenza del destino, scomparve il fratello travolto da una valanga. Non si salvò nessuno dei 48 passeggeri (40 + 8 componenti dell'equipaggio) e le esatte cause non furono mai accertate. Nel 2008, una studentessa inglese, al seguito del glaciologo Tim Reyd che studiava il ghiacciaio del Miage in Val Veny, dopo essersi inoltrata per 2 km tra i crepacci, trovò affiorante tra i ghiacci un contenitore blu nel cui interno erano conservate 75 lettere del 1950 tutte dirette in America. Erano parte del carico del Malabar Princess che trasportava, oltre ai passeggeri, bauli di corrispondenza.
Il 15 settembre 1986 nel versante francese, sul ghiacciaio dei Bosson a 1.900 m di altitudine riaffiorò tra i ghiacci uno dei motori, e un secondo fu rinvenuto il 22 settembre del 2008, a 2000 m sempre sullo stesso ghiacciaio. Il 24 gennaio 1966 la stessa sorte fu riservata al Boeing 707 Kangchenjunga, in volo sulla tratta Bombay – New York con scali intermedi a Beirut, Ginevra e Londra. L'aereo, seguito dai radar di Milano mentre si apprestava a sorvolare il Monte Bianco, improvvisamente scomparve dagli schermi. Tramite elicotteri, i soccorritori raggiunsero rapidamente il luogo del disastro. Dei 117 passeggeri non si salvò nessuno. Tra le vittime si trovava il fisico nucleare Homi Jehangir Bhabha, padre dell'atomica indiana. Nel suo cargo l'aereo trasportava 200 scimmie destinate a un laboratorio medico. Secondo le testimonianze dei soccorritori alcune sopravvissero allo schianto. Nell'estate del 1985 due alpinisti piemontesi nella loro ascesa al Monte Bianco si imbatterono nella coda del Kangchenjunga che sotto un velo luccicante di ghiaccio lasciava trasparire la silhouette di una danzatrice del ventre, simbolo della compagnia aerea. Si disse all'epoca della scomparsa dell'aereo che a bordo c'era un marajà e si fantasticò che la stiva del Boeing contenesse una grande quantità di gioielli e che l'estate successiva non pochi si cimentarono tra i ghiacci in una sorta di caccia al tesoro. Entrambi gli aerei si schiantarono quasi sulla cima e i rottami vennero disseminati dappertutto anche oltre la frontiera in territorio francese. Nel lento scorrere verso valle i ghiacci restituiscono pezzi di carlinga e delle ali, tenendo sempre vivo il ricordo di quelle tragedie.
Dopo alcuni tentativi di ricognizione effettuati insieme alla guida valdostana Jean-Laurent Jordaney a partire dal 1784, la prima ascensione fu realizzata da Jacques Balmat (24 anni, cercatore di cristalli) e da Michel Gabriel Paccard, (29 anni, medico condotto), entrambi di Chamonix. Furono sollecitati all'impresa dallo scienziato Horace-Bénédict De Saussure, il quale era solito osservarne la vetta dalla sua casa in Ginevra. Fu proprio De Saussure a promettere nel 1760 un premio di tre ghinee a chi lo avesse scalato. Passarono 26 anni prima che il suo sogno si avverasse. L'impresa era stata preceduta da alcune ricognizioni, in una delle quali Balmat si perse e fu costretto a passare la notte nella neve, eventualità allora considerata pericolosissima, tale da non lasciar speranze, per via delle temperature.
L'ascesa fu seguita costantemente con il cannocchiale dal barone prussiano Adolf Von Gersdorff che da un poggio sopra il paese di Chamonix seguiva passo per passo gli spostamenti annotandoli su un diario. Secondo i resoconti, a un certo momento della salita Balmat avrebbe voluto tornare indietro perché fortemente preoccupato per la salute della figlia di pochi giorni. Paccard, che non ne era al corrente, lo convinse a proseguire. Raggiunsero la vetta l'8 agosto 1786 alle 18:23, passando fra i Rochers Rouges, e fu Paccard il primo a calpestare la neve sulla cima dopo quattordici ore e mezza dalla partenza. Vi restarono per 34 minuti, il tempo utile per effettuare dei rilevamenti sulla pressione atmosferica, con il barometro di Torricelli, confermando le teorie di Florin Perier (cognato di Blaise Pascal), di un secolo prima, sulla riduzione esponenziale della pressione al crescere dell'altitudine. Le misurazioni servirono anche per la prima approssimativa misurazione dell'altezza della vetta, che però fu notevolmente sovrastimata. Alle 18:57 ripartirono e dopo quattro ore raggiunsero la capanna dalla quale la mattina stessa erano partiti. Vi trascorsero la notte e rientrarono a Chamonix alle 8 del mattino dove Balmat apprese la notizia della morte della figlioletta il giorno prima, a conferma dei suoi brutti presentimenti.Dopo aver pagato il premio promesso, anche De Saussure volle raggiungere la cima. Fu Balmat a organizzare la spedizione e a preparare due rifugi per i pernottamenti. Il 13 agosto 1787, accompagnato dal servitore personale e da 18 guide che trasportavano cibo, bevande, scale a pioli, un letto, una stufa e un laboratorio scientifico (igrometri, barometri, termometri), lo scienziato ginevrino coronò il suo sogno. Anche il re di Sardegna, Vittorio Amedeo III di Savoia, fiero per l'impresa del suo suddito, riconobbe a Balmat un premio in denaro e il diritto di posporre al nome l'appellativo «detto Mont Blanc». Paccard, a causa di gelosie e invidie venne ben presto da tutti dimenticato. Fu lo scrittore ginevrino Marc Théodore Bourrit a diffamarlo e screditarlo e a insistere nel voler attribuire al suo compagno tutto il merito dell'impresa, anche se lo stesso Balmat, in una dichiarazione giurata, pubblicata sulla Gazzetta di Losanna disse il contrario. La relazione che Paccard preparò per la stampa in sua difesa non fu mai pubblicata e tutto fu inutile contro la campagna di diffamazione. Per molto tempo, per il mondo scientifico, de Saussurre sarà il primo conquistatore del Monte Bianco con Balmat che faceva da guida. Solamente dopo il ritrovamento del diario del barone A. Von Gersdorff agli inizi del Novecento e poi di altri documenti ancora, il primato sarà definitivamente riconosciuto a Paccard.
La prima ascensione invernale assoluta fu compiuta il 31 gennaio 1876 da Miss I. Straton, Jean Charlet, Sylvain Couttet, per i Grand Mulets e la cresta delle Bosses.La prima traversata invernale fu compiuta il 5 gennaio 1887 da Alessandro, Corradino, Erminio e Vittorio Sella, Émile Rey, Jean Joseph, Baptiste e Daniel Maquignaz, e due portatori. Salirono per la via dei Rocher de la Tournette e discesero dai Grand Mulets in giornata.
La prima donna a raggiungere la cima fu Marie Paradis il 14 luglio 1808 accompagnata dal figlio Gédéon di 14 anni e da Jacques Balmat come guida. L'impresa le valse l'appellativo di Marie du Mont Blanc. La seconda ascensione femminile è invece stata fatta da Henriette d'Angeville il 4 settembre 1838, mentre la prima donna a fare la scalata durante il periodo invernale è stata Mary Isabella Stratton il 31 gennaio 1876 insieme a Jean Charlet, Sylvain Couttet e Michel Balmat. A Marguette Bouvier, nel 1929, si deve la prima discesa con gli sci fatta da una donna.
Il primo record di salita e discesa da Courmayeur è stato stabilito nel 1995 in 6 ore 45 minuti e 24 secondi dall'italiano Fabio Meraldi. Il percorso ha uno sviluppo di circa 52 chilometri e un dislivello di circa 3.800 metri. Tale record è stato battuto il 16 luglio 2015 dall'atleta italiano di corsa in montagna Marco De Gasperi, che ha completato il medesimo percorso di Meraldi (la Via italiana, che parte da Courmayeur e prosegue per il Piton des Italien) in 6 ore 43 minuti e 52 secondi.
Il record di salita e discesa da Chamonix è stato stabilito l'11 luglio 2013 in 4 ore 57 minuti e 40 secondi dallo spagnolo Kílian Jornet i Burgada. Partito dalla chiesa di Chamonix alle 4:46, Jornet ha impiegato 3 ore e 33 minuti per la salita e 1 ora e 24 minuti per la discesa. Il percorso ha uno sviluppo di 30 chilometri e un dislivello di 3.800 metri. Jornet ha abbassato di 13 minuti il precedente record dello svizzero Pierre-André Gobet che resisteva da 23 anni: il 21 luglio 1990 Gobet aveva compiuto la salita e discesa in 5 ore 10 minuti e 14 secondi.
Il record di salita e discesa con gli sci da Chamonix è stato stabilito il 14 maggio 2013 in 5 ore e 5 minuti dal francese Mathéo Jacquemoud. Jacquemoud ha abbassato di 10 minuti il precedente record di Stéphane Brosse e Pierre Gignoux, che il 30 maggio 2003 erano saliti e discesi da Chamonix con gli sci, in tandem, in 5 ore, 15 minuti e 47 secondi.
Il 18 settembre 2012 lo spagnolo Kílian Jornet i Burgada ha realizzato in solitaria la traversata del Monte Bianco per la cresta dell'Innominata in 8 ore e 42 minuti. Partito da Courmayeur alle 3:53, è giunto in vetta al Monte Bianco in 6 ore e 17 minuti e ha quindi raggiunto Chamonix in 2 ore e 19 minuti. Il percorso ha uno sviluppo di 42 chilometri.
Trilogia del Frêney: via Ratti-Vitali sull'Aiguille Noire de Peuterey, via Gervasutti-Boccalatte sul Picco Gugliermina e via classica al Pilone Centrale del Freney - 1-15 febbraio 1982 - Concatenamento realizzato da Renato Casarotto in invernale solitaria e senza depositi di rifornimenti.
Grand Pilier d'Angle e Pilone Centrale del Freney - 13 marzo 1983 - Concatenamento di Eric Escoffier della Via Boivin-Vallençant sul Grand Pilier d'Angle in tre ore e della via classica sul Pilone Centrale in dieci ore.
Quattro Piloni del Freney - 19 luglio 1984 - Concatenamento in giornata del Pilone Nord, Pilone Centrale, Pilone Nascosto e Pilone Sud di Christophe Profit e Dominique Radigue. I due hanno salito il Pilone Nord in 4h:30, la via Jöri Bardill al Pilone Centrale in cinque ore, il Pilone Nascosto in due ore e hanno concluso con il Pilone Sud.
Grand Pilier d'Angle, Pilone Centrale del Freney, Cresta dell'Innominata - 22 luglio 1984 - Concatenamento in giornata di Christophe Profit e Thierry Renault della parete nord del Grand Pilier d'Angle, delle vie Jöri Bardill e classica sul Pilone Centrale e della cresta dell'Innominata.
In questa sezione sono descritte le principali vie alpinistiche del Monte Bianco.
la via dei Grands Mulets a nord, 2.500 metri di dislivello e difficoltà PD. La prima ascensione della via dei Grands Mulets e per la cresta delle Bosses fu compiuta il 29 luglio 1859 da E. Headland, G.C. Hodgkinson, C. Hudson e G.C. Joad con Melchior Anderegg, François Couttet e altre due guide.
la via normale francese a nord-ovest, 2.450 metri di dislivello e difficoltà PD-. La prima salita di questa via, dall'Aiguille du Goûter fino al colle del Dôme, fu compiuta il 17 settembre 1784 da Jean Marie Couttet e François Cuidet. L'ascensione completa per Aiguille du Goûter, il Dôme du Goûter e la cresta delle Bosses fu compiuta solo il 18 luglio 1861, più di settanta anni dopo, da Leslie Stephen e Francis Fox Tuckett con le guide Melchior Anderegg, Johann-Josef Bennen e Peter Perren.
la via dei Trois Mont Blanc a nord-est, 1.700 metri di dislivello e difficoltà PD+. La prima salita fu compiuta il 13 agosto 1863 da Robert William Head con le guide Julien Grange, Adolphe Orset e Jean-Marie Perrod.
la via normale italiana a sud-ovest, 3.210 metri di dislivello e difficoltà PD+. L'itinerario fu percorso per la prima volta in discesa il 1º agosto 1890 da Luigi Graselli, Giovanni Bonin e Achille Ratti, il futuro papa Pio XI, con le guide Joseph Gadin e Alexis Proment. Gli alpinisti erano saliti dallo Sperone della Tournette.
Cresta di Peuterey - 14-16 agosto 1893 - Prima salita di Émile Rey, Christian Klucker, César Ollier, Paul Güssfeldt. La sola parte superiore della cresta di Peuterey, quella oltre il Grand Pilier d'Angle, era già stata salita da James Eccles, Michel-Clement e Alphonse Payot nel 1877, giungendo dal couloir Eccles.
Cresta del Brouillard - 18-20 luglio 1901 - Prima salita di Giuseppe Gugliermina, Giovanni Battista Gugliermina e Joseph Brocherel.
Cresta dell'Innominata - 19-20 agosto 1920 - Prima salita di Adolphe Rey e Henri Rey, Adolf Aufdenblatten, S. L. Courtald ed E. G. Oliver, 800 m IV/D.
"Cresta dell'Innominata" - 25 marzo 1953 - Prima salita invernale di Gigi Panei e Sergio Viotto.
Cresta Integrale di Peuterey - 24-26 luglio 1953 - Prima salita di Richard Hechtel e Günther Kittelmann.
Via Bonatti-Oggioni al Pilastro Rosso - 5-6 luglio 1959 - Prima salita di Walter Bonatti e Andrea Oggioni, 400 m/TD+.
Hypercouloir del Brouillard - 13-14 maggio 1982 - Prima salita di Patrick Gabarrou e Pierre-Alain Steiner, 700 m V/6
Direttissima Gabarrou-Long al Pilastro Rosso - 28-29 luglio 1983 - Prima salita di Patrick Gabarrou e Alexis Long, 400 m/ED+.
Hypergoulotte - 20 aprile 1984 - Prima salita di Benoît Grison e Lionel Mailly, 400 m V/6+.
Cascata di Notre Dame - 14-15 ottobre 1984 - Prima salita di Patrick Gabarrou e François Marsigny, 700 m V/6.
Innominette - 9 luglio 1985 - Prima salita di Patrick Gabarrou e Alexis Long, 700 m V/5.
Classica moderna al Pilastro di sinistra - 1º agosto 2011 - Prima salita di Hervé Barmasse, Iker Pou ed Eneko Pou, 300 m/6c.
Couloir Eccles e parte superiore della cresta di Peuterey - 30-31 luglio 1877 - Prima salita di James Eccles, Michel-Clement e Alphonse Payot (prima ascensione del Monte Bianco dal versante sud).
Via Bollini-Gervasutti al Pilone Nord del Frêney - 13 agosto 1940 - Prima salita di Giusto Gervasutti e Paolo Bollini della Predosa, 700 m/TD.
Via Bonington (o via classica) al Pilone Centrale del Frêney - 27-29 agosto 1961 - Prima salita di Chris Bonington, Ian Clough, Jan Djugloz e Don Whillans, 500 m/TD+.
Via Frost-Harlin al Pilone Nascosto del Frêney - 1-2 agosto 1963 - Prima salita di Tom Frost e John Harlin, 300 m/ED.
Via Seigneur-Dubost al Pilone Sud del Frêney - 25-26 luglio 1972 - Prima salita di Yannick Seigneur e Louis Dubost. Si tratta della prima salita integrale del Pilone Sud, precedentemente salito solo parzialmente.
Gran couloir del Frêney - 30 luglio 1974 - Prima salita di Guy Albert, Jean Afanasieff, Jean Blanchard e Olivier Challéat, 850 m III/D.
Cascata del Freney - 3 settembre 1980 - Prima salita di Gian Carlo Grassi, Marco Bernardi e Renzo Luzi, 100 m IV/5+. È una cascata di 80 metri, con partenza a 4.500 m. Rappresenta l'uscita diretta del Gran couloir del Frêney.
Via Jöri Bardill al Pilone Centrale del Frêney - 10-12 agosto 1982 - Prima salita di Michel Piola, Pierre-Alain Steiner e Jöri Bardill, 500 m/ED 6c. È una via direttissima che sale lo spigolo di sinistra del Pilone Centrale.
Frêneysie Pascal - 20-21 aprile 1984 - Prima salita di Patrick Gabarrou e François Marsigny, 700 m VI/6. La via sale lungo le goulotte a destra del Pilone Centrale.
Abominette - 25 aprile 1984 - Prima salita di Patrick Gabarrou, Christophe Profit e Sylviane Tavernier, 700 m IV/3. La via sale all'estrema sinistra del versante del Frêney, tra la cresta dell'Innominata e il Pilone Sud. È la via meno difficile del versante.
Fantomastic - 4-5 aprile 1985 - Prima salita di Patrick Gabarrou e François Marsigny, 700 m V/6. La via sale lungo il couloir tra il Pilone Sud e il Pilone Nascosto.
Jean-Chri al Pilone Nascosto del Frêney - 2007 - Prima salita di Patrick Gabarrou e Christophe Dumarest di una seconda via sul Pilone Nascosto, 800 m/7a+ A1.
Sperone della Brenva - 15 luglio 1865 - Prima salita di Adolphus Warburton Moore, George Spencer Mathews, Frank Walker, Horace Walker e le guide Jakob Anderegg e Melchior Anderegg, 800 m IV/1, 4c.6 agosto 1933 - Prima solitaria di Leopoldo Gasparotto.
Via della Sentinella Rossa - 1-2 settembre 1927 - Prima salita di Thomas Graham Brown e Francis Sidney Smythe, 1300 m V/D.9 marzo 1961 - Prima invernale di Walter Bonatti e Gigi Panei.
Via Major - 6-7 agosto 1928 - Prima salita di Thomas Graham Brown e Francis Sidney Smythe, 1300 m V/2 4b.13 settembre 1959 - Prima solitaria di Walter Bonatti.
Via della Poire - 5 agosto 1933 - Prima salita di Thomas Graham Brown, Alexander Graven e Alfred Aufdenblatten, 1300 m V/1 4c.13 settembre 1959 - Prima solitaria di Carlo Mauri.
8-9 febbraio 1965 - Prima invernale di Alessio Ollier, Attilio Ollier e Franco Salluard.
Sperone della Tournette - 2 luglio 1872 - Prima salita di Thomas Stuart Kennedy, Jean-Antoine Carrel e Johann Fischer, 1000 m III/AD 3c.
Couloir Greloz-Roch - 9 agosto 1946 - Prima salita di Robert Gréloz, André Roch e Ruedi Schmid, 1100 m IV/AD.
Couloir Saudan - 25 giugno 1973 - Prima discesa di Sylvain Saudan. Rappresenta la prima discesa del versante sud-ovest del Monte Bianco.
Sperone della Brenva e variante Güssfeldt - 30 giugno 1973 - Prima discesa di Heini Holzer.
Gran couloir della Brenva - 28 aprile 1978 - Prima discesa di Toni Valeruz in 35 minuti. La salita è avvenuta in elicottero.
Via Major - 7 settembre 1979 - Prima discesa di Stefano De Benedetti. In salita e discesa è accompagnato a piedi da Gianni Comino.
Cresta dell'Innominata - 11 giugno 1986 - Prima discesa di Stefano De Benedetti.
Con 15 milioni di turisti all'anno, il Monte Bianco è uno dei luoghi più visitati delle Alpi. Sin dai secoli passati il richiamo generato dalle bellezze delle montagne e delle valli che lo circondano è sempre stato notevole. A partire dal 1741, i racconti degli aristocratici inglesi William Windham e Richard Pococke sul loro viaggio sul mare di Ghiaccio si diffusero in tutta Europa destando grande curiosità. In breve tempo, ricchi turisti, per la maggior parte inglesi, giunsero negli sperduti centri montani del Regno di Sardegna per ammirare i misteriosi ghiacciai e le vette delle montagne inviolate. Quei villaggi montani sono considerati uno dei luoghi in cui il turismo stesso è nato. Dapprima il turismo invernale e poi in seguito anche quello estivo come diretta conseguenza dell'inattesa corsa alla conquista delle impervie e inviolate vette. L'inaugurazione del primo albergo a Chamonix nel 1770 diede inizio allo sviluppo dell'industria alberghiera. Seguirono gli alberghi di lusso e insieme a Courmayeur divennero luoghi di villeggiatura tra i più ricercati, frequentati da nobili, scrittori, scienziati e dai primi alpinisti, prima ancora che il turismo stesso diventasse un fenomeno di massa.
Bivacco Corrado Alberico - Luigi Borgna, anche detto bivacco della Fourche, 3.674 m
L'ambiente del Monte Bianco, per la sua vastità e per la sua importanza storica, essendo meta di esploratori e alpinisti dalla fine del Settecento, diede un grande impulso alla nascita del mestiere di guida alpina. Qui nacquero le prime società di guide:
la Compagnie des guides de Chamonix, nata il 24 luglio 1821, è stata la prima società di guide al mondo. Il 9 maggio 1823 tramite un manifesto della Camera dei deputati di Torino, il re di Sardegna, Carlo Felice di Savoia, ne rendeva ufficiale la sua creazione.
la Società Guide Alpine Courmayeur, nata nel 1850, è stata la prima società di guide alpine italiana e la seconda al mondo dopo quella di Chamonix. La sua storica sede divenne nel 1929 un museo: il Museo alpino Duca degli Abruzzi dove sono raccolti importanti cimeli provenienti da spedizioni non solo nel massiccio del Monte Bianco ma anche in Tibet, nell'Himalaya, in Africa, in India. Le guide si distinsero durante i primi tentativi effettuati per raggiungere la vetta del Bianco partendo da Courmayeur, ma anche durante le scalate sul Cervino dove furono protagoniste con Jean-Antoine Carrel e Jean-Joseph Maquignaz.
A La Palud, nelle vicinanze di Courmayeur, ha inizio il percorso della funivia del Monte Bianco. In poco meno di un'ora si può raggiungere Chamonix, in Francia, scavalcando completamente la catena delle Alpi. Concepita inizialmente per scopi prevalentemente militari, venne inaugurata nell'estate del 1947 ed è suddivisa in sei diversi tronconi: da La Palud si raggiunge il Pavillon di Monte Frety a quota 2.175 m; si prosegue per arrivare al rifugio Torino presso il Colle del Gigante a quota 3.330 m, (quasi 2.000 metri in undici minuti); si continua dal Colle del Gigante fino a Punta Helbronner a quota 3.462 m da dove si può godere di una vista su tutto l'arco alpino: dalla cima del Monte Bianco al Dente del Gigante, ai celebri "4.000" d'Europa come il Cervino, il Monte Rosa, la Grivola, il Gran Paradiso. Continuando da Punta Helbronner si prosegue verso l'Aiguille du Midi, il punto più alto a quota 3.842 m; dall'Aiguille du Midi è possibile scendere al Plan de L'Aiguille, a 2.137 m, per arrivare infine a Chamonix. La funivia è stata ultimata negli anni sessanta, e presenta alcune soluzioni tecniche uniche, come il pilone sospeso.
Dal 2011 sono stati effettuati lavori di ristrutturazione dell'intera tratta italiana con la costruzione di una nuova stazione di partenza e l'eliminazione di quella presso il Rifugio Torino, oltre alla sostituzione delle cabine con strutture più moderne e sicure. I lavori sono stati avviati il 10 aprile 2012 e sono terminati il 29 maggio 2015. Il 30 maggio 2015 la funivia rinnovata ha riaperto al pubblico con la nuova denominazione di SkyWay Monte Bianco.
L'afflusso di così tanti turisti, benché costituisca una ricchezza, è di per sé un pericolo per l'ambiente. Le comunità valdostane, savoiarde e vallesi, con l'aiuto delle regioni e degli Stati interessati, con un approccio transfrontaliero alle problematiche relative alla protezione e valorizzazione del territorio hanno trovato un accordo per dar vita al progetto Spazio Monte Bianco. Questa iniziativa di cooperazione coinvolge 35 comuni tra Savoia, Alta Savoia, Valle d'Aosta e Vallese ed è coordinato della Conferenza Transfrontaliera Monte Bianco. Sotto la presidenza di uno dei ministri dell'ambiente, la Conferenza riunisce per ciascuna nazione 5 rappresentanti dello Stato e delle collettività territoriali. Complessivamente lo Spazio Monte Bianco occupa una superficie di circa 2.800 km² e comprende 35 comuni: 15 in Savoia e Alta Savoia, 5 in Valle d'Aosta e 15 nel Vallese. In totale l'intera area conta circa 100.000 abitanti. Recentemente il sito del Massiccio del Monte Bianco è stato candidato presso l'Unesco per essere classificato come Patrimonio dell'umanità.
Il traforo del Monte Bianco è un tunnel autostradale che collega Courmayeur in Valle d'Aosta (Italia) a Chamonix-Mont-Blanc in Alta Savoia (Francia). È stato costruito congiuntamente tra Italia e Francia. I lavori di costruzione ebbero inizio nel 1957 e terminarono nel 1965, anno dell'apertura. È composto da una galleria unica a doppio senso di circolazione e costituisce una delle maggiori vie di trasporto transalpino. La sua lunghezza è di 11,6 km e la parte più lunga rimane in territorio francese: 7.640 m, con 3.960 m in Italia. L'altitudine è di 1.381 m sul versante italiano, ai piedi del ghiacciaio della Brenva, mentre raggiunge a metà galleria i 1.395 m, per scendere poi ai 1.271 m sul versante francese, ai piedi del ghiacciaio dei Bossons. Il piano stradale del tunnel non è orizzontale, ma di forma concava per facilitare il deflusso dell'acqua.
Rispetto alla frontiera, il traforo passa esattamente sotto la verticale (l'aplomb) de l'Aiguille du Midi, dove lo spessore di copertura granitica raggiunge i 2.480 m, misura record per le gallerie autostradali e ferroviarie. La sua altezza è di 4,35 m e la sua larghezza di 8 m (2x3,5 m per le corsie, e 2x0,5 m di passaggio laterale). Il raddoppio del tunnel, già progettato, non è mai stato realizzato per l'opposizione degli abitanti delle valli interessate, preoccupati per un eccessivo aumento della circolazione dei camion e del conseguente inquinamento. Il traforo è stato inaugurato il 19 luglio 1965 e la sua gestione, su base paritetica, è divisa tra due società concessionarie: l'italiana S.I.T.M.B (Società italiana per il Traforo del Monte Bianco), creata il 1º settembre 1957 e la francese A.T.M.B (Autoroutes et tunnels du Mont-Blanc), creata il 30 aprile 1958. È rimasto per lungo tempo il traforo autostradale più lungo al mondo. Dal 1965 al 2004 vi hanno transitato 45 milioni di veicoli con una media giornaliera di 17.745.
Un altro aspetto meno conosciuto del Monte Bianco è quello di studio e di ricerca. All'interno della montagna infatti si trovano dei laboratori molto importanti gestiti dall'Istituto di Fisica dello Spazio Interplanetario del CNR (Centro Nazionale Ricerche) di Torino, che lavora in collaborazione con l'INFN (Istituto Nazionale di Fisica Nucleare) di Frascati (Roma) e l'Università di Milano. In questi laboratori si conducono ricerche sui raggi cosmici e sono serviti da prototipo per altri due famosi laboratori: quello sotto il Gran Sasso, negli Appennini centrali, costruito successivamente, e il laboratorio gestito dal CERN di Ginevra che studia le particelle elementari.
In passato si cercò di costruirne anche sulla cima. Nel 1891, lo scienziato francese Pierre Janssen, si adoperò per costruire un centro di osservazione sulla vetta, nella speranza di effettuare in modo ottimale misure e ricerche sullo spettro solare. La mancanza di fondamenta solide e i movimenti continui del ghiaccio sulla calotta sommitale, indussero nel 1906 gli scienziati ad abbandonarlo, essendo divenuto pericolante. Nel 1890, sul versante francese, a quota 4.365 m, il botanico e meteorologo Joseph Vallot costruì uno chalet laboratorio a vocazione pluridisciplinare, tra le quali l'astronomia: l'Osservatorio Vallot.
Con la nascita dell'alpinismo nacque il genere letterario di montagna. Il clamore destato dalla conquista del Bianco attirò nelle sue valli agli inizi dell'Ottocento poeti, scrittori e pittori. Dall'Inghilterra e dal nord Europa gli aristocratici in viaggio per il Grand Tour visitarono le montagne alpine, mentre grandi alpinisti come Albert Frederick Mummery, William Auguste Coolidge e Edward Whymper scalarono vette su vette scrivendo poi libri nei quali raccontavano le loro imprese. I romantici inglesi si innamorarono delle Alpi. Samuel Taylor Coleridge scrisse un inno al Monte Bianco e Percy Bysshe Shelley, dopo aver ammirato la montagna affermava: «Non sapevo, non avevo mai immaginato prima cosa fossero le montagne» e scrisse Mont Blanc, una delle sue poesie più famose.
La rosa sulle rotaie, (La rue), (1923) : film della durata di 273 minuti di Abel Gance su una famiglia della Francia orientale.
Tempeste sul Monte Bianco (Stürme über dem Mont Blanc), (1930), con Leni Riefenstahl come attrice e Arnold Fanck come regista: tratta di Hannes, uno scienziato che lavora nell'osservatorio del Monte Bianco.
Premier de cordée, (1943): il film tratta di Pierre Servettaz, un giovane aspirante guida di montagna il quale, nonostante un incidente che sconvolge i suoi progetti e la sua carriera, riesce tra tante difficoltà a raggiungere i suoi obiettivi. È basato su un racconto dell'esploratore Roger Frison-Roche.
La montagna, (1956) di Edward Dmytryk, con Spencer Tracy e Robert Wagner: il film è ispirato al disastro aereo del Malabar Princess nel 1950.
La Terre, son visage, (1984): documentario di Jean-Luc Prévost prodotto per la televisione francese. Fa parte della serie Haroun Tazieff racconta la sua terra, vol. 1.
Malabar Princess (2004), di Gilles Legrand con Jacques Villaret e Michele Laroque: il film racconta il tragico incidente aereo avvenuto nel 1950 sulla cima del Monte Bianco.
Monte Bianco - Sfida verticale (2015), reality show italiano in cui i concorrenti guidati da guide alpine cercano di raggiungere la vetta del Monte Bianco.
Storia di una escursione di sei settimane, di Percy Bysshe Shelley e Mary Shelley.
Laura e Giorgio Aliprandi, Le Grandi Alpi nella cartografia 1482 - 1885. Vol. II, Priuli & Verlucca, 2007, ISBN 978-88-8068-377-3.
 Stefano Ardito, Scoperta e conquista del gigante delle Alpi, White Star, 2006, ISBN 88-540-0494-4.
 Massimo Bocca, Fauna delle Alpi, a cura di Ivana Grimond, Luciano Ramires, Musumeci, 1996, ISBN non esistente.
 Walter Bonatti, Montagne di una vita - Magia del Monte Bianco, Baldini Castoldi Dalai, 2006, ISBN 88-6073-063-5.
 Augusta Vittoria Ceruti, Cartographie et frontières des Alpes Occidentales, Aosta, Musumeci, 1988, ISBN non esistente.
 Renato Chabod, Lorenzo Grivel e Silvio Saglio, Monte Bianco, vol. I, Guida dei Monti d'Italia, Milano, Club Alpino Italiano e Touring Club Italiano, 1963, ISBN 88-365-0063-3.
 Lorenzino Cosson, I colori del Monte Bianco, Museo Montagna, 1995, ISBN non esistente.
(FR) François Damilano, Neige, glace et mixte - Tome 2, JMEditions, 2006, ISBN 978-2-9521881-3-5.
 Marco Ferrari, Freney 1961: un viaggio senza fine, Vivalda, 1998, ISBN 88-7808-128-0.
 Roger Frison-Roche, Mont Blanc éternel, a cura di Mario Colonel, Arthaud, 2000, ISBN 2-7003-1299-6.
 Pietro Giglio, Monte Bianco Guida della montagna, Istituto geografico De Agostini, 1991, ISBN 88-402-9331-0.
 Philippe Joutard, L'invenzione del Monte Bianco, Torino, Einaudi, 1993, ISBN non esistente.
 François Labande, Monte Bianco Vol. 1 Guida Vallot, Edizioni Mediterranee, 1988, ISBN 88-272-0239-0.
 Bruno Martinis, La fragilità del Bel Paese, geologia dei paesaggi italiani, Bari, Dedalo, 2003, ISBN 88-220-6256-6.
 Ippolito Ostellino, I giardini botanici delle Alpi Occidentali, Cuneo, L'Arciere, 1996, ISBN non esistente.
 Luciano Ratto, Michel Gabriel Paccard, un quasi torinese per primo sulla vetta del Bianco, Torino, Scàndere, annuario 1997-99, sezione C.A.I Torino, 1997/99, ISBN non esistente.
 Gaston Rébuffat, Mont-Blanc, jardin féerique : historique des ascensions du Mont-Blanc, Denoël, 1987, ISBN 2-207-23396-0.
 Luciano Ruggieri, Gli Uccelli del Monte Bianco, Bird Guide, 2006, ISBN non esistente.
 Gianluca Strata, Alpinismo: itinerario di una pratica culturale, Lulu.com, 2015, ISBN 978-1-326-25766-8.
 Touring Club Italiano, Guida d'Italia del Touring Club Italiano, Volume 2 Guide rosse, Touring Editore, 1996, ISBN 88-365-0880-4.
 Luca Zavatta, Le Valli del Monte Bianco - Guide dell'Escursionista, Rimini, L'Escursionista, 2000, ISBN 88-901937-9-4.
(FR) L'Observatoire Janssen au sommet du Mont Blanc (1893-1909), su solaire.obspm.fr.

Il monte Piana (o monte Piano come lo ricordano le fonti austriache) è una montagna delle Dolomiti di Sesto alta 2.324 m s.l.m. in Provincia di Belluno. Sul versante Nord passa il Confine Amministrativo tra il Veneto e la Provincia Autonoma di Bolzano che, in pratica, coincide con la frontiera che nel 1753 separava la Repubblica di Venezia con l'Impero austriaco. La maggior parte del Monte, quindi, è situata nel Comune di Auronzo di Cadore, in Provincia di Belluno.
Il rilievo è all'interno del parco Naturale Tre Cime tra le Tre Cime di Lavaredo ed il lago di Misurina. Il monte Piana fu teatro durante la prima guerra mondiale di uno scontro durato oltre due anni tra il Regio Esercito e l'esercito austro-ungarico, ed oggi è un vero e proprio "museo all'aperto" dove è possibile visitare il campo di battaglia situato in tutta la sua sommità. Questo è stato in parte riadattato e ricostruito grazie al lavoro degli Alpini e di alcune associazioni di volontari, che grazie ad un lungo lavoro hanno ricostruito buona parte delle trincee e restaurati o almeno in parte liberato dai detriti, molti punti d'osservazione, ricoveri e alcune gallerie.
Il monte Piana si erge tra l'estremo nord della provincia di Belluno e quella di Bolzano, precisamente tra il comune di Auronzo di Cadore e il comune di Dobbiaco. Le sue coerenze di rilevanza topografica o relative agli avvenimenti legati al conflitto sono svariate. 
Il monte ha una forma squadrata e tozza che incombe a nord sulla valle della Rienza, ad ovest sulla val di Landro a sud sulla val Popena Bassa e a est sulla val Rimbianco. Il lato occidentale sovrasta perfettamente il lago di Landro, ricevente del rio val Fonda che nasce ad ovest nella val di Landro.
Questa cima morfologicamente non presenta le caratteristiche tipiche delle montagne dolomitiche che lo circondano, la sua sommità è praticamente pianeggiante e presenta due piccole cime, una a sud (2.324 m) denominata monte Piana ed una a nord (2.320 m) denominata monte Piano, che durante la Grande Guerra era occupata dagli austriaci, unite dalla forcella dei Castrati (2.201 m) che unisce idealmentes le due metà del monte. Dalla sommità la vista spazia a 360° sulle montagne circostanti; a nord il monte Rudo e le sue pendici della Croda dei Rondoi sono divise dal Monte Piana dalla forra della valle di Rienza; ad est la val Rimbianco bassa separa il Piana dal Sasso Gemello e dalla Croda dell'Arghena. Mentre nel tratto sud/est i Cadini di Misurina separano il Piana da tre colli, quello delle Saline, quello della Selva e dei Tocci; a sud infine il lago di Misurina lo separa dal monte Cristallino e da monte Fumo.
Il monte Piana fa parte della sottosezione alpina delle Dolomiti di Sesto, di Braies e d'Ampezzo nelle Alpi orientali, è circondato da alcune delle più belle montagne delle Dolomiti, come le Tre Cime di Lavaredo, monte Cristallo, Croda dei Rondoi e l'altopiano di Prato Piazza. La sua struttura orografica è semplice, interamente dolomitica, con una stratificazione quasi del tutto orizzontale, il monte Piana è isolato da tutti i lati da pareti ripide e dirupi che rivelano la sua origine tettonica dei profondi solchi circostanti rappresentati dalle valli sopra citate. L'unico versante facilmente accessibile è quello rivolto a sud-est, anch'esso decisamente ripido ma raccordato alla zona del col delle Saline mediante declivi pietrosi ricoperti di mughi.
La sommità dell'acrocoro è occupata da un pianoro allungato verso nord lungo quasi due chilometri e largo nel punto massimo circa 700 metri, diviso in due settori ben distinti da un avvallamento detto "forcella dei Castrati" da dove scende verso la val Rimbianco l'omonimo vallone. L'ambiente è quasi totalmente roccioso, scabro e carsico, completamente privo di fonti d'acqua e quasi completamente spoglio di vegetazione se si escludono i rari mughi e le piante alpine che ogni anno regalano una breve fioritura primaverile.
Il pianoro meridionale è globalmente più ampio e più comodamente accessibile di quello settentrionale; questo culmina a 2.324 m in un cucuzzolo poco marcato situato nei pressi della Piramide Carducci, singolare monumento dedicato al poeta compositore dell'Ode al Cadore distrutto durante la guerra e ricostruito nel 1923. Il pianoro settentrionale è leggermente più basso, a picco sul lago di Landro e circondato da tre lati da vere e proprie pareti a strapiombo; munitissimo di trincee e gallerie, fu teatro di combattimenti furiosi in un teatro non molto più ampio di un campo da calcio. Durante la guerra, per distinguerli, i due pianori erano rispettivamente chiamati "monte Piana", quello meridionale occupato dalle truppe italiane, e "monte Piano", quello settentrionale occupato dagli austriaci.
Il nome del monte, evidentemente dovuto alla sua forma, è antico; Monteplana è citato fra i beni attribuiti al monastero di Campo Gelau (San Candido) dall'Imperatore Ottone II in un diploma datato attorno al 970 d.C. che ribadirebbe una più antica donazione del duca bavarese Tessilone.
Nel 1866, dopo la conclusione della terza guerra d'indipendenza, l'Austria fu costretta dai trattati a cedere il Veneto, ma non volle però cedere nella delimitazione dei confini, conservando così il pieno dominio sulle creste e sui punti più alti lungo tutta la frontiera, garantendosi un vantaggio sotto il punto di vista militare:
la commissione paritaria italo-austriaca decise che sul monte Piana la frontiera sarebbe coincisa con il vecchio tracciato del 1753, che divideva la Repubblica di Venezia dall'Impero austriaco, lasciando all'Austria la val Rienza. Questo fu, lungo tutta la frontiera, l'unico punto in cui l'Italia aveva un vantaggio dal punto di vista militare; il pianoro sommitale era per i 2/3 in possesso italiano, le pendici meno scoscese erano tutte a favore del territorio italiano e il monte stesso rappresentava un vero e proprio cuneo sulla val di Landro (Höhlensteinertal, Dürrental) e quindi una posizione vantaggiosa per un'eventuale avanzata militare verso la sella di Dobbiaco (Toblacher Sattel) e quindi la val Pusteria (Pusteral).
Nel periodo dal 1792 al 1815, durante le guerre napoleoniche, tutta la val Pusteria fu teatro di scontri e Dobbiaco passò per un breve periodo (1809–1814) sotto il dominio italiano. Dalla seconda metà dell'Ottocento, con l'unità d'Italia e una tranquillità diplomatica generalizzata in tutta Europa dopo la fine della guerra franco-prussiana, Dobbiaco divenne una meta turistica grazie all'apertura della linea ferroviaria Vienna-val Pusteria ("Südbahnlinie"). Nel 1871, con la costruzione di un albergo della medesima "Südbahngesellschaft" (oggi centro culturale e congressi Grand Hotel), la fama di Dobbiaco come luogo di cura e soggiorno aumentò considerevolmente.
Gli austro-ungarici non abbassarono mai l'attenzione sul monte Piana, nonostante fosse ormai soprattutto una meta turistica, e fin dai primi anni sbarrarono completamente l'accesso alla valle di Landro subito dopo l'abitato di Carbonin (Schluderbach), con il forte di Landro supportata da artiglierie in caverna posizionate su monte Rudo (Rautkofel) e su monte Specie (Strudelkopf). Inoltre, questo apparente vantaggio italiano, era contrastato anche negli eventuali movimenti di truppe sulla sommità del Piana, in quanto tutto il tavolato era controllato dalle posizioni d'osservazione sul monte Cristallo (Kristallkopf) e di cima Bulla (Bullkopf) e tenute sotto il costante controllo delle artiglierie piazzate nei forti di Landro a nord e Prato Piazza (Plätzwiese) ad ovest e dalle bocche da fuoco situate a torre dei Scarperi (Schwabenalpenkopf) e su torre di Toblin (Toblingerknoten); l'accesso a Dobbiaco era praticamente sigillato. Oggi gli avvenimenti per cui il monte Piana è meta di migliaia di turisti risalgono a poco meno di cento anni fa, durante la prima guerra mondiale.
Alla dichiarazione di guerra dell'Italia all'Austria-Ungheria il 24 maggio 1915, al monte Piana e nelle sue valli furono mandati sette/otto battaglioni dei trentacinque di stanza tra San Candido e lo Stelvio. Il monte Piana rientrava nel settore operativo della IV Armata comandata dal tenente generale Luigi Nava, le cui unità erano divise in due settori, Cordevole e Cadore, il primo di competenza del IX Corpo d'armata e il secondo, di cui faceva parte il settore di monte Piana, di competenza del I Corpo d'armata comandato dal tenente generale Ottavio Ragni.
Il 24 maggio il Piana fu occupato da due plotoni di alpini della 96ª compagnia, battaglione Pieve di Cadore, del 7º reggimento. Altri alpini della 67ª compagnia intorno alle 08:30 vennero colpiti da una scarica d'artiglieria sparata da monte Rudo mentre stavano lavorando sulla strada da Misurina per monte Piana; furono i primi caduti italiani su una montagna che in meno di due anni fece circa 14.000 vittime da entrambi gli schieramenti.
Qui viene ferito a morte, il 7 giugno 1925, il sottotenente Antonio De Toni (7º reggimento, 268ma compagnia, batt. Val Piave), primo caduto della comunità universitaria padovana.Alla resa dei conti i due anni di guerra sul monte Piana portarono sostanzialmente ad un nulla di fatto, i due contendenti per due lunghi anni si combatterono su un fazzoletto di terra, senza mai riuscire a sovvertire le forze nemiche, e il 3 novembre 1917 le postazioni sul Piana vennero abbandonate dai reparti italiani per ripiegare e schierarsi sulla linea del Grappa nel tentativo di resistere all'offensiva austro-ungarica di Caporetto.
Tra il 1977 e il 1981, su iniziativa del Colonnello austriaco Walther Schaumann, venne istituito il "Museo Storico all'aperto di Monte Piana" visitabile da tutti, gratuitamente. I lavori per la risistemazione della trincee fu effettuata dal gruppo "Amici delle Dolomiti" (Dolomitenfreunde) con la ricostruzione dei camminamenti, delle trincee, delle gallerie e delle scalinate dell'epoca. Ogni anno dal 1983 il lavoro di ripristino delle trincee viene effettuato durante i primi quindici giorni di agosto, dal lavoro della "Fondazione Monte Piana" e degli "Amici delle Dolomiti" (che per l'occasione hanno costituito il "Gruppo Volontari Amici del Piana").
Nel 1981, durante l'incontro usuale della prima domenica di settembre, dedicato alla commemorazione dei caduti di Monte Piana, avvenne la consegna del Museo Storico all'aperto alla "Fondazione Monte Piana", da parte degli "Amici delle Dolomiti", che cambiarono quindi zona di lavoro. Nel 1983, il neo costituito "Gruppo Volontari Amici del Piana" inizia la sua paziente opera di intervento su quegli elementi che ogni anno risultano danneggiati dalle intemperie e dal disgelo.
Da quell'anno i volontari si impegnano nel ricostruire fedelmente i tratti di muro a secco crollati durante l'inverno; recuperano ciò che resta dei vecchi ricoveri, ripristinano le struttura in legno e attuano una radicale pulizia della montagna dai rifiuti, in rispetto del fatto che tale sito è divenuto area protetta. Vengono, inoltre, manutenzionati i sentieri di accesso dalle valli circostanti e curata la relativa segnaletica attualmente coadiuvati dal colonnello a riposo Elio Scarpa.
Nel 1986 il Gruppo dedica il suo nome all'appena scomparso vicepresidente della "Fondazione Monte Piana", Elio Scarpa, a cui venne così reso il merito di aver reso possibile l'avvio di tale iniziativa. Ma un sostegno al lavoro avvenne anche da parte dell'esercito italiano per mano del Comando Truppe Alpine, per cui il gruppo di volontari può usufruire, durante lo svolgimento dei lavori, di un mezzo fuoristrada, di tende e diversi materiali, oltre al valido aiuto del personale militare posto a propria disposizione, per una collaborazione che perdura ancora oggi.
Nel 1988, in occasione del 70º anniversario della fine della Grande Guerra, sulla vecchia linea del fronte, lungo la forcella dei Castrati, è stata costruita la "campana dell'amicizia e della concordia". La sua costruzione si deve all'alpino e successivamente poeta, Sergio Paolo Sciullo della Rocca. Nel giorno della sua inaugurazione la campana fu benedetta da don Michele D'Auria, che fu cappellano militare degli Arditi durante la campagna di Russia.
La campana fu realizzata in memoria delle vittime, ma soprattutto come monito per le nuove generazioni. 
Vicino all'opera, si trova una targa commemorativa, che ricorda la visita del re Vittorio Emanuele III su questo fronte della guerra.
Nel 1962 il Cavalier Giovanni De Francesch acquistò un complesso di numerose baracche che durante la Grande Guerra costituivano il comando italiano in questa zona del fronte e vi costruì quello che ancora oggi è l'unico posto di ristoro di monte Piana, il rifugio Angelo Bosi dedicato al maggiore del 55º Fanteria, che nel 1915 perse la vita durante uno scontro su questa montagna.
Ad oggi il rifugio presenta nelle pareti esterne alcuni lapidi commemorative che ricordano i cruenti scontri che il Regio Esercito affrontò in quel fazzoletto di fronte.
A fianco al rifugio venne inoltre costruita una piccola "Cappella degli Eroi" dedicata ai caduti di monte Piana. All'interno del Rifugio si può visitare un piccolo museo privato che racchiude alcuni reperti, fotografie e documenti della Grande Guerra.
Le vie d'accesso alla cima del Monte Piana sono molteplici, lungo sentieri di diversa difficoltà. 
Dalla strada Misurina - Tre Cime di Lavaredo (con navetta circa 20', a piedi ore 1/1.30, dislivello 450 metri, difficoltà E):La cima è raggiungibile su una comoda strada parzialmente asfaltata, la quale però è stata chiusa al traffico dal 1998, anche per le biciclette, e porta direttamente al rifugio Angelo Bosi. È comunque disponibile un servizio navetta che dalla località la Loita, di fronte al campeggio di Misurina, risale la tortuosa ex-strada militare italiana, che nel tratto finale è stata addirittura scavata nella roccia. Questa strada è lunga 6 chilometri, con un dislivello di 565 metri.
Da Landro (circa 3 ore, dislivello circa 900 m, difficoltà EE):Il primo accesso a piedi è la strada militare sul vecchio versante austriaco che prevede di partire dalla sponda nord del lago di Landro e risalire per il sentiero dei Pionieri (Pionerweg). Superato il torrente Rienza si segue il sentiero dei Pionieri e in circa 45' si arriva alla base del monte Piano, da qui parte un sentiero a serpentine che porta ai primi baraccamenti austriaci. A circa 200 m dalla sommità si incontra un bivio: sulla sinistra è presente l'attacco per la via ferrata "Colonnello Bilgeri" che si può percorrere in alternativa al sentiero militare, che invece continua sulla destra e conduce al comando del battaglione austriaco, e continuando a salire lungo una scalinata scavata nella roccia si giunge alla sommità dove si diramano diversi sentieri.Da Carbonin (circa 2.50 ore, dislivello circa 900 metri, difficoltà EE):Un secondo accesso è presso la sponda del lago di Landro meridionale, risalendo il sentiero dei Turisti n°6 (Touristensteig), più semplice, ma comunque lungo e in alcuni tratti in cattive condizioni. È consigliabile l'uso del set da ferrata. Partendo dalla strada che collega Carbonin a Misurina prima del ponte sul torrente Maronga, si incontra una mulattiera che sale sul ciglione ovest di monte Piana. Dopo aver superato un tratto leggermente esposto in ferrata, si arriva ad un bivio, prendendo la sinistra si arriva fino alla forcella dei Castrati, poi alla Piramide Carducci e quindi al rifugio Bosi.
Sul monte Piana l'unica struttura ricettiva è il rifugio Angelo Bosi, ma la non eccessiva difficoltà di accesso al monte e al suo "Museo all'aperto" permette ai visitatori di sostare e pernottare anche in strutture presenti tutt'intorno al rilievo. Vicino al lago di Landro sono presenti due alberghi mentre a valle, prima di giungere alla strada militare di accesso al rifugio Bosi, è presente anche il rifugio L. d'Antorno e poco distante un campeggio da cui parte il servizio navetta verso il rifugio Bosi.
Walther Schaumann, Monte Piano Landschaft und Geschichte Das Freilichtmuseum 1915/17, Verlag, Ghedina&Tassotti editori s.r.l., Bassano del Grappa. ISBN 88-7691-030-1
 Mario Spada, Monte Piana 1915-1917, guida storica ed escursionistica, 2010ª ed., Bassano del Grappa, Itinera progetti, ISBN 978-88-88542-39-3.
 Mario Vianelli, Giovanni Cenacchi, Teatri di guerra sulle Dolomiti, 1915-1917: guida ai campi di battaglia, 2006ª ed., Milano, Oscar storia, ISBN 978-88-04-55565-0.
 Storia, montagne e fortificazioni, CAI ligure al museo all'aperto di Monte Piana, su smfcailigure.blogspot.com.
I Monti Nunatak (danese: Ymer Nunatak) sono un gruppo di monti della Groenlandia, il cui picco più alto raggiunge i 1096 m. Si trovano a 77°27'N 24°37'O; appartengono alla contea della Groenlandia Orientale, e sono situati nel Parco nazionale della Groenlandia nordorientale, fuori da qualsiasi comune.
*Gazetteer of Greenland, compilato da Per Ivar Haug, UBiT (Universitetsbiblioteket i Trondheim), agosto 2005, ISBN 82-7113-114-1
Montreuil-en-Touraine è un comune francese di 754 abitanti situato nel dipartimento dell'Indre e Loira nella regione del Centro-Valle della Loira.

Moon  è una township degli Stati Uniti d'America, nella contea di Allegheny nello Stato della Pennsylvania. Secondo il censimento del 2000 la popolazione è di 22.290 abitanti.
La composizione etnica vede una prevalenza della razza bianca (93,17%) seguita da quella afroamericana (3,58%).

Mooresboro è un comune degli Stati Uniti d'America, situato in Carolina del Nord, nella contea di Cleveland.

La Moretti Cita fu una piccola berlina due porte prodotta dal 1947 al 1949 dalla piccola casa automobilistica italiana Moretti.
Il prototipo della Cita fu presentato nel 1946 ed aveva un motore a due cilindri orizzontali contrapposti alimentato da benzina con una cilindrata di 250 cm³ e raffreddato ad aria. Nel modello di serie, oltre a dei cambiamenti del design della vettura, la cilindrata fu potenziata a 350 cm³ e il raffreddamento ad aria venne sostituito dal raffreddamento ad acqua.
Il telaio venne costruito con tubi d'acciaio a sezione quadrata. La trazione era posteriore e il cambio manuale a quattro rapporti. La potenza massima era di 14 CV a 4500 giri/min e ciò permetteva alla vettura di raggiungere una velocità massima di 90 km/h (56 mph).
La Cita ("bambina" in dialetto piemontese) fu la prima vettura di serie della Moretti e venne prodotta anche in versione cabriolet e giardinetta, in quest'ultima parti della carrozzeria vennero costruite in legno.

Il Morocco Tennis Tour Marrakech 2010 è stato un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si è giocato a Marrakech in Marocco dal 15 al 21 marzo 2010.
 Ilija Bozoljac /  Horia Tecău hanno battuto in finale  James Cerretani /  Adil Shamasdin, 6–1, 6–1

Le Mortombre sono personaggi della saga di Shannara creata dallo scrittore statunitense Terry Brooks. Esse compaiono nel terzo romanzo della prima trilogia, La canzone di Shannara.
Le loro origini risalgono all'epoca del Signore degli Inganni. Esso aveva tra i suoi seguaci anche degli umani, che miravano a diventare maghi. Quando il Signore degli Inganni fu sconfitto dal potere della Spada di Shannara, questi uomini corrotti riuscirono ad impossessarsi dell'Ildatch, il libro della magia nera. Gli aspiranti negromanti, affascinati dal potere emanato dal libro, lo protessero portandolo nelle Terre dell'Est, e nascondendolo nella palude foresta del Maelmord.
Le conseguenze alla pratica della magia nera furono terribili: da esseri umani furono trasformati dal libro in creature malvagie: Mortombre, che nella lingua degli gnomi significa "spiriti neri che camminano”. Esse furono, da quel momento, i seguaci del male al servizio dell'Ildatch. I nuovi servi della magia nera ridussero gli Gnomi alla stregua di schiavi e, come il Signore degli Inganni, cominciarono a muovere guerra sulle Quattro Terre per soggiogarle al male.
Solo l'intervento del druido Allanon, che chiama nuovamente ad una grande missione un erede degli Ohmsford, salva il mondo dalla nuova minaccia. Infatti Brin Ohmsford, grazie al potere della sua canzone magica, riesce a trovare e distruggere il libro della magia nera e, di conseguenza, tutti i suoi servi Mortombre.
La moschea di Koca Mustafa Pascià (turco: Koca Mustafa Paşa Camii, chiamata anche Sünbül Efendi Camii) è una ex chiesa cristiano-ortodossa, convertita in moschea dagli Ottomani, situata a Istanbul, in Turchia.
La chiesa, come l'attiguo monastero, era dedicata al martire sant'Andrea da Creta, ed era chiamata Sant'Andrea in Krisei (it. "presso il Giudizio") (in greco bizantino: Μονὴ τοῦ Ἁγίου Ἀνδρέου ἐν τῇ Κρίσει, pron. /moˈni tu aˈɣiu anˈðrɛu en ti ˈkrisi/). Anche se fortemente trasformata sia durante l'epoca bizantina che in quella ottomana, è una tra le poche chiese ancora esistenti a Istanbul la cui fondazione risalga al VI secolo.
L'edificio è situato a Istanbul, nel distretto di Fatih, nel quartiere di Kocamustafapaşa (storicamente Samatya, all'inizio dell'età repubblicana esso prese il nome attuale dalla moschea), lungo Koca Mustafa Paşa Caddesi. Esso si trova all'interno della città murata,  non lontano dalla chiesa di San Giovanni di Stoudion, sulle pendici della settima collina di Costantinopoli, vicino al mar di Marmara.
All'inizio del V secolo, la principessa Arcadia, sorella dell'imperatore Teodosio II (r. 408-450), ordinò la costruzione, vicino alla Porta di Saturnino, di un monastero dedicato a Sant'Andrea Apostolo.  L'edificio, chiamato anche Rodophylion (in greco: Ροδοφύλιον) si trovava a circa 600 m. ad ovest della porta. Il monastero venne poi trasformato in un convento di suore, menzionato per la prima volta nel 792. Il monastero di Sant'Andrea era conosciuto con l'appellativo di "presso il Giudizio", dal luogo in cui si trovava, chiamato "il Giudizio" (ή Κρίσις, pr. "i Krisis"). Sant'Andrea da Creta, un martire della lotta contro l'iconoclastia bizantina, ucciso il 20 novembre 766 presso il Forum Bovis a causa della sua opposizione alla politica iconoclasta dell'imperatore Costantino V (r. 741-775), venne sepolto qui.
A causa della sua popolarità dopo il trionfo finale dell'Ortodossia, la dedica della chiesa passò da Sant'Andrea Apostolo a lui. Durante la seconda metà del IX secolo, l'Imperatore Basilio I (r. 867-886) ricostruì interamente la chiesa, che forse era stata danneggiata durante le lotte iconoclastiche.
Intorno al 1284, la principessa Teodora Raulina, nipote di Michele VIII Paleologo (r. 1259-1282) e moglie del protovestiarios Giovanni Raul Petraliphas, ricostruì il monastero e la chiesa, tanto da meritare l'appellativo di ktētorissa ("fondatrice"). Essa trascorse gli ultimi quindici anni della sua vita nel monastero, e fu sepolta qui. Trascurata durante l'occupazione latina di Costantinopoli, due pellegrini russi in visita a Costantinopoli rispettivamente nel 1350 e fra il 1425 e il 1450 ricordano la chiesa, affermando che sant'Andrea vi veniva venerato da molti malati. All'inizio del XV secolo la zona circostante il monastero era coperta di vigneti, circostanza che conferma il declino della città in quel periodo.
Dopo la conquista ottomana di Costantinopoli il monastero, conosciuto dai Turchi come Kızlar Kilisesi (sign. "chiesa delle donne"), continuò ad essere abitato per un po'. Tra il 1486 e il 1491 il Kapicibaşı. (ed in seguito gran visir) Koca Mustafa Pascià, giustiziato nel 1512, trasformò la chiesa in una moschea. Alcuni anni più tardi, l'edificio del monastero fu trasformato da suo genero Seih Çelebi Efendi in una Tekke per i dervisci dell'ordine degli Halveti. Essi erano diretti in quel periodo dal maestro Sufi Sünbül Efendi. La sua türbe, una destinazione popolare per i pellegrini musulmani, si trova vicino alla moschea, la quale porta da allora anche il suo nome. Agli inizi del XVI secolo ci furono litigi tra il sultano Selim I e Seih Çelebi, dal momento che il sultano voleva abbattere parte del monastero per utilizzare i materiali nella costruzione del palazzo di Topkapi. Quest'ultimo morì nel 1559 e sia lui che sua moglie Safiye Hatun furono sepolti in una türbe nel cortile della moschea, vicino alla türbe di Mustafa Pascià. Alcuni sceicchi Halveti furono sepolti nel cimitero dietro la moschea.In questo periodo nacque anche la tradizione relativa a una catena appesa ad un albero di cipresso del cortile. Il cipresso è morto da molto tempo, ma si trova ancora - insieme con la catena - all'interno di un piccolo edificio circolare nel cortile della moschea. La catena veniva fatta oscillare tra due persone che affermavano dichiarazioni contraddittorie, e si diceva che la catena avrebbe colpito quello che stava dicendo la verità. Si tratta di uno tra i molti racconti popolari sopravvissuti riguardanti la moschea (come quello sulle Sultanlar Cifte, "le gemelle Sultane"), tutti con radici bizantine. Essi testimoniano l'unione tra le culture popolari e le credenze greche ed ottomane.All'inizio del XVII secolo, il defterdar (ministro del Tesoro) Ekmekçizade Ahmet Paşa († 1618) fece costruire una madrasa, i cancelli del complesso, un zaviyeh e un mekteb (scuola). Circa un secolo dopo l'Hekimbaşı (medico capo del sultano) Giridli Nuh Efendi († 1707) chiuse la tekke ed ampliò la madrasa, mentre nel 1737 Kızlar Ağası ("il padrone delle ragazze", l'eunuco nero capo dell'harem del sultano) Hacı Besir Ağa eresse nel cortile una fontana a forma di colonna.  Il terremoto del 1766 distrusse la cupola dell'edificio: la stessa venne ricostruita nel 1768. Nel corso del XIX secolo, il sultano Mahmud II (r. 1808-1839) ricostruì il portico. Nel 1847-1848, il suo successore Abdülmecid I (r. 1839-1861) fece ricostruire il muro che circonda il complesso. Alcuni anni più tardi due fontane vennero erette nel cortile della moschea. Infine, nel 1953, l'edificio venne nuovamente restaurato.La tradizione di illuminare i minareti delle moschee alla vigilia della ricorrenza della nascita del profeta Maometto (Mawlid al-Nabi) nacque nella moschea Koca Mustafa.
L'edificio era in origine del tipo a deambulatorio, ed è orientato in direzione est-nordest - ovest-sudovest. Ha una cupola centrale e tre absidi poste lungo il lato est. Un esonartece ed un endonartece sono posti nel lato ovest. Sugli altri tre lati la cupola era originariamente circondata da arcate sormontate da volte a botte. Durante il periodo ottomano l'edificio ha subito modifiche importanti. L'ingresso si trova sul lato nord, dove gli ottomani costruirono una galleria coperta da cinque cupole. Dopo il terremoto del 1766, la cupola centrale venne ricostruita. Essa è circolare all'interno, ed ottagonale all'esterno, e poggia su di un alto tamburo forato da otto finestre.Durante il periodo ottomano a nord ed sud della cupola principale furono aggiunte due mezze cupole. Anch'esse sono traforate da tre grandi finestre, che dal di fuori sembrano abbaini.Tutte le cupole poggiano su archi. L'arco orientale il quale sostiene la cupola principale si prolunga in un bema coperto da volta a botte, fiancheggiato da nicchie che in origine portavano alla prothesis ed al diaconicon.   Soltanto il diaconicon, coperto con un volta a crociera, sopravvive. L'arco occidentale che sostiene la cupola ha al di sotto una tripla arcata che poggia su due colonne di marmo sormontate da capitelli cubici.
Il nartece interno è diviso in tre campate. Quella a nord è coperta da una cupola ottomana. Quella centrale è sormontata da una volta a botte, mentre quella sud è sormontata da una volta a crociera ogivale. Le ultime due sono bizantine.Il nartece esterno è diviso in cinque campate, le tre centrali corrispondenti a quelle del nartece interno. La campata centrale è coperta da una cupola centrale a scodella poggiante su pennacchi. Essa è separata dalle due campate intermedie da colonne addossate a lesene. Queste due campate sono coperte con volte a crociera poggiate su capitelli ionici, che assomigliano a quelli in uso nella chiesa dei Santi Sergio e Bacco. Le due campate esterne sono sormontate da cupole centrali a scodella e sono separate dalle altre campate da pilastri aggettanti.L'esterno è chiaramente ottomano. Esso è realizzato con pietra finemente lavorata e lucidata, senza maioliche, ed ha una cornice in pietra modanata. Sopra il tamburo delle mezze cupole c'è anche una cornice in pietra modanata. La base quadrata del tamburo e la cupola sono rivestite da file singole di pietra lucida alternate con triplici file di mattoni immersi in uno spesso letto di malta. Anche la cupola è coronata con una cornice in pietra modanata. La copertura del tetto è di piombo.
Il monastero bizantino è scomparso completamente, ad eccezione di una cisterna sotterranea che si trova a sudest della moschea.  Una bella porta con cornice bizantina scolpita, forse del VI secolo, già appartenente alla medrese, è stata portata ai Musei archeologici di Istanbul.Nonostante la sua importanza architettonica, l'edificio non è sinora stato oggetto di uno studio sistematico.
(EN) Alexander Van Millingen, Byzantine Churches of Constantinople, London, MacMillan & Co, 1912.  ISBN non esistente
(FR) Raymond Janin, La Géographie Ecclésiastique de l'Empire Byzantin. 1. Part: Le Siège de Constantinople et le Patriarcat Oecuménique. 3rd Vol. : Les Églises et les Monastères, Parigi, Institut Français d'Etudes Byzantines, 1953.
(EN) Ernest Mamboury, The Tourists' Istanbul, Istanbul, Çituri Biraderler Basımevi, 1953.
(FR) Semavi Eyice, Istanbul. Petite Guide a travers les Monuments Byzantins et Turcs, Istanbul, Istanbul Matbaası, 1955.
(EN) Çelik Gülersoy, A Guide to Istanbul, Istanbul, Istanbul Kitaplığı, 1976, OCLC 3849706.
(DE) Wolfgang Müller-Wiener, Bildlexikon zur Topographie Istanbuls: Byzantion, Konstantinupolis, Istanbul bis zum Beginn d. 17 Jh, Tübingen, Wasmuth, 1977, ISBN 978-3-8030-1022-3.
(EN) Leslie Brubaker, John Haldon, Byzantium in the Iconoclast era (ca 680-850), Cambridge, Cambridge University Press, 2011, ISBN 978-0-521-43093-7.
(EN) Alexander Kazhdan et al., Andrew in Tribunal (PDF), su DUMBARTON OAKS HAGIOGRAPHY DATABASE. URL consultato il 10 settembre 2012.
 Wikimedia Commons contiene immagini o altri file su moschea di Koca Mustafa Pascià
La moschea Gül (in turco: Gül Camii, sign. "moschea della rosa") è una ex chiesa ortodossa convertita in moschea dagli Ottomani, situata a Istanbul, in Turchia. L'edificio è importante sia architettonicamente, rappresentando una delle poche chiese bizantine ancora esistenti ad Istanbul, sia dal punto di vista storico, in quanto teatro dell'ultima preghiera congiunta dell'Imperatore bizantino Costantino XI e del Patriarca di Costantinopoli prima della presa della città da parte degli Ottomani di Maometto II nel 1453.
La dedica della chiesa bizantina è incerta, e non si hanno notizie precise neanche sulla data di costruzione: alcuni studiosi la pongono intorno al IX secolo, altri la stimano intorno al 1100, durante il periodo Comneno. Nel 1490, l'edificio venne convertito in moschea, alla quale alcuni decenni più tardi fu aggiunto un minareto. In seguito a gravi danni causati da incendi e terremoti nel corso del Seicento e del Settecento, la moschea della rosa fu oggetto di numerosi interventi di restauro, sino all'ultimo, compiuto nella prima metà del XIX secolo per volere del sultano Mahmud II. L'edificio è anche al centro di leggende e tradizioni della vecchia Istanbul, testimoni di una società multietnica e tollerante.
L'edificio si trova a Istanbul, nel distretto di Fatih, nel quartiere di Ayakapı (Turco: "Porta della Santa"), su  Vakif Mektebi Sokak. Esso è situato alla fine della valle che divide la quarta e la quinta collina di Costantinopoli, e dalla sua posizione dominante si affaccia sul Corno d'Oro. La moschea è aperta giornalmente alle visite, al di fuori delle cinque preghiere quotidiane.
Si tratta di uno dei più importanti edifici religiosi bizantini di Costantinopoli ancora esistenti. Tuttavia la data di costruzione e la sua dedica, che per lungo tempo sembravano certe, sono ora oggetto di confronto tra gli studiosi. È stata identificata sia con la chiesa appartenente al convento di Santa Teodosia (in greco Μονή τής Άγιας Θεοδοσίας εν τοις Δεξιοκράτους, Monē tis Hagias Theodosias en tois Dexiokratous) sia con quella del monastero di Cristo Benefattore (in greco Μονή του Χριστού του Ευεργέτου, Monē tou Christou tou Euergetou).
L'edificio, da quando il predicatore tedesco Stephan Gerlach lo visitò nel tardo quindicesimo secolo, è sempre stato identificato con la chiesa di Hagia Theodosia en tois Dexiokratous. All'inizio del novecento, lo storico Jules Pargoire propose invece l'identificazione con la chiesa di Hagia Euphēmia en tō Petriō, costruita durante il regno di Basilio I (867-886), e spiegò brillantemente il mutamento della sua dedica.
L'archeologo tedesco Hartmut Schäfer, dopo alcuni studi da lui effettuati nel 1960 sulla datazione del basamento, ha stimato la data di costruzione dell'edificio tra la fine dell'undicesimo e la prima metà del dodicesimo secolo, ponendolo così nel periodo comneno, ed identificandolo ipoteticamente con la chiesa del monastero di Christos Euergetēs. Egli esclude la possibilità che la moschea Gül sia l'edificio in cui venne traslato il corpo di santa Teodosia dopo la fine del periodo iconoclasta. D'altra parte, egli non esclude la possibilità che l'edificio potesse essere stato dedicato a santa Teodosia in un periodo successivo.
Il 19 gennaio 729, all'inizio delle persecuzioni del periodo iconoclasta, l'imperatore Leone III Isaurico dispose la rimozione di un'immagine di Cristo che era posta sopra la Chalke, l'entrata principale del Gran Palazzo di Costantinopoli. Mentre un funzionario stava eseguendo l'ordine, un gruppo di donne si riunì per impedirne l'esecuzione, ed una di loro, una suora di nome Teodosia, lo fece cadere dalla scala dove si trovava. L'uomo morì e Teodosia fu catturata e condannata a morte. La condanna venne eseguita nel Forum Bovis perforandole il collo con il corno di un ariete.Dopo la fine dell'iconoclastia, Teodosia venne riconosciuta come martire e santa, e il suo corpo fu conservato e venerato nella chiesa di Hagia Euphemia en tō Petriō, nel quartiere chiamato Dexiokratiana, così chiamato dalle case di proprietà di un certo Dexiokrates. La chiesa e il convento annesso furono eretti dall'imperatore Basilio I alla fine del IX secolo. Il monastero ospitò le sue quattro figlie, le quali furono tutte sepolte nella chiesa annessa. La basilica di Santa Eufemia si trovava nei pressi del Monastero di Christos Euergetes, la cui data di fondazione è sconosciuta. Si sa solo che venne restaurato dal protosebastos Giovanni Comneno, figlio di Andronico I Comneno e fratello del co-imperatore Giovanni, che morì combattendo nella battaglia di Miriocefalo nel 1176. Il 12 aprile 1204, durante la quarta crociata, la flotta latina si riunì di fronte al monastero dell'Euergetes prima di attaccare la città. Durante l'Impero latino, la marina imperiale ebbe il suo ancoraggio di fronte al monastero, ed il porto militare fu mantenuto lì da Michele VIII Paleologo anche dopo la restaurazione dell'impero bizantino. Molte sacre reliquie custodite nella chiesa vennero saccheggiate dai Crociati e numerose fra queste vennero trasportate nelle chiese di tutta l'Europa occidentale.
Il culto di Teodosia crebbe col tempo fino a che, dopo l'undicesimo secolo, la chiesa prese il suo nome. Poiché la festa di santa Eufemia cadeva il 30 maggio, e quella di un'altra Teodosia, santa Teodosia di Tiro cadeva il giorno precedente, alla fine il 29 maggio divenne la festa di Hagia Theodosia hē Konstantinoupolitissa ("santa Teodosia da Costantinopoli").Hagia Theodosia divenne uno tra i santi più venerati a Costantinopoli, invocata in particolare dagli infermi. La fama della santa si accrebbe dopo la guarigione di un sordomuto, avvenuta nel 1306. La chiesa è spesso citata dai pellegrini russi che visitarono la città fra il XIV secolo e l'inizio del XV, ma a volte viene confusa con quella dedicata a Cristo Evergete, che, come già detto, si trovava vicino ad essa. Due volte la settimana si svolgeva una processione nelle strade circostanti. In quell'occasione le reliquie ospitate nella chiesa venivano trasportate nel quartiere, seguite da una gran folla di malati che pregavano per la loro guarigione.
La chiesa è citata per l'ultima volta il 28 maggio 1453. In quel giorno, vigilia sia della festa della Santa che anche della fine dell'Impero bizantino, l'imperatore Costantino XI Paleologo andò a pregare insieme con il patriarca nella chiesa, ornata da ghirlande di rose per l'occasione. Poi Costantino la lasciò per recarsi all'ultima battaglia. Molte persone rimasero tutta la notte nell'edificio, pregando per la salvezza della città. La mattina seguente le truppe ottomane, dopo essere entrate in città, raggiunsero la chiesa, ancora adorna di fiori, e catturarono tutte le persone che si erano radunate all'interno, considerandole come prigioniere di guerra. Secondo la tradizione popolare questo è il motivo per cui l'edificio è stato chiamato in seguito "moschea della Rosa". Le reliquie furono distrutte e il corpo della santa fu dato in pasto ai cani.
Dopo la conquista ottomana, il basamento dell'edificio, che nel frattempo era caduto in rovina, venne usato come cantiere navale. Vicino al palazzo, Seyhülislam Molla Husrev Mehmet Effendi (morto nel 1480) istituì un Waqf (fondazione pia) e nelle vicinanze eresse una piccola moschea (Küçük Mustafa Pasa Mescidi) ed un bagno turco ( Küçük Mustafa Pasa Hamami), ancora oggi esistente.Alcuni anni più tardi, nel 1490, l'edificio in rovina fu riparato e trasformato in una moschea. Un minareto fu eretto tra il 1566 e il 1574, sotto Selim II, da Hassam Pascià, un fornitore della Marina da guerra Ottomana. Da questo momento, la moschea viene spesso associata al suo nome. Tra il 1573 e il 1578, durante il suo soggiorno a Istanbul, il predicatore Stephan Gerlach visitò la moschea, identificandola con la chiesa di Hagia Theodosia. Durante questo secolo, la moschea vide la predicazione del locale sant'uomo Gül Baba, che sarebbe stato poi sepolto nell'edificio. È anche possibile che la moschea abbia preso il nome da lui.
Nel corso del seicento e del settecento, l'edificio fu gravemente danneggiato nelle sue parti superiori da terremoti. Il Sultano Murad IV lo fece restaurare, ricostruendo la cupola con i pennacchi, quasi tutto il lato ovest, le volte agli angoli sud-ovest e nord-ovest ed il minareto.La moschea venne risparmiata dal grande incendio che devastò il quartiere nel 1782, e fu nuovamente restaurata dal sultano Mahmud II (1808-1839), che aggiunse una loggia sultanale in legno.
L'edificio poggia su di un alto basamento a volta, che fu utilizzato anche durante il periodo bizantino, ma solo per scopi profani. La muratura del piano interrato è stata realizzata adottando la tecnica del "mattone incassato", tipica dell'architettura bizantina del periodo centrale. In questa tecnica, file alternate di mattoni sono montate dietro la linea del muro: i mattoni sono immersi in un letto di malta, il cui spessore è di circa tre volte superiore a quella degli strati di mattoni.La moschea ha una pianta a croce inscritta, ed è orientata in direzione nord-ovest - sud-est. Essa è lunga 26 metri e larga 20 metri, ed è sormontata da cinque cupole, una sopra la navata centrale e le altre, più piccole, poste ai quattro lati. La cupola centrale, che ha un tamburo esterno basso e senza finestre poggiante su quattro pilastri, è ottomana, così come le ampie arcate ogivali che la sorreggono.La cupola originale, simile a quella della moschea Kalenderhane, poggiava originariamente su di un alto tamburo forato da finestre. L'esterno dell'edificio è abbastanza imponente. Lungo la facciata sud-est, l'abside centrale, con sette lati, e quelle laterali, con tre lati, sono fortemente aggettanti. L'abside centrale sembra essere una ricostruzione bizantina tarda. Infatti essa, a differenza delle absidi laterali, non possiede i quattro ordini di cinque nicchie adornate da motivi ornamentali ricavati dalla disposizione dei mattoni. Sopra le nicchie corre un cornicione.
Lo stile delle absidi laterali assomiglia fortemente a quello della chiesa di Cristo Pantocratore, ed è un ulteriore elemento a favore della datazione dell'edificio nel periodo comneno.
L'interno dell'edificio è stato intonacato e decorato nel diciottesimo secolo. Vi si entra attraverso un portico in legno, che conduce ad un basso nartece sormontato da una volta a botte. Da qui una tripla arcata conduce all'alta navata, fiancheggiata da gallerie che formano i bracci laterali della croce. Le gallerie poggiano su triplici arcate sostenute da pilastri quadrati. La navata termina a sudest con il bema, concluso dall'abside e separato tramite i due pilastri orientali dalla prothesis e dal diakonicon, piccole cappelle laterali tipiche dell'architettura religiosa bizantina a partire dal periodo di mezzo. Queste ultime sono anch'esse concluse da due piccole absidi. L'orientamento dell'abside a sudest, all'incirca la direzione della Mecca, ha permesso la costruzione del miḥrāb al suo interno.
Al piano superiore (riservato alle donne), le due gallerie laterali terminano anch'esse con due piccole cappelle, situate rispettivamente sopra la prothesis ed il diakonicon. Entrambe le cappelle sono sormontate da cupole emisferiche costruite direttamente sopra i pennacchi.
La luce entra nell'edificio attraverso cinque ordini di finestre, tre dei quali appartenenti alle gallerie. Alcune delle finestre risalgono all'epoca ottomana.
All'interno di ciascuno dei due pilastri orientali della cupola è ricavato un piccolo ambiente. Quello a sud-est contiene la presunta tomba del Santo ottomano Gül Baba. Sopra il suo ingresso si trova la seguente iscrizione in turco-ottomano:
che testimonia il sincretismo religioso esistente ad Istanbul nel sedicesimo secolo. La camera, in origine, era forse la tomba di santa Teodosia. Una tradizione che vuole che uno dei pilastri nasconda il luogo di sepoltura dell'ultimo imperatore bizantino, nacque solo nell'Ottocento ed è priva di fondamento.Insieme alle moschee di Eski Imaret e Vefa, l'edificio è considerato una delle più importanti chiese bizantine con pianta a croce iscritta di Istanbul.
(EN) Alexander Van Millingen, Byzantine Churches of Constantinople, Londra, MacMillan & Co, 1912. ISBN non esistente
(EN) Ernest Mamboury, The Tourists' Istanbul, Istanbul, Çituri Biraderler Basımevi, 1953. ISBN non esistente
(FR) Raymond Janin, La Géographie Ecclésiastique de l'Empire Byzantin. 1. Part: Le Siège de Constantinople et le Patriarcat Oecuménique. 3rd Vol. : Les Églises et les Monastères, Parigi, Institut Français d'Etudes Byzantines, 1953. ISBN non esistente
(DE) Hartmut Schäfer, Die Gül Camii in Istanbul, Tubinga, Wasmuth, 1973, ISBN 978-3-8030-1706-2.
(DE) Wolfgang Müller-Wiener, Bildlexikon zur Topographie Istanbuls: Byzantion, Konstantinupolis, Istanbul bis zum Beginn d. 17 Jh, Tubinga, Wasmuth, 1977, ISBN 978-3-8030-1022-3.
 Richard Krautheimer, Architettura paleocristiana e bizantina, Torino, Einaudi, 1986, ISBN 88-06-59261-0.

Il mostro di Montauk (Montauk monster) è il nome dato dai mass media statunitensi ad una carcassa di animale resa irriconoscibile dalla decomposizione, trovata nella spiaggia di Montauk (New York) nel luglio 2008.
L'alone di mistero attorno al cadavere ha portato alla nascita di varie ipotesi, con più o meno fondamento e anche fantascientifiche, circa la sua vera identità, balzando in poco tempo nelle principali reti mediatiche statunitensi e d'oltremare.
Il 23 luglio 2008 The Independent, giornale locale di Montauk, pubblicò la notizia che Jenna Hewitt, una ventiseienne locale, in compagnia di tre amici il 12 luglio aveva trovato i resti di una strana creatura presso la spiaggia chiamata Ditch Plains, a due miglia est dal distretto.
William Wise, direttore del Living Marine Resources Institute, analizzando e confutando prove fotografiche e mettendo al vaglio le ipotesi presentate e le caratteristiche fisionomiche, ha concluso che si tratta di un falso ben congegnato, ciò dopo aver scartato tutte le principali teorie avanzate:
Non può essere un esemplare di cane o della famiglia canina (es. coyote, lupo) per via delle zampe anormali e della prominenza degli occhi.
Non può essere un ovino, perché gli ovini non hanno denti affilati.L'ipotesi che la carcassa appartenesse a una testuggine priva del guscio fu scartata anche perché una tartaruga privata del guscio avrebbe presentato problemi con la colonna vertebrale; sia perché la creatura era munita di denti ben visibili nelle fotografie. Altri ipotizzarono che si trattasse di un cane, un procione o un mammifero comune dall'identificazione resa impossibile a causa della prolungata permanenza del corpo in acqua.Alcuni arrivarono ad accusare gli impianti Plum Island Animal Disease Center presenti in Montauk, responsabili di aver creato l'animale attraverso esperimenti segreti.Secondo Jeff Corwin di Animal Planet, si tratta probabilmente di un procione o di un cane mal decomposto, mentre per il paleontologo inglese Darren Naish si tratta di un procione. Per provare la sua teoria, Naish ha confrontato pubblicamente foto di carcasse normali di procione con quella del mostro di Montauk.
 Mostro di Montauk, teorie e avvistamenti su La Bottega del Mistero, su labottegadelmistero.altervista.org.
I moti di Milano furono una rivolta di una parte della popolazione di Milano contro il governo, che si svolse tra il 6 e il 9 maggio del 1898. Gli scontri avvennero a seguito di manifestazioni da parte di lavoratori che scesero in strada contro la polizia e i militari per protestare contro le condizioni di lavoro e l'aumento del prezzo del pane dei mesi precedenti, come avvenne anche in altre città italiane nello stesso periodo.
Le notizie da Milano portarono il governo a dichiarare lo stato d'assedio con il passaggio di poteri al generale Fiorenzo Bava Beccaris. Egli agì duramente fin dall'inizio per soffocare ogni possibile forma di protesta; l'utilizzo indiscriminato delle armi da fuoco e, in particolare, di cannoni all'interno della città portarono il risultato desiderato, ma anche numerose vittime, spesso semplici astanti. I «cannoni di Bava Beccaris» passarono alla storia come simbolo di un'insensata e sanguinosa repressione.
Gli avvenimenti furono considerati parte della reazione conservatrice alla svolta politica in atto all'epoca in Italia, «un colpo di coda, l'ultimo sussulto degli ambienti retrivi di Corte, della destra liberale incline al "principato costituzionale" alla prussiana, dei fautori della interpretazione restrittiva dello Statuto albertino».
All'inizio del 1898 era Presidente del Consiglio dei ministri Antonio Starabba, marchese di Rudinì, ma nel decennio precedente la politica era stata caratterizzata principalmente dai quattro governi presieduti da Francesco Crispi tra il 1887 e il 1891 e tra il 1893 e il 1896.
La politica estera crispina portò a ostilità con la Francia (considerata un possibile aggressore e un rivale nell'espansione coloniale) e a un forte legame con la Germania con la sottoscrizione nel 1891 di un terzo trattato della Triplice alleanza. La guerra doganale con la Francia portò però a una crisi delle attività agricole dell'Italia meridionale, mentre la crescita industriale nel nord Italia venne favorita da investimenti tedeschi e austriaci attraverso banche come la Banca Commerciale Italiana fondata nel 1894. Ne seguì un movimento migratorio diretto all'estero e verso le industrie settentrionali, con un rapido inurbamento che provocò forti tensioni sociali.Di fronte alla nuova realtà sociale, la vecchia classe politica reagì alle proteste con violente repressioni, mentre l'estrema sinistra storica, composta da radicali, da socialisti (separatisi dal 1892) e da repubblicani (dal 1895), si fece portavoce dei problemi della popolazione. Ciò portò a una crescita di consensi dell'opposizione, grazie anche alla legge elettorale del 1881 che aveva ampliato notevolmente il numero di elettori; in vista delle elezioni politiche del 1895 il quarto governo Crispi operò una revisione delle liste, ufficialmente per evitare le irregolarità riscontrate nelle precedenti elezioni, in realtà per colpire i sostenitori dei partiti di opposizione. I risultati delle elezioni politiche del 1897 furono molto positivi per i partiti "estremi". Radicali e repubblicani ottennero in totale circa 120 000 voti; i socialisti con 135 000 voti ebbero 15 deputati concentrati nei collegi settentrionali, in particolare in Emilia Romagna (6 deputati) e in Lombardia (4 deputati).I cattolici non erano presenti in parlamento ed erano divisi tra "possibilisti", vicini alle posizioni moderate, e "intransigenti", attivi in campo sociale e in opposizione all'avanzata socialista.
La questione del pane era molto sentita a Milano; il pane era l'elemento principale di nutrimento per le fasce più basse della popolazione. Nel 1886 quando agli ispettori daziari si richiese di far rispettare il regolamento del 1870 che implicava il pagamento del dazio a chi portava in città più di mezzo chilo di pane, si verificarono diversi tumulti a Porta Tenaglia da parte degli operai che «solevano al mattino portare portare seco loro un chilogrammo di pane e uno di riso di cui si servivano poi per il loro sostentamento durante la giornata»; il 1º aprile ci fu anche una manifestazione in piazza del Duomo con diversi arrestati. Il 3 aprile il Consiglio comunale ripristinò la "tolleranza" per chi introduceva il pane in città; era la prima volta che il Consiglio cedeva alle proteste di piazza e ci furono critiche da parte dei conservatori.Nella seconda metà del 1897 la scarsità del raccolto dei cereali provocò un aumento del costo del pane. Il governo non prese provvedimenti, nonostante le richieste di abolizione del dazio sull'importazione del grano, che avrebbe permesso di abbassare i prezzi. Nel gennaio 1898 ci furono i primi moti di protesta in altre zone d'Italia; a Milano si intensificarono i ritrovi dei partiti di opposizione che denunciavano l'inazione governativa, ma invitavano a non trascendere con azioni violente; nonostante queste rassicurazioni il prefetto Antonio Winspeare si mostrava preoccupato che «perdurando l'attuale stato di cose ed avvenendo nuovi aumenti del prezzo del pane, la cosa potrà divenire seria» e proibì le riunioni pubbliche. Il governo stabilì una diminuzione provvisoria del dazio sul grano dal 25 gennaio al 30 aprile, però si ebbero solo minimi effetti sul prezzo del pane.
Prezzo del pane di frumento e di mistura a Milano (1891-1898)Nella parte interna della città era presente un dazio
A marzo ci furono vari segnali preoccupanti per l'amministrazione comunale. Il 4, in occasione del 50º anniversario dello Statuto Albertino, all'Arena Civica si riunirono 12 000 persone per ascoltare i comizi socialisti; in piazza del Duomo la Marcia Reale venne sonoramente fischiata. Il 6 il radicale Felice Cavallotti fu ucciso in duello da Ferruccio Macola a Roma; i funerali si svolsero a Milano il 9 marzo.
Il 20 marzo le celebrazioni del 50º anniversario delle Cinque giornate videro la contrapposizione di due distinti cortei, al mattino quello delle associazioni liberali e al pomeriggio la commemorazione «radico-repubblicana-socialista-anarchica»; il secondo era «più numeroso e importante del primo». Nello stesso periodo si segnalarono diversi articoli de L'Osservatore Cattolico, diretto dall'intransigente don Davide Albertario, a difesa dell'associazionismo cattolico contro i moderati.Di fronte a queste manifestazioni pubbliche i conservatori lamentavano la debolezza del governo.
Ad aprile lo scoppio della guerra ispano-americana bloccò la possibilità di importazione di cereali dagli Stati Uniti. A Milano cresceva la preoccupazione per le manifestazioni del 1º maggio, che però trascorse senza incidenti. A turbare i precari equilibri, il 4 maggio giunse il decreto di richiamo alle armi della classe 1873.
Dal 2 maggio venne data facoltà ai prefetti di affidare, in caso di estesi tumulti, la gestione della pubblica sicurezza all'autorità militare.
A Milano aveva sede il III corpo d'armata, comandato fin dal 1887 dal tenente generale Fiorenzo Bava Beccaris; il tenente generale Luchino Del Mayno era a capo della divisione Milano dal 1895.Secondo le relazioni ufficiali, all'inizio di maggio del 1898 le forze totali disponibili per il presidio di Milano ammontavano a circa 2 000 uomini di fanteria, 600 di cavalleria e 300 di artiglieria a cavallo. Altri furono chiamati di rinforzo dopo l'inizio dello stato d'assedio.
La ricostruzione dei fatti in studi storici è basata principalmente sull'esame della documentazione ufficiale. Il socialista Paolo Valera pubblicò varie testimonianze già a partire dal 1899; sull'argomento realizzò numerosi articoli nel periodico La folla da lui fondato nel 1901. Queste pubblicazioni, tese a screditare le relazioni ufficiali e in modo particolare Bava Beccaris, presentano però «diverse forzature».È considerata di particolare interesse una lettera inviata da Eugenio Torelli Viollier a Pasquale Villari il 3 giugno 1898; dimessosi due giorni prima dalla direzione del Corriere della Sera, egli intendeva sfogarsi riportando un resoconto degli avvenimenti di Milano che non aveva potuto pubblicare.
Sono meno dettagliati i ricordi pubblicati decenni dopo, come quelli di Avancinio Avancini nel 1923 e di Regina Terruzzi nel 1939.
Alla sera del 5 maggio il prefetto venne informato di probabili manifestazioni nella mattinata successiva, all'ingresso degli operai negli stabilimenti Pirelli, Grondona e Elvetica, concentrati in un'unica zona. Si temevano anche reazioni per la morte di Muzio Mussi, figlio del deputato radicale Giuseppe Mussi, durante gli scontri del giorno precedente a Pavia. La mattinata di venerdì trascorse però senza incidenti.Attorno a mezzogiorno, all'uscita degli operai per il pranzo dallo stabilimento Pirelli, vennero distribuite copie di un volantino dei socialisti milanesi per cui era già stato disposto il sequestro dalla Procura. Alcuni agenti in borghese fermarono chi li distribuiva; ne seguirono alcuni disordini con gli operai e l'arresto di un operaio accusato di aver lanciato sassi contro gli agenti. Il distributore dei volantini fu multato e rilasciato, mentre l'operaio fu trattenuto. Si ebbero nuovi disordini presso lo stabilimento Pirelli, dove una sassaiola distrusse varie finestre; il proprietario Giovanni Battista Pirelli cercò inutilmente di ottenere il rilascio dell'operaio per calmare la situazione, visto che alle proteste si erano aggiunti operai delle fabbriche vicine Stigler e Elvetica; il tumulto fu interrotto solo all'arrivo di 152 soldati insieme a carabinieri e guardie di sicurezza. Intervenne anche Filippo Turati chiedendo di evitare gesti violenti.Attorno alle 18:45, dopo l'uscita serale dagli stabilimenti, un migliaio di persone prese d'assalto la caserma di Via Napo Torriani, dove era trattenuto l'operaio arrestato. I soldati fecero fuoco: morirono una guardia di sicurezza e due dimostranti, altri tre furono feriti. Altre truppe giunsero sul posto e dispersero la folla, grazie anche a un violento temporale che si abbatté su Milano. In serata ci fu una breve dimostrazione in piazza del Duomo che fu dispersa senza altri incidenti.
La mattina di sabato le strade si riempirono di operai e operaie. Secondo Torelli Viollier non si trattò di uno sciopero, ma vari proprietari, temendo azioni violente, decisero di pagare la settimana ai dipendenti e di chiudere gli stabilimenti. Cortei si formarono lungo le vie della città e alcuni dimostranti si portarono alla stazione per bloccare la partenza di treni che pensavano trasportassero i richiamati del 1873.Uno dei primi scontri, probabilmente il più grave dell'intera rivolta, si ebbe in Corso Venezia all'incrocio con Via Palestro: per bloccare il passaggio della cavalleria fu creata una barricata con le carrozze di due tram e con mobili sottratti dalla portineria di Palazzo Saporiti. Dai tetti vennero lanciate tegole contro i soldati. Negli scontri ci furono diversi morti e feriti tra i manifestanti.
Per facilitare lo spostamento delle truppe fu bloccato il passaggio dei tram. Attorno a mezzogiorno il prefetto affidò al generale Bava Beccaris la gestione dell'ordine pubblico.Altre barricate furono costruite a Porta Venezia, Porta Vittoria, Porta Romana, Porta Ticinese e Porta Garibaldi.
Le comunicazioni ufficiali riportarono gli avvenimenti in modo molto accentuato, presentandoli come opera di «un movimento rivoluzionario». Il governo con telegramma delle 16:30 comunicò il decreto che dichiarava la provincia di Milano in stato d'assedio e nominava il generale Bava Beccaris «Commissario straordinario con pieni poteri».La piazza del Duomo venne occupata militarmente e il generale Bava Beccaris stabilì un piano per il progressivo controllo della città fino ai sobborghi entro 3 giorni con riapertura degli stabilimenti dal 10 maggio. Su indicazione del governo fu subito colpita la stampa «sobillatrice» con la soppressione di periodici di opposizione e arresti di giornalisti e di politici.
In mattinata vennero smantellate le barricate rimaste; le porte della città erano occupate dall'artiglieria.
Si ebbero scontri con dimostranti principalmente a Porta Ticinese e a Porta Genova, con sassaiole; venne assaltata un'oreficeria perché il proprietario era accusato di aver sparato e ucciso dimostranti il giorno precedente. Si diffusero anche voci infondate di studenti armati giunti da Pavia in tram. Per disperdere la folla attorno alle 11.30 venne sparato un colpo di cannone a salve, seguito dopo circa dieci minuti da una cannonata a mitraglia che provocò morti e feriti.
Nel pomeriggio ci furono altre manifestazioni e vennero sparate altre quattro cannonate a mitraglia con numerose scariche di fucileria.
Il generale Bava Beccaris alle 17.40 telegrafò a Roma che l'ordine pubblico era ristabilito. In serata stabilì la ripertura degli stabilimenti per la mattina successiva, ma durante la notte cambiò idea rinviando la ripresa delle attività; non sono note le motivazioni di questo cambiamento. Durante la notte si registrarono altri incidenti, dovuti a falsi allarmi.
Al mattino gli stabilimenti rimasero chiusi. Si registrarono alcuni scontri quando fu bloccato l'ingresso in città a coloro che intendevano recarsi al lavoro.Ogni giorno nel convento di padri cappuccini posto in prossimità di Piazza Monforte (oggi in Viale Piave 2) a mezzogiorno era distribuito un pasto a decine di poveri e di mendicanti. Il viavai di gente e la voce (poi rivelatasi infondata) di spari provenienti dall'edificio, portarono ad un grottesco «assalto al convento». Con quattro cannonate venne aperta una breccia nel muro di recinzione, ma le truppe all'interno non trovarono né armi né rivoltosi. Rimasero uccisi tre mendicanti e uno dei frati fu ferito; tutti i presenti furono arrestati.
Diversi eminenti cittadini si mossero per ottenere la liberazione dei frati, ritenendo assurdo un loro coinvolgimento nei tumulti; furono rilasciati il giorno seguente e vennero ospitati nel convento dei Barnabiti. Uno dei cappuccini in seguito scrisse un libro per smentire la ricostruzione fornita dalle autorità militari.Sgombrato il convento, per mantenere il controllo della zona vennero poste truppe (principalmente coscritti) sui bastioni attorno a piazza Monforte fino ai giardini pubblici con l'ordine di sparare. Sull'asse principale di Via Monforte e Via Concordia e in vie laterali (Via Nino Bixio, Via Felice Bellotti e Via Pasquale Sottocorno) si contarono diversi morti, colpiti per essersi affacciati alla finestra o per essersi trovati in strada; altri furono colpiti mentre rincasavano attraversando i giardini pubblici, ignari della presenza dei militari.Nella giornata si ebbero 20 morti secondo Valera, una quarantina secondo Torelli Viollier.
Il 10 maggio si ebbe la riapertura di quasi tutti gli stabilimenti e della maggior parte delle attività. Non si registrarono altri incidenti degni di nota a Milano.Nello stesso giorno l'arcivescovo Andrea Carlo Ferrari, partito da Milano il giorno 7 per una visita pastorale ad Asso, inviò una lettera al generale Bava Beccaris dicendo di aderire agli «alti sentimenti di ordine e di giustizia ai quali s'inspira nel compiere il gravissimo suo officio» e aggiunse una preghiera per la liberazione dei padri cappuccini; la lettera venne resa pubblica insieme alla risposta del generale che sottolineò la «male augurata combinazione» che aveva impedito la presenza dell'arcivescovo in città. Poiché l'arcivescovo era inviso ai moderati milanesi per le sue posizioni vicine a quelle dei cattolici "intransigenti", vari periodici ne sottolinearono negativamente l'assenza e il silenzio durante i giorni dei moti.A Monza furono repressi alcuni tumulti, per i quali già da domenica 8 erano state inviate truppe. A Luino ci furono proteste presso una caserma per ottenere la liberazione di un operaio che era stato arrestato giorni prima; guardie e carabinieri spararono sulla folla, provocando 4 morti e 10 feriti; da Milano e da Varese vennero inviate truppe di rinforzo.Sempre il giorno 10 iniziarono a giungere dalla Svizzera notizie dell'organizzazione di un gruppo di operai italiani diretti in Italia per sostenere i tumulti. Mercoledì 11 lo stato d'assedio venne esteso alla provincia di Como e vi vennero inviate truppe, temendo un'aggressione armata al confine svizzero; venne richiesto un intervento al consiglio federale svizzero per fermare la possibile invasione. Il 15 maggio il treno che trasportava un gruppo di circa 200 operai, unici ad aver completato il viaggio attraverso i cantoni, fu scortato alla frontiera e consegnato alle forze dell'ordine italiane.
Durante i moti la truppa sparò 11 164 pallottole e nove colpi di cannone.I dati ufficiali indicarono in totale 83 morti, cioè 81 civili, un agente di pubblica sicurezza e un soldato.La guardia di sicurezza era Domenico Violi (37 anni), originario di Bova, morto il 6 maggio per ferita d'arma da fuoco durante i primi scontri; secondo Valera fu ucciso da colpi esplosi da un suo collega o dall'esercito. Violi nei primi mesi del 1898 aveva ricevuto tre gratifiche «per arresto autori di furto» ed era «odiato nel quartiere pel suo carattere ardito e provocante».Il soldato morto era Graziantonio Tomasetti (21 anni), appartenente al 92º fanteria, ucciso l'8 maggio da un comignolo caduto o lanciato da un tetto durante gli scontri. Valera riportò la voce secondo cui era stato fucilato per disubbidienza, mentre il repubblicano Napoleone Colajanni indicò tale voce come «non accreditata».A partire dal mese di maggio nel Bollettino statistico mensile comunale nel prospetto dei «Decessi avvenuti in Milano» venne aggiunta la riga 169bis per indicare le morti per ferite da arma da fuoco (81 a maggio e uno a giugno); nelle notizie riassuntive per l'intero anno era specificato che 14 tra essi erano di altri comuni. Tra questi non era incluso il soldato Tomasetti.
Valera pubblicò un elenco di 118 nominativi di morti a causa della repressione dei moti (includendo anche Violi e Tomasetti), più la descrizione di altri 9 non identificati; riteneva che tale discordanza fosse dovuta al fatto che per alcuni non era stata indicata la reale causa della morte.
I dati ufficiali indicarono 450 feriti tra i civili, numero inferiore a quello reale secondo le testimonianze dell'epoca.
Il medico Carlo Luraschi, impegnato nello studio dei raggi X scoperti meno di tre anni prima da Wilhelm Conrad Röntgen, utilizzò le proprie attrezzature per individuare i proiettili nel corpo dei feriti; la sezione «elettrojatrica con compiti di radiografia» fu attiva presso l'Ospedale Maggiore solo dal 1903.
I feriti tra i soldati furono 52, però «comprendendo anche quelli feritisi accidentalmente per caduta da cavallo». Secondo Valera i feriti più gravi avrebbero avuto ferite lacero-contuse al capo (probabilmente per le sassaiole e i lanci di tegole dai tetti), altri invece ferite superficiali o distorsioni; infine l'unico ferito d'arma da fuoco sarebbe stato un caporale in seguito all'esplosione accidentale di un colpo dal proprio revolver «mentre si trovava seduto sui gradini della cattedrale in piazza del Duomo».
Lo stato d'assedio venne proclamato per la provincia di Milano il 7 maggio sulla base delle notizie allarmanti trasmesse da Bava Beccaris, dal questore Minozzi e dal sindaco Vigoni.
È possibile che la decisione di Starabba di Rudinì fosse stata influenzata dal ricordo della rivolta di Palermo del 1866 avvenuta quando era sindaco della città.Il 5 settembre 1898 venne pubblicato sulla Gazzetta Ufficiale il decreto che faceva cessare l'incarico attribuito al generale Bava Beccaris. Già dal 1º agosto lo stato d'assedio era stato tolto per la provincia di Como e dalla stessa data il generale Bava Beccaris cessò dall'incarico della direzione generale della Polizia per le province di Bergamo, Brescia, Como e Sondrio. Lo stato d'assedio fu prolungato per Milano e per Firenze in attesa di un pronunciamento della Cassazione su alcuni ricorsi; ci fu però anche una richiesta esplicita di Umberto I il 31 luglio.
Con lo stato d'assedio vennero immediatamente imposte norme per ristabilire l'ordine:
censura sui telegrammi.In seguito il coprifuoco fu progressivamente ridotto. Poiché si pensava che i rivoltosi potessero comunicare rapidamente spostandosi in bicicletta, dal 10 maggio fu proibito l'uso di «biciclette, tricicli e tandems»; tra i primi fermati era segnalato il ciclista Luigi Masetti.Vari interventi erano invece tesi a colpire l'opposizione politica. Furono soppressi quattordici periodici; furono arrestati diversi giornalisti e anche deputati.
Vennero perquisite la Camera del Lavoro e le sedi dei repubblicani Circolo Operaio e Fascio Carlo Cattaneo, sequestrando numerosi documenti. Dal 10 maggio si ebbero anche decreti contro i cattolici intransigenti e fu chiuso L'Osservatore Cattolico; seguì lo scioglimento del comitato diocesano e dei comitati parrocchiali. Il 24 maggio don Albertario fu arrestato a Finalborgo.
Venne sciolta la Camera del Lavoro con le 109 società collegate. In totale vennero soppresse 429 associazioni.
Emblematico il caso della Società Umanitaria: il consiglio direttivo fu sciolto con decreto del 14 maggio perché «nelle ultimi elezioni è venuta, per l'amministrazione, nelle mani di persone notoriamente affigliate ai partiti estremi con serio pericolo che ne volgano i mezzi a fine settario per la propaganda di idee sovversive e per la preparazione della rivolta contro gli ordini costituiti»; ne venne modificato lo Statuto limitandone le funzioni e snaturandone le finalità.Insegnanti comunali aderenti a «partiti sovversivi» furono licenziati. Ettore Ciccotti, docente di storia antica dell'Università di Pavia, fu accusato di propaganda sovversiva e si rifugiò in Svizzera; fu condannato in contumacia e venne destituito dalla cattedra.
In tutti i territori sottoposti al generale Bava Beccaris furono arrestate in totale circa 2000 persone e ci furono circa 1140 deferiti al tribunale di guerra.Si svolsero 129 processi con 828 imputati, dei quali 224 erano minorenni e 36 erano donne; nel complesso ci furono 688 condanne e 140 assoluzioni. Circa 300 condanne furono con pene inferiori a 6 mesi e 85 con pene tra 5 e 16 anni di reclusione. La condanna a 16 anni fu per il socialista Dino Rondani, nel frattempo fuggito in Svizzera.
Le udienze si svolsero in una sala a pianterreno dell'ala sinistra del Castello Sforzesco, all'epoca oggetto di restauro da parte di Luca Beltrami e sede del Museo del Risorgimento e di altre istituzioni.
Torelli Viollier riportò un esempio della censura applicata alla trascrizione delle udienze.
L'attenzione generale si concentrò in particolare su due processi, quello «dei giornalisti» e quello «dei politici».
Il processo detto «dei giornalisti» vide 24 imputati; solo alcuni erano effettivamente giornalisti. Vennero accusati principalmente in quanto appartenenti a gruppi anarchici, socialisti o repubblicani. Caso particolare fu quello di don Albertario perché i suoi articoli «gareggiavano cogli altri di violenza così da attaccare con sottile ironia la Monarchia e le istituzioni, seminando l'odio di classe fra contadini e padroni e fra le altre classi sociali e distogliendo buona parte del clero da quell'opera di pacificazione che per la sua missione sarebbe destinato a compiere, costituendo in tal modo un fomite alla rivolta anche con articoli violenti, quando questa era già scoppiata».Il 23 giugno furono pronunciate le seguenti condanne:
Sante Callegari, in seguito scultore, un anno e sei mesi di detenzione da scontarsi in una casa di correzione in quanto minorenne
Gustavo Chiesi, direttore de L'Italia del Popolo, sei anni di reclusione e uno di sorveglianza
Carlo Romussi, direttore de Il Secolo, quattro anni, due mesi di reclusione e un anno di sorveglianza
Don Davide Albertario, direttore de L'Osservatore Cattolico, tre anni di detenzione e lire 1000 di multa.Nel processo furono assolti Ulisse Cermenati, Enrico Del Vecchio, Pietro Invernizzi, Arnaldo Seneci e Pietro Zavattari.
Il processo detto «dei politici» iniziò il 27 luglio e ebbe come imputati i deputati Luigi De Andreis (repubblicano), Filippo Turati e Oddino Morgari (socialisti). Nonostante l'immunità parlamentare, i tre erano stati arrestati durante lo stato d'assedio: De Andreis a Milano durante una perquisizione al giornale Il Secolo; Turati in questura a Milano dove si era presentato per avere informazioni sull'arresto di Anna Kuliscioff; Morgari era stato fermato a Roma. La Camera dei deputati aveva concesso l'autorizzazione a procedere contro di loro nella seduta del 9 luglio con 207 voti a favore, 57 contrari e 16 astenuti. Vennero accusati «perché, col mezzo di opuscoli, discorsi e conferenze, col mezzo dell'istituzione di circoli, comitati, riunioni e leghe di resistenza, e allo scopo, concertato e stabilito fra essi e altri capi ora latitanti di partiti sovversivi, di mutare violentemente la costituzione dello Stato e la forma di governo, riuscirono a suscitare la guerra civile e a portare la devastazione e il saccheggio nella città di Milano nei giorni 6, 7, 8 e 9 maggio ora decorso, cooperando anche immediatamente e direttamente all'azione, e procurando di recarvi assistenza e aiuto».La sentenza del 1º agosto 1898 condannò De Andreis e Turati a 12 anni, all'interdizione perpetua dai pubblici uffici, all'interdizione legale durante l'espiazione della pena e al pagamento delle spese processuali. Morgari fu assolto.
Furono presentati ricorsi alla Cassazione per l'annullamento delle condanne del tribunale di guerra, ma il 22 agosto furono tutti respinti.Con la fine dello stato d'assedio e il ritorno di varie pubblicazioni soppresse, iniziò una serie di appelli per l'amnistia nei confronti dei condannati.
Il 29 dicembre 1898 fu concessa un'amnistia per alcune pene stabilite dai tribunali militari di Milano, Firenze e Napoli: furono condonate le condanne fino a due anni di reclusione e le altre condanne vennero ridotte di due anni; per i minorenni e per le donne l'amnistia fu estesa per condanne fino a tre anni di reclusione; furono condonate le pene pecuniarie. In questa amnistia rientrò, ad esempio, la condanna di Anna Kuliscioff; don Albertario si vide la condanna ridotta a un anno.
Nel gennaio 1899 iniziarono le pubblicazioni della rivista Pro Amnistia che raccoglieva numerosi appelli; il primo numero conteneva scritti di Ernesto Teodoro Moneta, Filippo Meda, Claudio Treves, Edoardo Porro, Augusto Murri, Paolo Valera, Olindo Guerrini, Max Nordau e Adolfo Zerboglio.Il 3 febbraio 1899 la Camera dei deputati dichiarò decaduti Turati e De Andreis in seguito alla loro condanna; furono dichiarati vacanti i collegi elettorali di Milano V e di Ravenna I. Turati, ancora in carcere, fu ricandidato da socialisti, radicali e repubblicani nel collegio di Milano V e la sua elezione fu data per scontata, tanto che non si presentarono altri candidati; il 2 giugno la Camera annullò l'elezione.Con decreto del 4 giugno 1899 Umberto I concesse una nuova amnistia senza limitazioni. Turati fu nuovamente candidato alle elezioni suppletive per il collegio Milano V che si tennero il 13 agosto; fu rieletto sconfiggendo nettamente il candidato moderato.
Il 10 dicembre 1899 si tenne l'elezione del nuovo Consiglio comunale con la netta vittoria della lista popolare; il nuovo sindaco fu Giuseppe Mussi, deputato radicale e padre di Muzio Mussi, ucciso il 5 maggio 1898 negli scontri a Pavia.
Il generale Bava Beccaris ricevette numerosi attestati di ringraziamento e congratulazioni.Con regio decreto del 5 giugno 1898 furono attribuite ufficialmente «ricompense a coloro che maggiormente si distinsero in occasione dei disordini avvenuti in aprile e maggio 1898», con numerose onorificenze per i militari coinvolti nei fatti di Milano. Il generale Bava Beccaris fu nominato grand'ufficiale dell'Ordine militare di Savoia «per gli importanti servizi resi allo Stato».
Il generale Luchino Del Mayno fu nominato commendatore dell'Ordine militare di Savoia «per l'alta intelligenza e l'energia con cui impiego sempre le truppe ai suoi ordini allo scopo di far fronte alla rivolta ottenendo risultati pronti ed efficaci». Furono assegnate nove medaglie d'argento al valor militare (una al soldato Tomasetti, morto durante gli scontri), 36 medaglie di bronzo al valor militare e 31 encomi solenni. Ci furono 10 nomine nell'Ordine dei Santi Maurizio e Lazzaro e altre 15 nomine nell'Ordine della Corona d'Italia.
Il generale Bava Beccaris fu anche nominato senatore del Regno con decreto del 16 giugno 1898.
Giuseppe Vigoni, ex sindaco di Milano, il 14 giugno 1900 fu nominato senatore del Regno da Umberto I.Su indicazione del generale Bava Beccaris, con decreto del 13 maggio il prefetto Antonio Winspeare fu sollevato dall'incarico e collocato a disposizione; venne assegnato alla prefettura di Venezia dal 1 settembre. Passò poi a Firenze nel 1900 e fu collocato a riposo per anzianità di servizio nel 1904.Il generale Bava Beccaris propose il questore Vincenzo Minozzi (n. 1848), presente a Milano da novembre 1897, per una ricompensa, ma il prefetto Winspeare inviò una protesta scaricando sui funzionari di pubblica sicurezza la responsabilità per i fatti del 7 maggio. Minozzi rimase a Milano per poco e fu trasferito a Genova nel gennaio 1900; nello stesso anno, su sua richiesta, passò all'Amministrazione provinciale come consigliere delegato e fu trasferito ad Ascoli Piceno. Nel 1906 fu prima collocato a disposizione e poi fu trasferito a Girgenti; passò poi a Vicenza nel 1910 e a Cagliari nel 1911 e nello stesso anno fu collocato a riposo su sua richiesta.L'unica medaglia d'argento al valor militare fu per Domenico Violi, morto il 6 maggio; furono assegnate anche tre medaglie di bronzo. Ci fu anche qualche encomio e qualche gratifica dal ministero e tre nomine a cavaliere della Corona d'Italia, compreso il viceispettore Ettore Prina. Prina fu descritto da Turati come «l'anima dannata non solo del nostro processo, ma di tutte le persecuzioni da anni in qua in Milano»; Valera lo indicava come «la jena del '98» o «il boia del '98». Nel 1903 Prina fu al centro di uno scandalo perché risultò aver pagato a Londra come informatore Gennaro Rubino che poi nel 1902 attentò alla vita di Leopoldo II del Belgio.
Riconoscimenti vennero offerti dall'Unione Popolare Milanese ad alcuni abitanti che si erano impegnati per l'assistenza alle truppe.
Luca Comerio, fotografo professionista, realizzò numerose fotografie degli avvenimenti, riportate nelle principali riviste illustrate dell'epoca, come L'Illustrazione Italiana, L'Illustrazione popolare e La Tribuna illustrata. L'Illustrazione Italiana pubblicò ben 20 sue immagini, anche se alcune appaiono evidentemente ridisegnate. In seguito Comerio dichiarò che parecchie foto gli furono sequestrate e che furono anche utilizzate dalle forze dell'ordine per identificare i partecipanti ai moti. Ottenne però anche un lasciapassare dal generale Bava Beccaris.
Nonostante la disponibilità di fotografie, le copertine delle riviste continuarono ad essere opera di illustratori. Achille Beltrame, all'epoca autore delle copertine dell'Illustrazione Italiana, si ispirò a una delle foto di Comerio per realizzare un quadro a olio.
Nel 1898 Comerio divenne socio del Circolo Fotografico Lombardo, che ne diede la notizia nel Bollettino dell'associazione citando l'importanza storica delle sue fotografie.
Comerio non fu però solo e vari fotografi ripresero gli avvenimenti, come ad esempio Giuseppe Maria Serralunga Langhi (1858-1933), autore di numerose foto utilizzate per il volumetto Milano durante i tumulti 6-10 maggio 1898, supplemento illustrato del quotidiano Lega Lombarda.
Il 5 giugno 1898 Giovanni Pascoli pubblicò Pace!, dedicato alla regina Margherita di Savoia («All'Augusta Donna che pianse sulle sventure e pregò per la pacificazione del suo popolo»).Dal 1898, influenzato anche dai moti di Milano, Giuseppe Pellizza da Volpedo iniziò a lavorare alla terza versione del quadro poi denominato Il quarto stato.
Inno del sangue (poi titolato Il feroce monarchico Bava) è un canto anarchico relativo alle repressioni di Milano scritto tra il 1898 e il 1900.
Il 29 luglio 1900 l'anarchico Gaetano Bresci assassinò il re Umberto I a Monza; durante il processo citò esplicitamente i moti di Milano.Nel 1938 nel convento dei cappuccini fu posta una lapide di ringraziamento per quanti aiutarono i frati durante i fatti.Nel 1975 Lucio Dalla e Roberto Roversi scrissero la canzone Parole incrociate (album Anidride solforosa) contenente riferimenti ai moti di Milano del 1898.
Nel 1976 un antimonumento a Bava Beccaris venne posizionato di fronte alla Palazzina Liberty, all'epoca sede del collettivo teatrale di Dario Fo. Opera di Ugo Guarino, era formato con vari rottami e completato dalla scritta provocatoria «Il popolo milanese al grande fondatore della democrazia giustamente premiato dal re buono per aver eliminato i facinorosi, i cittadini benemeriti posero». Venne distrutto nel 1985 dal Comune di Milano.
Il 10 maggio 1908, per il decimo anniversario, venne posta una lapide commemorativa presso la Camera del lavoro di Milano e si svolse un corteo fino al cimitero di Musocco.
Nel 1998, in occasione del centesimo anniversario, la Società Umanitaria ospitò dal 1º maggio al 16 giugno la mostra documentaria Il '98 a Milano organizzata dalla Provincia di Milano e dalla Fondazione Anna Kuliscioff.
 P.L. Ballini, Le Elezioni nella storia d'Italia, dall'Unità al fascismo: profilo storico-statistico, Bologna, Il Mulino, 1988, ISBN 978-8815018182.
 F. Bava Beccaris, Relazione sulla sommossa di Milano del 1898, in Corriere della Sera, 6-7 novembre 1898,  pp. 1-2.
 Bollettino ufficiale delle nomine, promozioni e destinazioni negli uffiziali dell'esercito italiano e nel personale dell'amministrazione militare, Roma, 1898.
 A. Canavero, Milano e la crisi di fine secolo (1896-1900), Milano, 1976, SBN IT\ICCU\RAV\0010242.
 A. Canavero e G. Ginex (a cura di), Il '98 a Milano. Fatti, personaggi, immagini, Milano, 1998, ISBN 88-202-1272-2.
 N. Colajanni, L'Italia nel 1898. Tumulti e reazione, Milano, 1898, SBN IT\ICCU\IEI\0016430.
 L. Del Mayno, Relazione sulla sommossa di Milano del 1898, in Corriere della Sera, 7-8 novembre 1898,  pp. 1-2.
 V. Hunecke, Comune e classe operaia a Milano (1859-1898), in Studi storici, 1976,  pp. 63-96.
 A.M. Isastia, Considerazioni su recenti contributi storiografici sulla crisi di fine secolo, in Rassegna storica del Risorgimento, 1979,  pp. 48-67.
 G.C. Maffei, La marcia degli italiani attraverno la Svizzera nel maggio del 1898, in Bollettino Storico della Svizzera Italiana, 1979,  pp. 93-113.
 M. Punzo, Le elezioni amministrative milanesi del 1899, in Rassegna storica del Risorgimento, 1977,  pp. 161-202.
 R. Terruzzi, I tumulti del 1898 a Milano. Pagine di diario, in Rassegna storica del Risorgimento, 1939,  pp. 745-750.
 P. Valera, Dal cellulare a Finalborgo, Milano, 1899. -  formato pdf (PDF), su Biblioteca Nazionale Braidense.
 P. Valera, La sanguinosa settimana del maggio '98, a cura di E. Ghidetti, Bari, 1973.
 L. Villari, I fatti di Milano del 1898. La testimonianza di Eugenio Torelli Viollier, in Studi storici, 1967,  pp. 534-549. (Testo della lettera di E. Torelli Viollier)
 A. Winspeare, Il diffamatore dei partiti popolari: copia di appunti del prefetto Winspeare sui tumulti di Milano, in La nuova commedia umana, nº 17, 7 maggio 1908,  pp. 1-7. - Ripubblicato anche in  A. Winspeare, Narrazione del prefetto Winspeare, in La folla, nº 17, 26 aprile 1914,  pp. 6-12.
 Mario Isnenghi, I fatti di Milano del 1898 (MP3), su Wikiradio, 7 maggio 2015.

I Motörhead (IPA: [ˈməʊtə(ɹ)hɛd]) sono stati un gruppo musicale hard & heavy britannico, formatosi a Londra nel 1975 per iniziativa del cantante, bassista e leader storico Lemmy e scioltosi alla fine del 2015 in seguito alla sua morte.Sono ritenuti tra gli ispiratori principali dello speed metal, anche se Lemmy Kilmister e i suoi compagni di band si definivano autori di brani di puro e semplice rock and roll. I temi più spesso ricorrenti nelle loro canzoni sono la guerra, le sostanze stupefacenti, il sesso, il rock e la vita "on the road". A livello mondiale hanno venduto più di 30 milioni di dischi.
La band fu fondata nel 1975, quando Ian Fraser Kilmister, detto Lemmy, allora bassista del gruppo space rock Hawkwind, venne licenziato dalla band durante una tournée in Canada per possesso di sostanze stupefacenti (anfetamine), e rinchiuso in prigione per cinque giorni. Lemmy, attivo nella scena underground inglese già dagli anni sessanta con i Rockin' Vickers e i Sam Gopal, decise di formare una propria band assieme al chitarrista Larry Wallis (già nei Pink Fairies) e al batterista Lucas Fox. Il nome prescelto fu all'inizio "Bastard", ma venne presto cambiato su suggerimento del loro manager dell'epoca Doug Smith, visto che a suo parere; "Con un nome come quello è quasi impossibile che partecipiate un giorno a Top of the Pops". Venne quindi scelto il nome "Motörhead", tratto dal titolo dell'ultima canzone scritta da Lemmy Kilmister per gli Hawkwind. Tale termine indica, in gergo, lo speed freak, in riferimento agli effetti delle anfetamine. L'umlaut sulla lettera "Ö" del loro nome si presume sia solo un effetto dell'umlaut dell'heavy metal, come avevano già fatto in precedenza i Blue Öyster Cult. L'umlaut non altera comunque la pronuncia del loro nome, che viene quindi detto semplicemente con una "O" normale.
I Motörhead debuttarono dal vivo il 20 luglio 1975 alla Roundhouse di Londra. Dopo pochi spettacoli Lucas Fox cedette il suo posto di batterista all'allora esordiente Phil Taylor (più tardi soprannominato "Philty Animal" Taylor). Con questa formazione la band registrò il suo primo album On Parole, che verrà però rifiutato dall'etichetta United Artists, la quale lo consegnerà alle stampe solo tre anni più tardi. Poi nel 1976 anche Larry Wallis venne sostituito dal più esperto Eddie Clarke, che già aveva militato nei Curtis Knight e negli Zeus. Fu così completato l'organico storico dei Motörhead, che resterà invariato fino al 1982 e che molti ancora oggi considerano la "formazione classica" del gruppo.
Nel 1977 i Motörhead firmarono per l'etichetta discografica Stiff Records ma il loro singolo, Leaving Here, non venne pubblicato in Inghilterra fino alla ristampa in cofanetto dei primi dieci 45 giri dell'etichetta, intitolato Bunch of Stiffs.
Il disco uscì, invece, in Francia e Scandinavia. Il 1º aprile dello stesso anno la band si esibì nell'ultimo concerto al Marquee Club di Londra.Sostenuti da Ted Carrol dell'etichetta Chiswick Records, per la quale avevano recentemente firmato, i Motörhead fecero uscire il loro primo album ufficiale, l'omonimo Motörhead, già preceduto da un omonimo singolo degli Hawkwind. L'album, registrato in soli due giorni, fu la loro cartolina di presentazione e documentò, in modo efficace, lo stile ruvido e trascinante del trio, caratterizzato dal cantato rauco e graffiante di Lemmy, dai ritmi incalzanti supportati dal tuonante basso dello stesso cantante e dalla batteria, e dagli assoli di chitarra molto incisivi, che però non intaccarono la trascinante melodia di base. I Motörhead si presentarono quindi come una band capace di fondere punk e hard rock, facendo nascere quello che da molti critici è stato considerato il rock and roll più duro, veloce e saturo della storia musicale. Nella copertina del disco apparve inoltre per la prima volta lo Snaggletooth, simbolo grafico creato dall'artista Joe Petagno e che diventerà in futuro il simbolo principale dei Motörhead.
Nel 1978, dopo aver avviato una collaborazione con i The Damned, rimasta però priva di concreto seguito, la band abbandonò la Chiswick in favore della Bronze Records. Questa sarà solo la prima di una lunga serie di rotture con le case discografiche. L'accordo con la Bronze sarà inaugurato dal 45 giri Louie Louie.
Nel 1979, il gruppo sfornò due album diventati ormai dei veri e propri classici nel mondo metal, ovvero i dischi Overkill e Bomber. Entrambi gli album furono prodotti da Jimmy Miller e si rivelarono abbastanza fortunati sotto il profilo delle vendite.
In essi la band perfezionò la proposta del loro precedente album, senza limitarne però minimamente l'irruenza e l'aggressività, confermando l'evidente stato di grazia del gruppo.
La famosa traccia Overkill si può oggigiorno comparare, nell'ambito del genere heavy metal, alle canzoni Anarchy in the U.K dei Sex Pistols per il punk e Smells Like Teen Spirit dei Nirvana per il grunge.
Essa è infatti una tra le canzoni rock più importanti della storia per influsso tecnico e pregnanza semantica. La parola "overkill", tradotta dall'inglese, può significare un sovraccarico che fa esplodere l'oggetto su cui viene applicato.Anche l'album Bomber, ritenuto uno dei migliori lavori in studio dei Motörhead di sempre, rispetto al predecessore Overkill fu un album più introspettivo. In esso sembrò che Lemmy, il cantante del gruppo, in un solo anno avesse voluto mostrare tutte le sue capacità e qualità, lavorando attentamente sul lato pubblico e su quello privato.Nello stesso anno, nel corso di un tour svoltosi dalla band con l'appoggio dei Saxon, i Motörhead incisero alcuni brani, poi raccolti in un EP live che, pubblicato nel 1980 con il titolo The Golden Years, raggiunse la posizione numero 10 nelle classifiche del Regno Unito.
Dopo un tour europeo e un'apparizione televisiva nello storico programma musicale Top of the Pops nel 1980, la band lavorò con Vic Maile in quello che sarà poi considerato il loro miglior album in studio e anche il più fortunato sotto il profilo delle vendite avendo raggiunto la posizione 4 nelle classifiche britanniche, il tellurico Ace of Spades, che riuscì a dare alla band grande notorietà sia nel Regno Unito che nel resto dell'Europa.L'album, rispetto ai precedenti, fu reso forte da un'esecuzione perfetta e da una graniticità assoluta e, come si poté notare anche dalla copertina, dove per la prima volta apparve il famoso "asso di picche", esso abbandonò la fumosità polverosa per acquistare una luce più brillante e accecante, quella del sole del deserto e l'azzurro del cielo, panorama nel quale furono fotografati gli stessi Motörhead per la copertina dell'album.Seguì così una tournée inglese, denominata Ace Up Your Sleeve Tour, in compagnia dei Weapon, che si concluse in un main event seguito da 14.000 fan durante un festival estivo, svolto dal gruppo in compagnia di band come i Saxon e gli Angel Witch.Nel 1981 il batterista Phil Taylor ebbe un grave incidente al collo che lo rese incapace di suonare per quasi un anno. In tale periodo Lemmy Kilmister e Eddie Clarke pubblicarono, insieme alle Girlschool, l'EP St. Valentine's Day Massacre, disco che incluse anche la famosa Please Don't Touch.La fama del gruppo, oltre che ai dischi in studio, divenne sempre più legata alle strabilianti esibizioni dal vivo che il trio offrì nei tour, organizzati ormai in tutto il mondo. Ed è proprio grazie a un album registrato dal vivo che la band ottenne la definitiva consacrazione a livello mondiale. Nel 1981 uscì infatti No Sleep 'til Hammersmith, disco che debuttò alla posizione numero 1 delle classifiche inglesi.
Il disco, registrato nella Hammersmith Odeon di Londra durante il The Short, Sharp, Pain In The Neck Tour, si può considerare uno dei più violenti album della storia del rock; ascoltandolo infatti si nota una band, nel suo periodo d'oro, che riarrangia i brani più classici della propria discografia in un modo spaventosamente martellante e attivo, realizzando un'opera di ispirazione per molte band hardcore venute dopo. Nel 1982 i Motörhead diedero alle stampe Iron Fist, un nuovo capitolo di viscerale e potente rock & roll. Esso fu l'ultimo disco pubblicato con Eddie Clarke il quale, durante il tour successivo, lasciò i compagni a causa di divergenze interne, venendo sostituito tempestivamente dall'ex Thin Lizzy Brian "Robbo" Robertson, che registrerà, appena inserito, il tanto discusso Another Perfect Day del 1983, uno degli album più melodici dell'intera storia della band.
Nel frattempo, Lemmy Kilmister pubblicò, in coppia con Wendy O. Williams dei Plasmatics, un 45 giri intitolato Stand by Your Man contenente la reinterpretazione dell'omonimo brano della cantante country americana Tammy Wynette.
Nel 1983 Robbo lasciò il gruppo seguito, anche se temporaneamente, dal batterista Philty "Animal" Taylor, al cui posto venne ingaggiato, negli anni 1984-1987, Pete Gill, già nei Saxon.Nel 1984 Lemmy Kilmister svolse delle audizioni per cercare un nuovo chitarrista. La scelta cadde su due pretendenti (anche se Kilmister aveva inizialmente deciso di prenderne uno solo), Phil Campbell e Würzel.
I Motörhead ritornarono così ad essere un quartetto, alimentato dal poderoso impatto sonoro dei due chitarristi.
La nuova formazione, composta quindi da Kilmister, Campbell, Burston e Gill, entrò in studio di registrazione e nel 1984 pubblicò la sua prima raccolta, intitolata No Remorse, contenente, oltre ai brani classici, anche quattro tracce inedite registrate con la nuova formazione, tra cui anche la leggendaria Killed by Death, uscita come singolo e poi accompagnata da un videoclip. Il disco decretò anche la fine del rapporto con la Bronze Records. Il 10 giugno dello stesso anno la band suonò in Belgio all'Heavy Sound Festival in compagnia degli allora giovanissimi Metallica.Nel 1985, per festeggiare i dieci anni di attività, in un concerto all'Hammersmith Odeon salirono sul palco tutti i vecchi componenti, convocati per suonare una versione di Motörhead all'unisono.
Il concerto venne ripreso per poi essere pubblicato in VHS col titolo The Birthday Party, e poi come DVD nel 2003.
Il 1986 fu invece l'anno del celebre Orgasmatron, uscito per la nuova etichetta GWR Records e prodotto da Bill Laswell, che segnò il ritorno alla potenza e alla velocità degli esordi. Il suono prodotto fu reso però meno grezzo del passato. Il 1986 fu anche l'anno che coincise con la partecipazione al Monsters of Rock del Circuito di Donington Park.
Nel 1987 la band lavorò alla colonna sonora del film Mangia il ricco, pellicola nella quale Lemmy Kilmister ebbe un piccolo ruolo.
La notizia più importante fu tuttavia il ritorno del batterista Philty Animal Taylor al posto del dimissionario Pete Gill per il viscerale Rock 'n' Roll, che entrò alla posizione numero 43 nel Regno Unito.L'anno successivo fu il momento di un altro live: Nö Sleep at All, considerato, anche per il titolo, il fratello minore di No Sleep 'til Hammersmith.
Nel 1989 i crescenti contrasti con la GWR portarono alla rottura definitiva del contratto. Nel frattempo Lemmy Kilmister appariva, suonando il basso, nel nuovo disco di Nina Hagen.
Finalmente, nel 1990, il gruppo ebbe l'interessamento di una grande etichetta discografica, la Sony Music. Questo fu il primo contratto dei Motörhead per una major dopo ben quindici anni di carriera.
Con tale casa il gruppo trovò per la prima volta anche una totale assenza di intrusioni da parte dell'etichetta nella scelta dell'orientamento musicale, fatto che diede ai Motörhead libera scelta di comporre. Intanto il gruppo, all'apice assoluto di popolarità, conquistò nel 1991 la nomination ai Grammy Awards nella categoria Best Metal Performance grazie all'ottimo album 1916, che fu supportato anche da un tour in compagnia di Alice Cooper e dei Judas Priest.
L'album fu considerato da molti uno dei migliori lavori in assoluto della band, che in quel periodo stava vivendo una vera e propria seconda giovinezza.
La traccia che dà il nome all'album è un invito alla riflessione sui massacri della prima guerra mondiale. Essa è un'insolita (per lo stile del gruppo) ballata lenta e melodica, in cui la voce di Lemmy Kilmister è accompagnata da percussioni e da una tastiera elettronica. Nel disco inoltre fu inserita anche l'ormai classica R.A.M.O.N.E.S, omaggio al famoso gruppo punk Ramones.
L'anno seguente fu il turno dell'opaco March ör Die, che segnò anche l'addio definitivo alla batteria da parte di Philty Animal Taylor, sostituito dallo svedese Mikkey Dee (ex King Diamond).
Ci fu inoltre un altro tour con gli amici Saxon, denominato Bombers and Eagles in '92.
Inoltre nello stesso anno compongono "Hellraiser" dedicato alla saga horror omonima e inclusa nel film Hellraiser III.
L'addio di Philty rimase per lungo tempo un mistero all'interno della storia della band che però, col passare del tempo, divenne più chiaro. Fu detto infatti che egli era stato licenziato dalla band per non aver imparato bene la parte batteristica della canzone I Ain't No Nice Guy, dall'album March ör Die, Un'altra tesi sostenne che le prestazioni del batterista, che andava verso la quarantina d'età, fossero notevolmente diminuite, privato di quella velocità fondamentale per un gruppo come i Motörhead. Inoltre, i due chitarristi Phil Campbell e Würzel, che si erano a lungo lamentati con il leader Lemmy Kilmister per le scarse prestazioni dietro le pelli di Taylor, provarono, in gran segreto, un altro batterista per il gruppo, quando ancora Philty era presente. Esso rimase conosciuto come "Magpie" e si sa che era proveniente da band come i Medicine Hat e poi successivamente i The High Priest Of Hell.
Risolti i problemi di formazione, nel 1993 anche la WTG/Sony scaricò la band che, per tutta risposta, autopubblicò l'eloquente Bastards, uscito per l'etichetta indipendente ZYX Records e per la prima volta fuori dalle classifiche inglesi. Il disco segnò una notevole maturazione di Lemmy Kilmister nella scrittura dei testi, specialmente quando l'argomento si incentrava sui massacri della seconda guerra mondiale. L'autoproduzione però fu un fallimento in quanto la qualità di registrazione e la distribuzione del CD furono di basso livello.
Nel 1994 la band si esibì in un tour con i Black Sabbath e i Ramones. L'anno successivo, anno del ventesimo anniversario e del cinquantesimo compleanno di Lemmy, la band pubblicò il buon album Sacrifice, dopo aver firmato per l'etichetta CMC/SPV GmbH.
Il disco fu considerato uno dei lavori migliori degli anni novanta della band. Il giorno successivo all'uscita dell'album però il chitarrista Würzel abbandonò la band dopo dodici anni di permanenza senza un preciso motivo per poi finire nei Disgust. La formazione ritornò quindi ad essere un classico terzetto; questa line-up, formata da Lemmy, Phil Campbell e Mikkey Dee, rimase costante fino ai giorni attuali.
Intanto il 14 dicembre la band registrò a Los Angeles, insieme ai Metallica, un disco in occasione dei cinquant'anni di Lemmy. Esso fu intitolato The Lemmy's a.k.a. Metallica e venne pubblicato come bootleg, non venendo però considerato nella discografia ufficiale di nessuna delle due band. I Motörhead ritornarono alla ribalta con nuovi dischi come Overnight Sensation che, sempre legato a suoni ruvidi e mai commerciali, confermò la statura dei Motörhead in termini di grinta e potenza, in grado di competere con le nuove generazioni del rock duro. Il disco conteneva anche la traccia Love Can't Buy You Money, dove alcuni notarono la relazione narrata in essa con la storia dell'abbandono di Würzel.
Nella fine del decennio uscirono anche l'ottimo Snake Bite Love (1998) e il successivo live, Everything Louder Than Everyone Else (1999), riassunto di 5 lustri di carriera e registrato ad Amburgo nel 1998.
Inoltre venne riedita, con altre nuove canzoni, la raccolta non-ufficiale uscita già nel 1993 e intitolata All the Aces.
A testimoniare l'importanza storica del gruppo, apparvero sul mercato anche due dischi tributo dedicati a Kilmister e compagni. Durante il 1999 la band con i Manowar, e i Dio, supportati dai Lion's Share intraprendono il Monsters of the Millenium Tour.
L'inossidabile Lemmy, a inizio millennio, dotò i numerosi fan di un nuovo disco, We Are Motörhead, pubblicato nel 2000. Esso, anticipando una lunga serie di concerti nelle due Americhe e in Europa, contenne anche la nota cover dei Sex Pistols God Save the Queen. Il 12 settembre dello stesso anno uscì anche la raccolta The Best of Motörhead, pubblicata per la Sanctuary Records. Per il 22 ottobre invece, venne organizzato uno spettacolo in occasione del venticinquesimo anniversario della nascita del gruppo, nel quale parteciparono, come ospiti speciali, anche alcuni importanti musicisti rock, tra i quali Brian May (Queen), l'ex-Motörhead "Fast" Eddie Clarke, Doro Pesch, Ace dei Skunk Anansie e molti altri, in un concerto svoltosi alla Brixton Academy di Londra. L'evento è stato ripreso per poi venire pubblicato in DVD (25 & Alive Boneshaker) e in CD (Live at Brixton Academy).
Nel 2002 fu invece la volta dell'album Hammered, a cui seguirà una serie di tour in tutto il mondo per promuoverlo. Nel 2003 verrà a mancare la madre di Phil Campbell, che quindi non parteciperà a tre date negli Stati Uniti, venendo sostituito da Todd Youth alla chitarra. Il 7 ottobre è la volta invece del box-set Stone Deaf Forever!.
Un anno dopo esce l'acclamato album Inferno, disco che riportò la band sull'onda del successo e che si rivelò essere uno degli album più heavy metal della storia del gruppo, proprio sulla scia di Sacrifice, presentando addirittura richiami al thrash metal grazie a canzoni come In the Name of Tragedy. Inoltre, l'album contiene anche una traccia acustica, poi accompagnata da un video, Whorehouse Blues, diventato ormai brano immancabile dal vivo dalla band.
Nel 2005 la band celebrò il trentennale di attività con un concerto in Germania del dicembre 2004, ripreso e poi pubblicato nel DVD Stage Fright. Sempre nello stesso anno, nel corso della quarantasettesima edizione dei prestigiosi premi statunitensi Grammy Award, i Motörhead guadagnarono, dopo le numerose nomination passate, il loro primo Grammy per la categoria Best Metal Performance, grazie alla reinterpretazione dei Metallica Whiplash.
Inoltre, il 10 dicembre 2005 a Perth, in Australia, insieme ai Mötley Crüe suonarono Anarchy in the UK, famosa canzone dei Sex Pistols.
Il 3 giugno 2006, la band si esibì all'unico concerto italiano dell'anno, durante l'edizione del festival Gods of Metal. Nell'agosto 2006 è stato pubblicato l'album Kiss of Death, e il video della canzone Be My Baby è stato messo on-line. Dopo la pubblicazione di tale disco, il gruppo è partito subito per un tour europeo che ha registrato una serie incredibile di concerti tutto esaurito. Inoltre la band ha deciso di sponsorizzare una squadra di calcio inglese, il Greenbank di Lincoln, composta da bambini under-11, squadra che è attualmente al secondo posto della classifica del loro torneo. La squadra scende quotidianamente in campo sulle note della canzone Ace of Spades e ha, impresso sulla maglietta, il famoso logo del gruppo, lo Snaggletooth.Il 20 giugno i Motörhead si sono esibiti allo Stadio Olimpico di Roma di supporto agli Iron Maiden. Il 16 luglio dello stesso anno è stato pubblicato un nuovo disco dal vivo, intitolato Better Motörhead Than Dead: Live at Hammersmith. L'album, celebra in due CD il trentesimo anniversario del gruppo, registrato nel giugno del 2005 all'Hammesmith Odeon di Londra.Verso la fine dell'anno viene ripubblicato Stage Fright, nel nuovo formato HD DVD, divenendo così il primo HD DVD musicale del mondo. Il 21 settembre, Joe Petagno, disegnatore e autore insieme a Lemmy Kilmister del simbolo della band, lo Snaggletooth, ha pubblicato un comunicato in cui rifiuta di cedere al management del gruppo i diritti sull'uso dello stesso simbolo e che non lo disegnerà più. Questo rapporto di amicizia e di lavoro è stato interrotto dopo quasi trent'anni di collaborazione.
Nel 2008 viene pubblicato il diciannovesimo lavoro della band, Motörizer, dal quale è stato estratto il video della canzone Rock Out. La copertina del disco, non contiene, per la terza volta nella storia della band, lo Snaggletooth. Nell'agosto dello stesso anno la band ha partecipato al Metal Masters Tour, assieme a Judas Priest, Heaven & Hell e Testament. Nel mese di luglio 2009 invece il gruppo è ritornato in Italia per tre date da attrazione principale a Roma, Firenze e Piazzola sul Brenta (Padova) grazie all'enorme successo che ha ottenuto il loro ultimo album. In questo mini-tour la band è stata affiancata da Merendine Atomiche ed Extrema.Il 15 marzo è stato presentato per la prima volta il film/documentario Lemmy, realizzato da Greg Olliver e Wes Orshoski e incentrato sulla vita del bassista, dagli inizi con gli Hawkwind fino ai giorni attuali con i Motörhead. Il film è stato successivamente pubblicato in DVD il 25 gennaio 2011 ottenendo immediatamente il Disco d'Oro in Germania.
Ad agosto Mikkey Dee ha partecipato al reality show svedese Kandisdjungeln venendo quindi sostituito nelle ultime date del tour americano da Matt Sorum, già nei Guns N' Roses e nei Velvet Revolver. Il gruppo è stato presente al Gods of Metal 2010 il 27 giugno come attrazione principale, ed il giorno seguente, 28 giugno, a Villa Manin di Passariano.
Dal 12 novembre 2010 è in rotazione radiofonica la canzone Get Back in Line, la cui uscita come singolo è avvenuta il 5 dicembre dello stesso anno. Nello stesso mese è anche cominciato il 35th Anniversary Tour in Inghilterra, nel quale la band ha presentato anche nuovi pezzi tratti da The Wörld Is YoursIl nuovo album, intitolato The Wörld Is Yours, è stato pubblicato in patria il 13 dicembre in allegato ad un'edizione speciale del magazine Classic Rock. L'edizione mondiale invece è uscita l'8 febbraio 2011. Il disco segna il debutto della neonata etichetta Motörhead Music, che in questa occasione si avvale di una collaborazione con il colosso EMI Music.Il 9 luglio 2011 è deceduto Würzel, storico ex chitarrista della band, alla prematura età di 61 anni. La band ha dedicato l'intero show del giorno successivo, svoltosi a Knebworth durante il Sonisphere, alla sua memoria.Nello stesso anno e quello successivo la band ha pubblicato due live album inerenti al tour dell'ultimo album, The Wörld Is Ours - Vol. 1: Everywhere Further Than Everyplace Else e The Wörld Is Ours - Vol. 2: Anyplace Crazy as Anywhere Else.
Il 2013 non è stato un anno molto positivo, la band infatti è stata costretta ad annullare molti concerti a causa della precaria salute di Lemmy, compreso un live al Wacken Open Air interrotto dopo sole 6 canzoni Sotto consiglio dei medici dunque Kilmister è rimasto a riposo. Il 21 ottobre però il torto è stato perdonato con la pubblicazione del 21° lavoro in studio, ossia Aftershock, preceduto dal singolo "Heartbreaker".
Il 2015 ha segnato il quarantesimo anniversario dalla fondazione del gruppo, che il 28 agosto ha pubblicato il ventiduesimo album in studio, intitolato Bad Magic e preceduto dai singoli Thunder & Lightning ed Electricity. Il disco è stato promosso da una serie di tour autunnale ed invernale in celebrazione degli otto lustri di fondazione dei Motörhead.
L'11 novembre è morto all'età di 61 anni lo storico batterista Phil "Philty Animal" Taylor a causa di un'insufficienza epatica.
L'11 dicembre si è concluso a Berlino il tour europeo, per quello che poi sarà considerato anche l'ultimo concerto dei Motörhead. Il 28 dicembre è morto, dopo aver compiuto da poco 70 anni, il frontman Lemmy Kilmister a causa di un cancro alla prostata e di un'insufficienza cardiaca congestizia. Poco dopo l'annuncio della morte, il batterista Mikkey Dee ha annunciato lo scioglimento del gruppo, dichiarando che non seguiranno né tour, né eventuali nuovi album: Il 9 gennaio 2016 è stata tenuta a Los Angeles al Rainbow Bar & Grill, Whisky a Go-Go e Sunset Strip una cerimonia commemorativa per Lemmy, trasmessa anche in streaming su YouTube e seguita da circa 300.000 persone. Alla cerimonia hanno partecipato anche personaggi illustri della scena hard & heavy mondiale come Gene Simmons, Slash, Dave Grohl, Rob Halford, Ozzy Osbourne, Scott Ian, il wrestler Triple H, oltre al figlio Paul Kilmister e alla fidanzata Cheryl Keulemann.Il 27 maggio è uscito il live Clean Your Clock testimonianza audio e video di uno degli ultimi concerti della band, al tutto esaurito di Monaco di Baviera del 20 e 21 novembre 2015.
Nel 2017 è stata la volta dell'album di cover "Under Cöver", preceduto dalla ripubblicazione del singolo "God Save the Queen" e la cover di David Bowie "Heroes", quest'ultima accompagnata anche da un videoclip, e finora prima nuova canzone postuma dal decesso di Lemmy.
Nel 2018 è morto a 67 anni il chitarrista "Fast" Eddie Clarke il 10 gennaio per complicanze dovute ad una polmonite.
Nel 1979 in Gran Bretagna, durante il tour di Bomber, la band fa la conoscenza dello scrittore Alan Burridge, il quale stava appena producendo il primo Motörhead Magazine. Nello stesso periodo, grazie a Helen Taylor (sorella del batterista Phil "Philty Animal" Taylor), nacque Motörheadbangers, il fan club ufficiale della band. Allora, Burridge e Helen cominciarono a lavorare insieme pubblicando il primo numero della fanzine nel gennaio 1980. Dal 1983 però, Helen Taylor abbandonerà il progetto lasciando il tutto nelle mani di Alan, che lo continua tuttora.
Motörheadbangers viene pubblicato tre volte l'anno e ad oggi conta 3.000 iscritti.
Recentemente, nel luglio 2007, è morto nella sua abitazione a Leeds (Inghilterra) Paul Hadwen, disegnatore che aveva lavorato con Chris Harris sui primi numeri della fanzine (al periodo della direzione di Helen Taylor) e che aveva inoltre fatto la striscia comica contenuta nell'album Another Perfect Day.
I Motörhead, oltre che nell'ambiente musicale, sono molto noti anche fra i fan della World Wrestling Entertainment: hanno infatti inciso la musica d'ingresso del wrestler Triple H, grande amico di Lemmy. Nel Natale del 2000 il gruppo incise The Game, sigla che oggi è tra le più apprezzate del wrestling internazionale e che ha contribuito a far conoscere ancora di più la band. Oltre ad averla registrata, Kilmister e compagni l'hanno anche eseguita due volte dal vivo, nelle edizioni 17 e 21 del pay-per-view WrestleMania. Questa canzone è stata pubblicata prima nel disco WWF The Music, Vol. 5, e successivamente come traccia bonus nell'album Hammered.
Inoltre, hanno registrato anche Line in the Sand, musica d'ingresso della stable di Triple H chiamata Evolution, di cui facevano parte, oltre allo stesso HHH anche Ric Flair, Batista e Randy Orton. Questa canzone è stata pubblicata nell'album WWE ThemeAddict: The Music, Vol. 6. Inoltre, la canzone Rock Out è stata usata come musica di presentazione per il Pay-per-view Unforgiven 2008.
Recentemente, hanno registrato anche King of Kings, la nuova musica d'entrata di Triple H, che ha debuttato in occasione della ventidueesima edizione del pay-per-view WrestleMania. È stata pubblicata nell'album WWE Wreckless Intent nel 2006.
Triple H ha dichiarato che è stato, è, e sarà sempre un fan dei Motörhead, ed infatti mette in mostra una barba simile a Lemmy; inoltre è apparso per fare gli auguri alla band nel secondo disco del DVD Stage Fright.
Il logo del gruppo è solitamente scritto in un carattere minuscolo ed in uno stile gotico. L'umlaut sulla seconda lettera "O" deriva probabilmente dall'umlaut dell'heavy metal, e non altera comunque la pronuncia del nome del gruppo, che va quindi letto semplicemente come se fosse presente una "O" normale.
Lo Snaggletooth (conosciuto anche come Snaggletooth B. Motörhead e Warpig) è la mascotte ufficiale dei Motörhead. È stato creato graficamente dall'artista Joe Petagno da un'idea di Lemmy, ed è apparso per la prima volta nel 1977 nell'album Motörhead. Inoltre, il dente tagliato dello Snaggletooth rispecchia proprio il dente rotto di Kilmister.
Petagno ha creato quest'immagine che è un misto tra un cinghiale, un cane feroce, un gorilla e che come risultato ha dato vita a questa figura che risulta un ibrido cane-gorilla con i denti sporgenti di un cinghiale. Successivamente sono stati aggiunti, sempre su consiglio di Lemmy, l'elmetto e la catena.Petagno, nel corso degli anni ha creato anche delle variazioni dello Snaggletooth, come possiamo vedere per esempio negli album Overkill, Another Perfect Day e Orgasmatron. Inoltre, nella raccolta No Remorse è presente una canzone dal titolo "Snaggletooth", recentemente rimessa nelle scalette dei concerti del gruppo.
Nel manga fantasy Bastard!, pesantemente influenzato da citazioni metal, l'autore prende in prestito il grugno dello Snaggletooth usandolo come testa di una serie di golem animati dal protagonista, lo stregone Dark Schneider.
Il 21 settembre 2007, il "teschio è morto". Infatti, Joe Petagno, disegnatore e autore insieme a Lemmy Kilmister di questo simbolo, ha pubblicato un comunicato in cui si dice che rifiuta di cedere al management del gruppo i diritti sull'uso dello stesso simbolo e che non ne disegnerà più.
Questo lungo rapporto di amicizia e di lavoro durato più di trent'anni, è stato concluso appunto con l'album Kiss of Death. Tuttavia nei successivi due album, la forma originale dello Snaggletooth è riapparsa, perché la band poteva continuare ad usare le versioni vecchie.
Nell'album del 2013 Aftershock però la mascotte è riapparsa in nuovo disegno, ad opera di Terje Aspmo.
Nel corso della loro carriera, in modo particolare negli anni ottanta, i Motörhead hanno avuto alcune famose produzioni sceniche, come ad esempio alcuni particolari dispositivi luminosi, usati dal vivo durante i concerti.
Il noto Bombardiere (Bomber) venne ideato nel 1979 dal loro manager d'epoca Douglas Smith. Si trattava della replica di un bombardiere tedesco della seconda guerra mondiale, costruita con pesanti tubi di alluminio, per una superficie di più di 200 metri quadrati. Era in grado di "volare" in ben quattro direzioni, avanti, indietro, destra e sinistra, e all'epoca, era il primo impianto di illuminazione capace di fare tanto. Era un dispositivo impressionante, anche se di per sé molto pesante, difatti venne usato in molti tour svolti del gruppo, eccetto che negli Stati Uniti, perché era troppo grande per i locali in cui la band suonò. Questo primo e originale bombardiere venne però rubato una notte dal magazzino in cui era tenuto, e ne furono asportate diverse parti, molto probabilmente riutilizzate come pezzi di ricambio.
Alcuni anni dopo venne costruito un secondo Bomber, che debuttò in un concerto il 7 maggio 1984 all'Hammersmith Odeon di Londra. In questa riproduzione venne però in seguito scoperta una spaccatura nel metallo che si trovava sul retro dell'ala, dimostrando che l'apparecchio sarebbe potuto cadere in un qualsiasi momento.
Il Bomber tornò poi di scena verso l'inizio del nuovo millennio. Il gruppo lo usò nuovamente per esempio nello show del venticinquesimo anniversario, come si può anche vedere dal DVD 25 & Alive Boneshaker del 2001.L'Asso di Picche fu invece una non molto fortunata produzione scenica. Anch'essa venne ideata da Douglas Smith, dopo l'uscita dell'album Ace of Spades, nel 1980, ed era formato da tubazioni luminose che formavano appunto un gigantesco asso di picche. Come già detto però, era molto fragile e non durò molto a lungo.Il Pugno di Ferro, è stata un'altra sfortunata produzione scenica prodotta sempre da Douglas Smith, in seguito all'album Iron Fist. La prima sera di messa in atto, i tendoni si aprirono rivelando una scena vuota, la band era sul soffitto, insieme al palco e tutta l'attrezzatura. Poi, appena partita la musica, il gruppo veniva fatto scendere in mezzo a nubi di fumo e luci colorate, e intanto, si spalancava un pugno enorme, rivelando dei faretti sulle punte dei polpastrelli. La prima sera il pugno non funzionò correttamente, lasciando il gruppo per più di mezz'ora a mezz'aria, ma nelle successive due funzionò molto bene. Tuttavia, ritornò inspiegabilmente al negozio dove era stato preso e non fece altre apparizioni. Una dimostrazione di esso si ha nel video della canzone Iron Fist.Il Treno Orgasmatron è stata la quarta e ultima produzione scenica di Douglas. La batteria si trovava nella parte anteriore del treno e usciva su rotaia nel bel mezzo della scena, ma, per motivi tecnici, non funzionò mai. Comunque sia, quel treno accompagnò il gruppo durante il tour di Orgasmatron in giro per tutta l'Europa, nel 1986.
Nel corso della loro carriera i Motörhead, (in modo particolare Lemmy) sono stati a volte accusati di propaganda nazista. Inoltre, la mascotte della band (lo Snaggletooth) è caratterizzata, perlopiù, da una Croce di Ferro; che è, tra l'altro, uno degli oggetti che Lemmy Kilmister portava sempre al collo, ma anche uno dei simboli del wrestler Triple H.
Kilmister dal canto suo, ha sempre ammesso di avere una maestosa collezione di oggetti della seconda guerra mondiale, in modo particolare opere tedesche del periodo nazista, come il suo pezzo più pregiato, che è un pugnale Damascus della forza aerea tedesca Luftwaffe, valutato da un esperto almeno 10.000 dollari. Ecco come definisce il suo rapporto con il nazismo:
Nel 1997 i Motörhead condivisero un'importante tournée mondiale con l'affermata band hard rock/heavy metal W.A.S.P.. Questo tour, più che per la qualità musicale espressa, rimase famoso per il violento contrasto che nacque tra i due gruppi, conclusosi addirittura con una rissa, che stupì il mondo della musica.
Motörhead e W.A.S.P. si erano accordati prima di iniziare il tour per alternarsi il ruolo di headliner durante le varie tappe. Gli W.A.S.P. però non avevano del tutto accettato questa divisione e iniziarono ad ostacolare i compagni di tour. In un primo momento gli W.A.S.P. cercarono di discutere verbalmente di questo fatto con gli stessi Motörhead, che però non accettarono di lasciare il ruolo di attrazione principale in mano solo alla band statunitense. Così, non dandosi per vinti, Lawless e compagni sabotarono il sistema di amplificazione della band rivale, sperando che il gruppo subisse un ritardo organizzativo tale da assicurargli lo spazio musicale dell'intero spettacolo.
Fallito anche questo "piano", la band continuò ad infastidire i Motörhead spargendo nei loro camerini piume di gallina e altre sorprese, rendendo di fatto la vita on tour della band insopportabile. Il gruppo però sorvolò nuovamente sull'accaduto e proseguì la tournée.
Inoltre durante il tour, dopo un concerto a Cincinnati, Blackie Lawless attese Lemmy Kilmister giù dal palco, lo aggredì e lo prese a pugni.
Blackie Lawless intervistato in merito alla vicenda non ha confermato né smentito, limitandosi ad affermare di essere in buoni rapporti con Lemmy Kilmister.Il comunicato ufficiale degli W.A.S.P. nascose i fatti accaduti giustificando l'abbandono dei Motörhead per motivi di soldi.
Infatti secondo questa versione gli incassi del tour, che sarebbero stati da spartire tra W.A.S.P. e Motörhead, non erano così elevati da soddisfare entrambe le band, e quindi questi ultimi, avendo calcolato circa 40.000 dollari di perdita, decisero di concludere il viaggio promozionale anzitempo.Nel settembre del 2012, Blackie Lawless è tornato a parlare della vicenda, in un aneddoto tratto dal suo diario, chiudendola però definitivamente. Lui e Lemmy Kilmister pare che abbiano dunque chiarito e siano tornati ad essere in buoni rapporti; tutto quello che è successo in quell'occasione, sempre a detta di Blackie, è stato un grande malinteso nato per colpa degli organizzatori che hanno detto alcune cose ai Motörhead, ed altre agli W.A.S.P..
Appartenenti alla corrente britannica NWOBHM, i Motörhead hanno proposto un heavy metal grezzo e violento che concilia fra loro punk e hard rock citando le melodie del rock 'n' roll. Sono considerati padrini dello speed metal, dell'hardcore punk, e del thrash metal quest'ultimo un sottogenere di cui sono considerati i primissimi esponenti. Secondo il sito Rockline, i Motörhead sono anche un gruppo hard & heavy. Nonostante ciò, il leader Lemmy ha dichiarato che "ogni gruppo metal è un ovvio successore di Buddy Holly e Eddie Cochran" e ha spesso insistito sulla natura rock 'n' roll del gruppo. Secondo una sua dichiarazione:
2005: Best Metal Performance con la reinterpretazione di Whiplash dei Metallica.
1999: Best Metal Performance con la reinterpretazione di Enter Sandman dei Metallica.
Posizione numero 8 nella classifica speciale Greatest Metal Bands gestita da MTV.
posizione numero 26 nella classifica speciale "100 Greatest Artists of Hard Rock", gestita dalla rete televisiva VH1.
L'album Overkill è stato inserito tra "i 50 album più pesanti e rumorosi di tutti i tempi" nella classifica speciale gestita da Q Magazine e chiamata Q 50 Heaviest Albums of all Time.
L'album Ace of Spades è stato inserito nella posizione numero 10 della classifica speciale stilata da IGN e riguardante i "25 migliori album metal di sempre".
Sempre Ace of Spades, è stato invece inserito nella posizione numero 37 di un'altra classifica speciale (stilata dal sito britannico Metal-Rules) e riguardante i "100 migliori album heavy metal di tutti i tempi".
La canzone Ace of Spades è stata inserita nella posizione numero 10 della classifica speciale della rete televisiva VH1 40 Greatest Metal Songs.
L'album Kiss of Death è stato inserito nella posizione numero 8 della classifica speciale stilata dal magazine canadese Brave Words & Bloody Knuckles e riguardante "I migliori 66 album metal del 2006".
Sempre Kiss of Death, è stato invece inserito nella posizione 23 di un'altra classifica speciale, stilata dalla rivista britannica Metal Hammer, e riguardante anch'essa i migliori album metal dell'anno appena trascorso.
Il cantante e bassista Lemmy Kilmister, è stato inserito nella posizione numero 48 della classifica speciale redatta dal giornale specializzato Hit Parader e riguardante i "100 migliori cantanti dell'heavy metal" e nella posizione 8 nella classifica riguardante i "migliori 10 bassisti metal & hard rock" redatta da Gibson
L'ex chitarrista della band, "Fast" Eddie Clarke, è stato inserito nella posizione 43 della classifica speciale stilata dal giornale di settore Guitar World e riguardante i "100 migliori chitarristi metal".
Il nome della band è stato inserito nella posizione numero 1 nella speciale classifica condotta dal magazine Spin nel 2012 "The 40 Greatest Band Names of All Time", ossia i migliori 40 nomi di gruppi di tutti i tempi.
Ian Christe, Sound of the beast. La storia definitiva dell'heavy metal, Arcana, 2009, ISBN 88-6231-086-2.
 Garry Sharpe-Young, Rob Halford, Metal: The Definitive Guide, Jawbone Press, 2007, ISBN 978-1-906002-01-5.
 Luca Signorelli, Heavy metal: i Classici, Giunti Editore, 2007, ISBN 978-88-09-05383-0.
 Alessandro Bonini, Emanuele Tomagnini, Enciclopedia discografica: dal rock al soul, dal pop alla new wave, dal punk al metal al jazz, Gremese Editore, 2004, ISBN 88-8440-314-6.
(EN) Daniel Bukszpan, Ronnie James Dio, The Encyclopedia of Heavy Metal, Barnes & Noble Publishing, 2003, ISBN 978-0-7607-4218-1.
(EN) Peter Buckley, Jonathan Buckley, The Rough Guide to Rock, Rough Guides, 2003, ISBN 1-84353-105-4.
 Vladimir Bogdanov, Chris Woodstra, Stephen Thomas Erlewine, All music guide to rock: the definitive guide to rock, pop, and soul, Arcana, 2002, ISBN 978-0-87930-653-3.
 Federico Guglielmi, Cesare Rizzi, Grande Enciclopedia Rock, Firenze, Giunti editore, 2002, ISBN 88-09-02852-X.
(EN) David Konow, Bang your head: the rise and fall of heavy metal, Three Rivers Press, 2002,  p. 480, ISBN 978-0-609-80732-3.
 Luca Signorelli, Metallus. Il libro dell'Heavy Metal, Giunti Editore, 2001, ISBN 88-09-02230-0.
 Cesare Rizzi, Enciclopedia della musica rock. 3. 1980 - 1989, Volume 3, Giunti Editore, 2000, ISBN 978-88-09-01796-2.
 Deena Weinstein, Heavy metal: the music and its culture, Da Capo Press, 2000, ISBN 978-0-306-80970-5.
 Martin C. Strong, The great rock discography, Giunti Editore, 1998, ISBN 88-09-21522-2.
 Cesare Rizzi, Enciclopedia della Musica Rock. 1970-1979, Firenze, Giunti editore, 1996, ISBN 978-88-09-21523-8.
(EN) Pete Frame, Pete Frame's complete rock family trees, Londra, Omnibus Press, 1993,  p. 59, ISBN 978-0-7119-0465-1.
(EN) Robert Walser, Running with the Devil: power, gender, and madness in heavy metal music, Wesleyan University Press, 1993, ISBN 978-0-8195-6260-9.
(EN) Colin Larkin, The Guinness Encyclopedia of Popular Music, Guinness, 1992, ISBN 0-85112-939-0.
 Riccardo Bertoncelli, Enciclopedia rock anni '80, Arcana, 1989, ISBN 88-85859-34-8.
(EN) Alan Burridge, Motörhead: Live to Win, Cleopatra, 2012,  p. 220, ISBN 978-0-9636193-8-9.
 Joel McIver, La Storia dei Motörhead, traduzione di M. Baroni, Milano, Tsunami Edizioni, 2012,  p. 272, ISBN 978-88-96131-39-8.
(EN) Jake Brown, Lemmy Kilmister, Motörhead: In the Studio, John Blake, 2010, ISBN 978-1-84454-978-8.
(EN) Joe Petagno, Lemmy Kilmister, Steffan Chirazi, Orgasmatron: The Heavy Metal Art of Joe Petagno, Feral House, 2004, ISBN 978-1-932595-00-0.
(EN) Harry Shaw, Lemmy: in his own words, Londra, Omnibus Press, 2002, ISBN 978-0-7119-9109-5.
 Harry Shaw, Parola di Lemmy, traduzione di M. Baroni, Milano, Tsunami Edizioni, 2008, ISBN 978-88-96131-00-8.
(EN) Alan Burridge, Mick Stevenson, Illustrated Collector's Guide to Motorhead, Collector's Guide Pub., 1995, ISBN 978-0-9695736-2-3.
(EN) Alan Burridge, Motörhead, Babylon Books, 1981,  p. 272, ISBN 978-0-86001-935-0.
(EN) Lemmy Kilmister, Janiss Garza, White Line Fever: The Autobiography, Pocket, 2003, ISBN 978-0-671-03331-6.
 Lemmy Kilmister, Janiss Garza, La sottile linea bianca, traduzione di R. Vianello, Milano, Baldini Castoldi Dalai, 2004, ISBN 978-88-8490-575-8.
