
Una supernova di tipo II (o supernova a collasso nucleare, dall'inglese core-collapse supernova) è un tipo di supernova che si forma a partire dal collasso interno e dalla conseguente violenta esplosione di una stella di massa superiore ad almeno 9 volte la massa del Sole (stella massiccia).Le stelle massicce, come d'altronde tutte le stelle, generano energia tramite la fusione nucleare, nei loro nuclei, dell'idrogeno in elio. Tuttavia, a differenza del Sole, queste stelle, giunte ad una fase avanzata del proprio ciclo vitale, non si limitano a fondere l'elio in carbonio, ma, in virtù della loro massa sufficientemente elevata, sono in grado attuare dei cicli di fusione che, dal carbonio, portano alla produzione di elementi sempre più pesanti. Il prodotto finale di questi cicli di nucleosintesi è il ferro-56, un isotopo del ferro di peso atomico 56 uma che, a causa dell'eccessivo dispendio energetico necessario per fonderlo, si accumula inerte al centro dell'astro.Quando il nucleo ferroso raggiunge e supera una massa limite, detta limite di Chandrasekhar ed equivalente a 1,44 masse solari, va incontro ad un'implosione; il nucleo collassante si scalda, causando una serie di rapide reazioni nucleari che risultano nella formazione di neutroni e neutrini. Il collasso viene arrestato da varie interazioni su piccola scala tra i neutroni neoformati, che fanno sì che l'implosione "rimbalzi"; si crea così un'onda d'urto che causa la violenta espulsione nello spazio circostante degli strati esterni della stella. Sarebbe questa, secondo i modelli, la sequenza di eventi che conduce all'esplosione di una supernova di tipo II.Le supernovae di tipo II sono classificate in due sottotipi principali a seconda della curva di luce cui danno luogo: le supernovae di tipo II-L, che danno luogo ad una curva che mostra una costante (Lineare) diminuzione di luminosità con l'avanzare del tempo, e le supernovae di tipo II-P, che danno luogo ad una curva che mostra un appiattimento (Plateau, che indica un periodo in cui la luminosità si mantiene costante) seguito poi da una diminuzione di luminosità simile a quella del tipo L. Normalmente le supernovae di tipo II manifestano nei loro spettri la presenza di idrogeno. Le supernovae di tipo II si differenziano dalle supernovae di tipo Ib e Ic, anch'esse a collasso nucleare, per il fatto che queste ultime derivano da stelle massicce prive del loro strato esterno di idrogeno (per il tipo Ib) ed elio (per il tipo Ic); di conseguenza, i loro spettri appaiono privi di questi elementi.
Le stelle massicce intraprendono dei tragitti evolutivi piuttosto complessi. Mentre la fase di sequenza principale, durante la quale l'astro fonde l'idrogeno in elio, è comune a tutte le stelle, sia quelle di massa piccola e medio-piccola, sia quelle massicce, le fasi successive a questa lunga fase di stabilità, così come i tipi di reazioni nucleari e gli elementi in esse coinvolti, si differenziano a seconda della massa dell'astro. Infatti, mentre le stelle di massa piccola e media, nelle fasi seguenti la sequenza principale, fondono l'idrogeno in un guscio più esterno al nucleo di elio e, solamente qualora la massa sia sufficiente, possono arrivare a fondere l'elio in carbonio ed ossigeno, le stelle massicce, conclusa la fusione dell'elio in carbonio, raggiungono, nei loro nuclei, le condizioni di temperatura e pressione necessarie a far avvenire la fusione di quest'ultimo in elementi più pesanti: ossigeno, neon, silicio e zolfo.
In tali stelle può svolgersi in contemporanea la nucleosintesi di più elementi all'interno di un nucleo che appare stratificato; tale struttura è paragonata da molti astrofisici agli strati concentrici di una cipolla. In ciascun guscio avviene la fusione di un differente elemento: il più esterno fonde idrogeno in elio, quello immediatamente sotto fonde elio in carbonio e via dicendo, a temperature e pressioni sempre crescenti man mano che si procede verso il centro. Il collasso di ciascuno strato è sostanzialmente evitato dal calore e dalla pressione di radiazione dello strato sottostante, dove le reazioni procedono a un regime più intenso. I prodotti finali della nucleosintesi sono il nichel-56 (56Ni) e il cobalto-56 (56Co), risultato della fusione del silicio, che viene completata nel giro di pochi giorni. Questi due elementi decadono rapidamente in ferro-56 (56Fe).Il fattore limitante del processo di fusione nucleare è la quantità di energia che viene rilasciata mentre esso è in atto, che dipende dall'energia di legame che mantiene coesi i nuclei atomici. Ogni tappa successiva del processo produce dei nuclei sempre più pesanti, la cui fusione rilascia progressivamente un'energia sempre più bassa. Poiché i nuclei del ferro e del nichel possiedono un'energia di legame nettamente superiore a quella di qualunque altro elemento, la loro fusione, anziché essere un processo esotermico (che produce ed emette energia), è fortemente endotermica (cioè richiede e consuma energia).La tabella sottostante riporta il tempo che una stella di massa 25 volte quella solare impiega per fondere il proprio combustibile nucleare. Si tratta di una stella di classe O, con un raggio 10 volte quello del Sole ed una luminosità 80 000 volte quella della nostra stella.
Il ferro-56, non impiegabile per la fusione nucleare, si accumula inerte al centro dell'astro. Pur essendo sottoposto ad altissime sollecitazioni gravitazionali, il nucleo non collassa per via della pressione degli elettroni degeneri, uno stato in cui la materia è talmente densa che una sua ulteriore compattazione richiederebbe che gli elettroni occupino tutti il medesimo livello energetico. Tuttavia, per il principio di esclusione di Pauli, un medesimo livello energetico può essere occupato solamente da una coppia di identici fermioni con spin opposto; di conseguenza, gli elettroni tendono a respingersi, contrastando in questo modo il collasso gravitazionale.Quando la massa del nucleo ferroso raggiunge e supera il limite di Chandrasekhar, la pressione degli elettroni degeneri non è più in grado di contrastare efficacemente la gravità e il nucleo va incontro ad un catastrofico collasso; la parte più esterna del nucleo, durante la fase di collasso, raggiunge velocità dell'ordine dei 70 000 km/s, pari al 23% della velocità della luce. Il nucleo in rapida contrazione si riscalda, producendo fotoni gamma ad alta energia che decompongono i nuclei di ferro in nuclei di elio e neutroni liberi tramite un processo noto come fotodisintegrazione. Man mano che la densità del nucleo aumenta incrementa anche la probabilità che gli elettroni e i protoni si fondano (tramite un fenomeno noto come cattura elettronica), producendo altri neutroni e neutrini elettronici. Poiché questi ultimi raramente interagiscono con la normale materia, essi fuggono via dal nucleo, portando con sé energia ed accelerando il collasso, che va avanti in una scala temporale di alcuni millisecondi. Non appena il nucleo ha raggiunto un livello di contrazione tale da subire un distacco dagli strati ad esso immediatamente esterni, questi ultimi assorbono una parte dei neutrini prodotti, dando inizio all'esplosione della supernova.Il collasso del nucleo viene arrestato da una serie di interazioni repulsive su piccola scala, come l'interazione forte, che intervengono tra i neutroni; a questo punto la materia, in caduta verso il centro della stella, "rimbalza", producendo un'onda d'urto che si propaga verso l'esterno. L'energia trasportata dall'onda degrada gli elementi pesanti presenti nel nucleo, ma così facendo perde energia, arrivando ad arrestarsi in prossimità della parte esterna del nucleo.Il nucleo di neutroni neoformato ha una temperatura iniziale di circa 100 miliardi di kelvin, 105 volte la temperatura del nucleo del Sole. La maggior parte di questa grande energia termica deve essere dispersa perché possa formarsi una stella di neutroni stabile; il processo di dispersione dell'energia termica è accompagnato da un'ulteriore emissione di neutrini. Questi neutrini, caratterizzati da differenti sapori e accoppiati dalle rispettive antiparticelle, gli antineutrini, si formano in numero molto maggiore rispetto ai neutrini formatisi per cattura elettronica. I due meccanismi di produzione dei neutrini permettono di disperdere l'energia potenziale gravitazionale del collasso rilasciando un flusso di neutrini con un'energia di circa 1046 joule (100 foe) in un lasso di tempo di una decina di secondi. Tramite un processo non ancora pienamente compreso, circa 1044 joule (1 foe) vengono riassorbiti dal fronte d'onda in stallo, provocando un'esplosione.I neutrini prodotti da una supernova sono stati rintracciati per la prima volta quando esplose la Supernova 1987 A, il che portò gli astronomi a concludere sulla validità di fondo del modello del collasso gravitazionale del nucleo.L'esplosione di una supernova lascia come residui, oltre ad un resto nebuloso, un residuo di materia degenere: la stella compatta. A seconda della massa originaria della stella (non tenendo eventualmente in conto l'intensità dell'esplosione e la quantità di materia da essa espulsa nello spazio) si possono formare due differenti residui: se la stella progenitrice ha una massa inferiore a 20 masse solari si viene a formare una stella di neutroni; se invece la massa è superiore a questo tetto massimo, il collasso gravitazionale porta il nucleo a raggiungere le dimensioni del raggio di Schwarzschild, andando a formare un buco nero. Il limite di massa teorico per questo tipo di collasso nucleare è fissato in circa 40–50 masse solari; al di sopra di questo tetto si ritiene che una stella collassi direttamente in buco nero senza dar luogo all'esplosione di una supernova, sebbene delle incertezze nei modelli del collasso nucleare di una supernova rendono il calcolo di questi limiti ancora piuttosto incerto.
Il modello standard, in fisica delle particelle, è una teoria che descrive tre delle quattro interazioni fondamentali tra le particelle elementari che costituiscono la materia; la teoria consente la formulazione di ipotesi che permettono di predeterminare le modalità di interazione delle particelle in diverse condizioni. L'energia posseduta da ogni singola particella in una supernova è normalmente compresa tra 1 e 100 pJ (picojoule, 10−12 J, equivalenti a circa dieci-cento MeV). L'energia delle particelle coinvolte nell'esplosione di una supernova è abbastanza piccola da suggerire la correttezza di fondo dei modelli formulati a partire dal modello standard; tuttavia, le altissime densità di questo processo potrebbero spingere i fisici ad apportarvi alcune correzioni. In particolare, gli acceleratori di particelle situati sulla Terra sono in grado di produrre delle interazioni tra le particelle con energie di gran lunga maggiori (dell'ordine del TeV) rispetto a quelle riscontrate tra le particelle nelle supernovae, ma bisogna tener presente che questi esperimenti riguardano singole particelle che interagiscono con altre singole particelle; è dunque probabile che le alte densità nelle supernovae possano produrre degli effetti insoliti. Le interazioni tra i neutrini e le altre particelle nella supernova hanno luogo grazie alla forza nucleare debole, la cui origine sembra ben compresa; tuttavia, le interazioni tra protoni e neutroni coinvolgono la forza nucleare forte, le cui cause non sono state ancora ben comprese.La principale questione ancora non risolta riguarda il modo in cui il flusso di neutrini trasferisce la propria energia al resto della stella producendo le onde d'urto che ne causano l'esplosione. Si sa che solamente l'1% dell'energia di queste particelle debba essere trasferita per provocare l'esplosione, ma spiegare come quest'1% venga trasferito ha causato non poche difficoltà agli astrofisici, nonostante si ritenga che le interazioni tra le particelle in gioco siano ben conosciute. Negli anni novanta un modello prese in considerazione il convective overturn, che ipotizza che la convezione, sia dei neutrini dall'interno, sia dal materiale in caduta dall'esterno, completino il processo di distruzione della stella, lasciando ai neutrini la possibilità di fuggire dall'astro. Durante questa fase vengono sintetizzati elementi più pesanti del ferro tramite cattura neutronica grazie alla pressione dei neutrini ai limiti della cosiddetta "neutrinosfera", la quale infine diffonde nello spazio circostante una nebulosa di gas e polveri più ricca in elementi pesanti rispetto alla stella originaria.La fisica del neutrino, modellata sul modello standard, riveste un ruolo cruciale nella comprensione di questo processo; un altro ambito di studi molto importante è l'idrodinamica del plasma che costituisce la stella morente: comprendere il suo comportamento durante il collasso del nucleo consente di determinare quando e come si forma l'onda d'urto e quando e come entra in stallo e si rinvigorisce, dando quindi luogo all'esplosione dell'astro. Le simulazioni computerizzate sono riuscite con successo a calcolare il comportamento delle supernovae di tipo II quando si forma l'onda d'urto. Ignorando il primo secondo dell'esplosione, ed assumendo che essa sia effettivamente iniziata, gli astrofisici sono stati in grado di formulare delle dettagliate teorie in merito alle modalità di sintesi degli elementi pesanti e all'aspetto che sarebbe stato assunto dalla curva di luce dell'esplosione.
L'analisi dello spettro di una supernova di tipo II mostra normalmente la serie di Balmer dell'idrogeno ionizzato; ed è proprio la presenza di queste linee la discriminante tra una supernova di questa categoria ed una supernova di tipo Ia.
Mettendo in relazione la luminosità di una supernova di tipo II con un periodo di tempo, la curva di luce che ne risulta mostra un caratteristico picco seguito da un declino con un tasso medio di 0,008 magnitudini al giorno: un tasso minore rispetto a quello delle supernovae di tipo Ia. Le supernovae di tipo II sono suddivise in due classi, a seconda dell'aspetto assunto dalla curva di luce: le supernovae di tipo II-L e le supernovae di tipo II-P. La curva di luce di una supernova di tipo II-L mostra un declino costante (Lineare) della luminosità dopo il picco; la curva di una supernova di tipo II-P mostra invece un caratteristico appiattimento (in gergo Plateau) durante la fase di declino, il che rappresenta un periodo in cui la luminosità resta costante o diminuisce in maniera estremamente più lenta: infatti, raffrontando i tassi di declino si può notare come quello di una supernova II-P sia notevolmente inferiore (circa 0,0075 magnitudini/giorno) rispetto a quello del tipo II-L (0,012 magnitudini/giorno).La differenza nel tracciato grafico tra i due tipi di supernova sarebbe dovuta al fatto che, nel caso delle supernovae II-L, si ha l'espulsione della maggior parte dello strato di idrogeno della stella progenitrice, mentre il plateau del tipo II-P sarebbe dovuto ad un cambiamento nell'opacità alla radiazione dello strato esterno: le onde d'urto ionizzano l'idrogeno dello strato esterno, provocando un considerevole aumento dell'opacità che evita l'immediata fuga dei fotoni dalla parte più interna dell'esplosione. Solamente quando la fascia di idrogeno si raffredda abbastanza da consentire la ricombinazione degli atomi neutri lo strato diventa trasparente lasciando passare i fotoni.
Esistono delle supernovae di tipo II caratterizzate da spettri insoliti; tra queste si annoverano le supernovae di tipo IIn e IIb.
Le supernovae di tipo IIn presentano spettri con linee di emissione dell'idrogeno di spessore medio o sottile ("n" sta per narrow, che in inglese significa stretto). È possibile che le stelle progenitrici di questa classe di SN siano delle variabili blu luminose circondate da un cospicuo inviluppo di gas, risultato dell'imponente perdita di massa per mezzo del vento stellare cui queste stelle sono andate incontro; i modelli matematici indicano, nel caso degli spettri con linee dell'H a spessore medio, che il materiale espulso con la deflagrazione instauri forti interazioni con i gas dell'inviluppo che circonda la stella esplosa. Alcuni esempi di supernovae di tipo IIn sono SN 2005gl e SN 2006gy.Le supernovae di tipo IIb presentano invece delle caratteristiche intermedie con quelle delle supernovae di tipo Ib: mostrano deboli linee dell'idrogeno nella porzione iniziale dello spettro, motivo per il quale sono classificate come SN di tipo II, ma la loro curva di luce presenta, dopo il picco iniziale, un secondo picco, che le assimila alle supernovae di tipo Ib. Si ritiene che le stelle progenitrici potrebbero essere delle supergiganti che hanno perso gran parte del proprio strato esterno di idrogeno a seguito di interazioni mareali con un'altra stella in un sistema binario, lasciando quasi scoperto il nucleo. Man mano che il materiale espulso dalla supernova IIb si espande, lo strato di idrogeno residuo diviene rapidamente più trasparente rivelando gli strati più profondi.
L'esempio più tipico di SN di tipo IIb è SN 1993J, mentre sembrerebbe che anche Cassiopeia A appartenga a questa classe.
Il collasso nucleare di stelle molto massicce non può essere arrestato in nessun modo: infatti, le interazioni repulsive neutrone-neutrone sono in grado di mantenere un oggetto che non abbia una massa superiore al limite di Tolman-Oppenheimer-Volkoff di circa 3,8 masse solari. Al di sopra di questo limite il nucleo collassa a formare direttamente un buco nero stellare, producendo forse una (ancora teorica) esplosione di ipernova.
Nel meccanismo proposto per questo fenomeno, noto come collapsar, due getti di plasma estremamente energetici (getti relativistici) vengono emessi dai poli della stella a velocità prossime a quella della luce; i getti emettono una grande quantità di radiazione ad alta energia, in particolare raggi gamma. L'emissione di getti relativistici a partire dal collasso di una stella in buco nero è una delle possibili spiegazioni per la formazione dei gamma ray burst, la cui eziologia è ancora quasi totalmente sconosciuta.
(EN) Martin Schwarzschild, Structure and Evolution of the Stars, Princeton University Press, 1958, ISBN 0-691-08044-5.
(EN) Cliff Pickover, The Stars of Heaven, Oxford, Oxford University Press, 2001, ISBN 0-19-514874-6.
(EN) John Gribbin, Mary Gribbin, Stardust: Supernovae and Life—The Cosmic Connection, Yale University Press, 2001, ISBN 0-300-09097-8.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
 AA.VV, L'Universo - Grande enciclopedia dell'astronomia, Novara, De Agostini, 2002.
 J. Gribbin, Enciclopedia di astronomia e cosmologia, Milano, Garzanti, 2005, ISBN 88-11-50517-8.
 W. Owen, et al, Atlante illustrato dell'Universo, Milano, Il Viaggiatore, 2006, ISBN 88-365-3679-4.
 J. Lindstrom, Stelle, galassie e misteri cosmici, Trieste, Editoriale Scienza, 2006, ISBN 88-7307-326-3.
 C. Abbondi, Universo in evoluzione dalla nascita alla morte delle stelle, Sandit, 2007, ISBN 88-89150-32-7.
(EN) J. Craig Wheeler, Cosmic Catastrophes: Exploding Stars, Black Holes, and Mapping the Universe, 2ª ed., Cambridge, Cambridge University Press, 2007,  pagine 339, ISBN 0-521-85714-7.
(EN) Martin Mobberley, Supernovae and How to Observe Them, New York, Springer, 2007,  pagine 209, ISBN 0-387-35257-0.
(EN) Supernova di tipo II, su Enciclopedia Britannica, Encyclopædia Britannica, Inc.
Il Supremo consiglio islamico algerino, (in arabo: المجلس  الإسلامي الأعلى‎, al-Majlis al-Islāmī al-Aʿlā), è il più alto organismo incaricato delle questioni della comunità islamica in Algeria. Esso è un organo a carattere religioso e scientifico, come organo ufficiale per emettere fatwe, pareri in materia religiosa islamica. 
Tra le attribuzioni legali al Ministero degli Affari religiosi e dei Waqf vi è quella di eliminare le fonti di comprensione erronea dell'islam e le cause che hanno ritardato l'adempimento dei suoi valori fondamentali, che corrisponde alla prerogativa di emettere dei pareri legali di orientamento in materia religiosa. 
Questa funzione viene assegnata in modo esplicito all'Alto consiglio islamico, istituito dal partito unico del Fronte di Liberazione nazionale nel 1966, all'indomani dell'indipendenza dell'Algeria, quale autorità consultiva nei confronti del Presidente della Repubblica e istituzione di riferimento sulle materie legate all'islam in Algeria. Tuttavia nei fatti il suo ruolo fino al 1989 fu modesto, tanto che durante la guerra civile algerina il presidente algerino Bouteflika dovette rivolgersi ad autorità straniere per l'emissione di fatwe contro gli islamisti.
correggere le percezioni erronee delle disposizioni della sharia appoggiandosi sul testo coranico e la sunna nabawiya e sui precedenti riconosciuti,
rilevare e combattere la falsificazione, la deformazione o l'eccesso che potrebbero intaccare la sana comprensione dei precetti islamici.Al termine della guerra civile, nel 2003, il Ministero degli Affari religiosi dichiarò l'Alto Consiglio islamico privo del mandato ufficiale per emettere fatwe ed assegnò provvisoriamente il compito di esplicitare e semplificare i contenuti della religione islamica per i cittadini algerini a una commissione ministeriale sotto la direzione del Dipartimento degli habus, in previsione di implementare una Dar-al-Ifta algerina sul modello di quella egiziana, con l'obiettivo di controbilanciare l'influenza dei movimenti islamisti residuali.
Nella vacanza degli organi statali deputati alla guida dell'islam algerino, numerosi predicatori stranieri, ispirati all'islam radicale salafita, attraverso i canali televisivi si sono proposti quali autorità parallele per l'emissione di fatwe. Nel 201l per ovviare a questo fenomeno il Ministro degli Affari religiosi ha esortato l'istituzione di un Gran Mufti della Repubblica, sul modello di quelli della Tunisia e dell'Egitto, all'interno di un piano di riforme generali.
Nel 2013, il Ministro degli Affari religiosi Bouabdellah Ghlamallah, interrogato sulla questione delle fatwe parallele emesse da autorità distinte tra loro discordanti, ha sostenuto che gli algerini non devono fare riferimento ad autorità parallele indipendenti, ma ai consigli locali degli studiosi universitari e degli imam delle moschee, che dipendono dai direttori locali degli Affari religiosi e dei Waqf di ciascun wilayet, ed ha proposto l'istituzione di un organo unitario nazionale deputato all'emissione di fatwe in cui rappresentanti dei consigli locali si riuniscano per decidere sui temi inediti.
Nel 2015 per esprimere pareri su tre argomenti di interesse nazionale, venne formato un Consiglio scientifico nazionale, dipendente dal Ministero degli affari religiosi, che raggruppava esperti provenienti da tutti i 48 wilayet algerini, proponendosi come istanza nazionale della fatwa. A tal fine, il Ministro degli Affari religiosi, Mohamed Issa, inviò cinquanta imam algerini alla Casa della Fatwa egiziana per essere formati.
Nel 2016, il presidente dell'Alto Consiglio Islamico, Bouabdellah Ghlamallah, riconoscendo che il compito dell'emissione di fatwe spettava ai consigli scientifici a livello locale dei wilayet, che rispondono alle interrogazioni dei cittadini sulla sharia, invitava a un provvedimento legislativo per unificare la fatwa in Algeria ed evitare il disaccordo tra diversi organi istituzionali, proponendo di assegnare all'Alto Consiglio Islamico il ruolo di ultima istanza in Algeria sia sul piano intellettuale e culturale sia in quello della pratica religiosa.
Nel maggio 2017 un decreto presidenziale ha precisato le funzioni dell'Alto Consiglio Islamico, autorizzandolo ufficialmente a: 
emettere fatwe nei diversi ambiti del fiqh e formulare pareri scritti su prescrizioni religiose ... su richiesta del presidente della Repubblica,
prendere in carica, come istituzione nazionale di riferimento, tutte le questioni legate all'islam, permettendo di correggere le percezioni erronee
partecipare alla valutazione e alla revisione dei programmi di insegnamento religioso e loro inserimento coerente nel sistema educativo.
I membri dell'Alto Consiglio e il presidente sono nominati con decreto presidenziale, per rappresentare gli studiosi islamici algerini ed agire come la maggiore autorità ufficiale del Paese in materia. Nel 2017 il presidente Bouteflika ha rinnovato i membri dell'Alto Consiglio islamico, scegliendoli tra ricercatori universitari ed insegnanti della materia, inclusi rappresentanti della corrente minoritaria ibadita. Dal settembre 2016, il presidente è il Dr. Abu Abdullah Ghulam Allah.
Nell'aprile 1998, l'Alto Consiglio Islamico emise una controversa fatwa autorizzando le donne stuprate da estremisti islamici durante la guerra civile al ricorso all'aborto;
nel giugno 2013, il Ministro degli Affari religiosi ha esortato la riunione di un organo nazionale della fatwa per fare luce sulla questione dei tassi di interesse imposti dalle banche sui crediti concessi ai giovani dal punto di vista religioso tenendo conto del parere degli imam, ossia per emettere una fatwa esaustiva per mettere fine alle diverse interpretazioni sulla legittimità o meno del prestito a interesse;
in occasione dei Mondiali di calcio 2014 in Brasile, lo sheykh Muhammad Sharif Qaher, del Supremo consiglio islamico dell'Algeria, ha autorizzato i calciatori della nazionale a sospendere il digiuno di Ramadan perché in viaggio, sebbene il suo collega lo sheykh Mamoun al-Qasimi ha precisato che la cosa migliore sarebbe rispettare il digiuno;
il 9 febbraio 2015 il Consiglio scientifico nazionale ha emesso tre fatwe di interesse nazionale, per contrapporsi alle molteplici fatwe contrastanti emesse da predicatori televisivi salafiti, concernenti: la liceità del sistema dei mutui per l'acquisto di abitazioni, la liceità della donazione di organi (con l'eccezione di quelli vitali come il cuore), la non liceità della donazione di ovuli e sperma.
Il Supremo consiglio islamico dell'Algeria non è l'unica organizzazione ufficiale dell'islam algerino, vi sono infatti anche l' Associazione degli ulema algerini, che raggruppa gli studiosi islamici dell'Algeria, ed il Coordinamento nazionale degli imam, organo ufficiale dei predicatori islamici dell'Algeria.
Nel periodo della reggenza di Algeri, a differenza del popolo, che era malikita, i reggenti ottomani erano della corrente hanafita, così il sistema giuridico fu guidato da un mufti per ciascuno dei madhhab presenti. Le città principali avevano sia moschee hanafite che malikite, mentre gli ibaditi avevano le loro moschee e cimiteri. Il sistema dei mufti, hanafiti e malikiti, fu conservato anche dalle autorità coloniali francesi .
A seguito dell'indipendenza dell'Algeria, il Fronte di Liberazione nazionale, guidato da Houari Boumédiène, divenne il partito unico al governo, ed assunse il controllo su tutte le attività religiose, stabilendo l'islam come religione di Stato (art. 2 della Costituzione del 1963), e monopolizzando la costruzione e gestione delle moschee attraverso il Ministero degli Affari religiosi. Nel 1966 fu istituito un Alto Consiglio islamico, che aveva il monopolio sull'interpretazione della legge islamica e l'emissione di fatwe e si occupava della formazione e della nomina degli Imam, rendendoli dipendenti del Ministero, il quale gli forniva anche il testo del sermone del venerdì (khutba) che avrebbero dovuto pronunciare. Il Ministero amministrava anche le dotazioni religiose (o habus), si occupava dell'istruzione religiosa attraverso scuole pubbliche ed istituti islamici superiori. 
Molti ex-membri dell'Associazione degli Ulema musulmani algerini entrarono a far parte dell'Alto Consiglio islamico e delle istituzioni legate al FLN. Movimenti islamisti, come Al Qiyam, richiedevano invece di implementare maggiormente l'islam nella politica del Paese, ritenendolo incompatibile con l'ispirazione socialista del partito al governo.. Sebbene il partito avesse adottato l'islam come parte della propria ideologia, il codice civile rimase legato al diritto civile occidentale, anche se furono introdotti elementi di diritto islamico nel diritto di famiglia, come il divieto alle donne musulmane di sposare uomini non musulmani (Codice di Famiglia algerino, 1984), in particolare dopo l'approvazione nel 1976 della Carta Nazionale.
Dopo la morte di Boumediene nel 1978, il suo successore Chadli Bendjedid aprì maggiormente al movimento islamista, per contrastare la parte del partito più fedele agli ideali socialisti di Boumediene, che ostacolava i suoi tentativi di aprire il Paese al mercato. Grazie a una campagna per le moschee libere, l'islamismo si diffuse nelle università, inizialmente con il sostegno statale per controbilanciare i movimenti di protesta giovanili di sinistra; tuttavia l'affermazione dell'islamismo portò nel novembre 1982 a scontri violenti all'Università di Algeri, inoltre molti imam islamisti presero a contestare apertamente la politica economica di Bendjedid, che non risolse i problemi di disoccupazione e povertà ed aumentò l'inequità sociale. Con la creazione di migliaia di nuove moschee e centri di insegnamento islamici, l'islamismo radicale poté diffondersi attraverso iniziative educative, culturali, sociali e caritative rivolte ad ampi strati della popolazione, in un periodo in cui il governo era costretto ad attuare politiche di austerità. La democratizzazione inaugurata nel 1989 vide dunque gli islamisti del Fronte Islamico di Salvezza in una posizione favorevole, che li portò alla vittoria alle elezioni del 1991, annullate dai militari fedeli al FLN, aprendo la decennale guerra civile.

Survivor Series (1988) fu la seconda edizione di Survivor Series, un pay-per-view di wrestling organizzato dalla World Wrestling Federation (WWF). Ebbe luogo il 24 novembre 1988 (il Giorno del ringraziamento negli Stati Uniti d'America) al Richfield Coliseum a Richfield Township, Ohio.
Il main event fu un Survivor Series match a 10 uomini tra il team capitanato dai The Mega Powers (Hulk Hogan e il WWF Champion Randy Savage) e quello capitanato dai The Twin Towers (Akeem e Big Boss Man). Hogan e Savage furono gli unici "sopravvissuti" del match. L'undercard fu caratterizzato da tre Survivor Series match tra mid-card wrestler.
Nel feud principale dell'evento furono coinvolti i Mega Powers (Hulk Hogan e il WWF Champion Randy Savage), Hercules, Koko B. Ware, e Hillbilly Jim contro i The Twin Towers (Akeem e The Big Boss Man), Ted DiBiase, Haku, e The Red Rooster. Hogan e Savage formarono questa alleanza a WrestleMania IV nel marzo 1988 dopo che Hogan aiutò Savage a sconfiggere DiBiase nella finale del torneo per il vacante titolo WWF. Ted e André the Giant affrontarono Hogan e Savage nella prima edizione di SummerSlam nel mese di agosto in dove i Mega Powers portarono a casa la vittoria. DiBiase poi comprò il contratto di André da Heenan nella prima edizione di Royal Rumble nel mese di gennaio. Alla fine del 1988, DiBiase acquistò un altro contratto da Heenan, quella di Hercules. Quest'ultimo rifiutò di essere lo schiavo di Ted e diventò un face e iniziò un feud con lui. DiBiase e gli altri wrestler heel si unirono con i Twin Towers e sfidarono i Mega Powers e altri lottatori face.
Un altro importante feud contrappose Jake Roberts e André the Giant. La storyline iniziò quando Roberts spaventò Andrè con un serpente in un'edizione di Saturday Night's Main Event. Roberts gettò il suo serpente, Damien, su André, che subì un lieve (kayfabe) attacco di cuore. Il gigante giurò vendetta, ma Roberts da quel momento iniziò a portare il suo serpente nei loro match oppure lo rinchiudeva in un sacco e lo portava con sé durante l'entrata, per avere un vantaggio psicologico.
Il principale feud per quanto riguarda la divisione di coppia contrappose i Demolition e i The Powers of Pain, due squadre conosciute per avere il viso dipinto e per il loro stile da rissaioli. Inoltre ci fu un altro feud che contrappose il WWF Intercontinental Champion The Ultimate Warrior e The Honky Tonk Man, l'ex campione che era determinato a riconquistare il titolo perso nel pay-per-view precedente, Summerslam 1988.
Il primo match dell'evento fu un five-on-five Survivor Series match tra il team del WWF Intercontinental Champion The Ultimate Warrior, Brutus Beefcake, Sam Houston, The Blue Blazer (nella sua prima partecipazione ad un pay-per-view), e Jim Brunzell; e quello di The Honky Tonk Man, Ron Bass, Danny Davis, Greg Valentine, e Bad News Brown. Don Muraco fu originariamente previsto per far parte del team di Warrior, ma lasciò la WWF, così fu sostituito da Brunzell. Beefcake portò la prima vittoria della serata per la squadra di Ultimate, utilizzando una sleeper hold per costringere Davis alla resa dopo 01:18 dall'inizio del match. Poi Brown colpì Brunzell con un Ghetto Blaster, un tipo di calcio alla parte posteriore della testa, e lo schienò. Non molto tempo dopo, Valentine e Bad stavano per eseguire una mossa di squadra su Houston quando egli schivò un running forearm club da parte di Greg, che invece colpì Brown. Brown, un wrestler solitario e poco collaborativo (storyline) uscì dal quadrato e se andò, e venne di conseguenza contato fuori, portando alla seconda eliminazione del team di Honky. In seguito Bass schienò Houston dopo una running powerslam, e quindi i wrestler temporaneamente "sopravvissuti" erano 6. The Blue Blazer usò la sua velocità per stordire Valentine, ma durante il tentativo di completare un top-rope, Honky corse e spinse Blazer nelle corde; Greg a quel punto applicò rapidamente una figure four leglock, e Blue cedette. Beefcake poi prese il sopravvento su Honky e lo bloccò con una sleeper hold, ma Tonk scivolò attraverso le corde, prendendo Beefcake con lui; entrambi gli uomini furono contati fuori, e quindi Ultimate diventò l'unico temporaneamento "sopravvissuto" del suo team. Bass e Valentine ebbero il vantaggio su Warrior per un po' ', ma quest'ultimo schivò un tentativo di double-clothesline e mise entrambi K.O., schienando rapidamente Bass con una Double Axe Handle e dopo 20 secondi schienò anche Greg con la stessa mossa. Alla fine Warrior fu l'unico sopravvissuto del suo team.Poi ci fu un 20-man Tag team Survivor Series elimination match dove se un lottatore fosse stato eliminato, avrebbe fatto la sua stessa fine anche il suo avversario. Nel match ci furono come sempre due team. Il primo fu composta dai Powers of Pain (The Warlord e The Barbarian), The Rockers (Shawn Michaels e Marty Jannetty), The British Bulldogs (Davey Boy Smith e Dynamite Kid), Hart Foundation (Bret Hart e Jim Neidhart), e dai Young Stallion (Paul Roma e Jim Powers), mentre il secondo fucomposto dai WWF Tag Team Champions Demolition (Ax e Smash), The Brain Busters (Arn Anderson e Tully Blanchard), The Bolsheviks (Nikolai Volkoff e Boris Zhukov), The Fabulous Rougeaus (Jacques e Raymond Rougeau ) e dai The Conquistadors. Hart schienò Raymond con uno small package, eliminando i The Fabulous Rougeaus dal match. Zhukov eseguì una reverse diving crossbody su Powers e lo schienò eliminando i Young Stallion ma poco dopo fu schienato dopo che Jannetty e seguì una Sunset Flip, eliminando così i The Bolsheviks dal match. Hart eseguì successivamente un German Suplex su Blanchard ma l'arbitro vide che le sue spalle erano a terra, così contò lo schienamento eliminando la Hart Foundation. I Rockers iniziarono una rissa con Blanchard e il suo partner Anderson. Poi i The Rockers e i Brian Busters furono entrambi squalificati a causa di una rissa sul ring e quindi furono eliminati dalla contesa. Dynamite colpì Smash e salì sulla terza corda. Cercò di colpire l'avversario a terra con una diving headbutt ma quest'ultimo si alzò e lo colpì con una clothesline, schienandolo, eliminando anche i British Bulldogs dal match. Quando Mr. Fuji pensava che il suo tag team non avrebbe potuto battere i Powers of Pain, allargò le corde causando la caduta di Smash fuori dal ring e il suo conteggio, eliminando così i Demolition. In seguito, Fuji colpì Ax con il suo bastone quando egli era girato di spalle. I Demolition successivamente lo attaccarono diventando face. I The Powers of Pain diventarono hell. Poi Barbarian colpì Conquistador # 1 con una diving headbutt e lo schienò, eliminando i The Conquistadors, rendendo i Powers of Pain gli unici sopravvissuti. Dopo il match, i Demolition tornarono di corsa sul ring e attaccarono i vincitori, facendoli scappare poco dopo.
Nel terzo Survivor Series match si sfidarono 2 team: quello composto da André the Giant, Rick Rude, Dino Bravo, Mr. Perfect, e Harley Race, e quello composto da Jim Duggan, Jake Roberts, Scott Casey, Ken Patera, e Tito Santana. Junkyard Dog avrebbe dovuto far parte del team di Roberts, ma lasciò la WWF. B. Brian Blair avrebbe dovuto sostituire Junkyard, ma anch'egli lasciò la WWE, così fu sostituito da Scott. Rudi colpì Patera con una Rude Awakeninga dopo 8:18 e lo schienò eliminandolo, lasciando la squadra di Roberts con 4 membri. Un minuto più tardi, un membro del team di André, Bravo, colpì Casey con un side suplex e lo schienò, eliminandolo. Il team di Roberts rimase con soli tre membri, mentre quello di André aveva ancora cinque membri. Tuttavia, Santana colpì Race con un flying forearm smash e lo schienò eliminandolo, lasciando il team di André con 4 membri. Poi Andrè entrò e subito usò la sua enorme altezza e peso per schiacciare e, infine, schienò Santana, portando gli heel a un vantaggio di 4-2. Più tardi, Duggan usò il suo 2 × 4 su Bravo, venendo squalificato. Roberts, l'unico membro rimasto del team face, e quando Rude stava per dare il cambio a un suo compagno, eseguì una DDT, e lo schienò, eliminandolo dal match. André salì rapidamente sul ring, e applicò una chokehold su Roberts e rifiutò di liberarlo, venendo squalificato dalla contesa. Prima di lasciarlo, eseguì una headbutt. Perfect ne approfittò e schienò Roberts vincendo il match. Perfect e Bravo furono gli unici sopravvissuti del loro team. Dopo il match, Roberts prese il suo serpente Damien e con esso spaventò Andrè, Bravo e Perfect, facendoli scappare da bordo ring.
Il main event fu un Five-on-five Survivor Series elimination match che vide contrapposti due team: quello composto dai The Mega Powers (Hulk Hogan e il WWF Champion Randy Savage), Hercules, Koko B. Ware, e Hillbilly Jim, e quello composto dai The Twin Towers (Akeem e The Big Boss Man), Ted DiBiase, Haku, e The Red Rooster. Savage colpì Rooster con una Savage Elbow e lo schienò, eliminandolo, dando ai Mega Powers un vantaggio iniziale. Poi Akeem pareggiò rapidamente le due parti dopo aver eseguito una Air Africa su Hillbilly. Uno dei partner di Akeem, Boss Man, colpì Koko con una Boss Man Slam e lo schienò, portando i Towers a un vantaggio di 4-3. La guardia del corpo di DiBiase, Virgil distrasse Hercole, permettendo a DiBiase di schienarlo con uno Schoolboy, lasciando, e quindi gli unici sopravvissuti temporaneamente del team face furono Hogan e Savage, ovvero i Mega Powers. Mentre DiBiase stava prendendo in giro Hercules, Savage lo schienò rapidamente con un altro Schoolboy, eliminandolo e quindi i temporaneamente sopravvissuti del team heel furono 3. Poco dopo, Slick (il manager dei Twin Towers) afferrò Elizabeth e dopo averla tirata giù da bordo ring cominciò a minacciarla, obbligando Hulk ad aiutarla; Akeem e Boss intervennero colpendo Hogan. In seguito Man (l'uomo legale del ring) fu contato fuori mentre Akeem fu squalificato per aver spinto l'arbitro. Haku, l'unico membro temporaneamente rimasto del team heel. Dominò Savage per diversi minuti dopo che Slick iniziò ad insultare sia Hulk che Miss. Alla fine, Haku accidentalmente colpì Slick, e poi Hogan eseguì una clothesline su Heenan. Dopo Elizabeth afferrò la chiave per sbloccare le manette con cui Big aveva ammanettato Hogan. Haku cominciò a prendere a calci un Savage esausto all'angolo. Hogan rapidamente dominò Haku e lo schienò dopo aver eseguito un leg drop portando la vittoria ai Mega Powers e quindi anche al resto del team face. Dopo il match, Hulk iniziò a corteggiare Elizabeth, facendo arrabbiare Randy. Poi Jesse Ventura, lo intervistò circa l'accaduto.
I Mega Powers furono un tag team stabile e forte per tutto il 1988, ma il loro dominio cominciò a finire quando iniziarono le prime incomprensioni tra Hulk Hogan e Randy Savage nei primi mesi del 1989. Tutto ebbe inizio il 7 gennaio 1989, nell'edizione di Saturday Night's Main Event, dove Hogan fu spietatamente picchiato dai The twin Towers dopo il suo incontro con Akeem. Savage intervenne e li attaccò con una sedia d'acciaio. Elizabeth portò Hulk nel backstage, il che fece arrabbiare Randy. Inoltre Savage si chiedeva il perché Hogan scelse Elizabeth, ovvero sua moglie (di Randy), come sua manager. Questo portò alla rottura del team. Poi Randy discusse del problema con sua moglie nel backstage. I problemi aumentarono ulteriormente a Royal Rumble (1989) dove "The Immortal" eliminò accidentalmente "Macho Man" mentre voleva eliminare Bad News Brown. Il 3 febbraio nell'edizione di Main Event i Mega Powers affrontarono i The Twin Towers (Akeem e The Big Boss Man in un Tag Team match pieno di controversie. Durante il culmine del match, Akeem gettò "Macho King" su sua moglie Elizabeth. Hogan la sollevò e la portò dietro le quinte, lasciando Savage ad affrontare i Towers, mentre Hogan curava Elizabeth. Quando Hogan tornò, Savage lo prese a schiaffi in faccia e se ne andò con la cintura, abbandonando Hogan e diventando quindi heel. Nonostante ciò, Hogan riuscì a portare a casa la vittoria. I Powers a quel punto si sciolsero, infatti Savage iniziò un feud con Hogan. A WrestleMania V, "Hollywood" sconfisse "Macho Man" in un match soprannominato e pubblicizzato come "The Mega Powers Explode", e quindi Hogan vinse il WWF Championship, mettendo fine al regno di Savage di 371 giorni.Il feud tra i Demolition e i Powers of Pain assunse una nuova svolta, infatti i Demolition erano dei face e i Powers dei heel. Inoltre Mr. Fuji interveniva costantemente nei match dei due team, e, infine, fu firmato un handicap match 2 vs 3 per WrestleMania V, dove Fuji si alleò ai Pain. A WrestleMania, i Demolition si vendicarono di Fuji, quando dopo il suo tentativo di gettare del sale sugli occhi di Smash, ma accidentalmente lo lanciò sugli occhi di Warlord. Poi fu schienato da Ax dopo aver subito una delle finisher dei Demolition, ovvero la Demolition Decapitation.
L'altro feud che continuò dopo questo evento contrappose Jake "The Snake" Roberts e André the Giant, che culminò a WrestleMania V, in cui il rientrante Big John Studd (face) iniziò un feud con l'arbitro ospite per il match André-Roberts. Prima di questo, a Royal Rumble (1989), André attaccò Roberts quando quest'ultimo entrò sul ring durante il main event, soffocando Roberts sull'orlo dell'incoscienza prima di buttarlo fuori. Poi Jake dopo qualche secondo prese il suo serpente, Damien, e con esso spaventò il gigante.
Dopo Survivor Series, "Ravishing" Rick Rude iniziò un feud con The Ultimate Warrior per il suo WWF Intercontinental Championship. The Honky Tonk Man, nel frattempo, non riuscì a vincere il titolo da Warrior (nel tentativo di riconquistare il titolo perso a SummerSlam (1988)) e, poco dopo il loro ultimo match tenutosi a Saturday Night's Main Event, cominciò a perdere colpi e da quel punto cominciò a lottare dei match da mid-card.
Per i The British Bulldogs, questa fu la loro ultima apparizione in WWF come tag team; Dynamite Kid se ne andò per sempre, mentre Davey Boy Smith tornò nel 1991 come wrestler singolo conosciuto come "The British Bulldog". Poi iniziò ad avere dei battibecchi con i Rougeau Brothers. Queste discussioni finirono quando Jacques Rougeau distrusse alcuni denti di Dynamite fuori con un sucker punch poco prima di Survivor Series.
2 (La stipulazione del match prevedeva l'eliminazione dell'intero tag team se uno dei suoi due membri veniva eliminato)

Lo Swedish Open 2015 è stato un torneo di tennis giocato sulla terra battuta facente parte della categoria ATP World Tour 250 series nell'ambito dell'ATP World Tour 2015 e della categoria International nell'ambito del WTA Tour 2015. Sia il torneo maschile che femminile si sono giocati a Båstad in Svezia. Il torneo maschile si è tenuto dal 20 al 26 luglio 2015 con il nome di SkiStar Swedish Open 2015, mentre quello femminile dal 13 al 19 luglio 201 con il nome di Collector Swedish Open 2015.
I giocatori seguenti hanno ricevuto una wild card per l'ingresso nel tabellone principale singolare:
 Elias YmerI giocatori seguenti hanno superato tutti i turni di qualificazione per il tabellone principale singolare:
 Rebecca PetersonLe seguenti giocatrici sono entrate nel tabellone principale passando dalle qualificazioni:
 Jérémy Chardy /  Łukasz Kubot hanno sconfitto in finale  Juan Sebastián Cabal /  Robert Farah per 68–7, 6–3, [10–8].
 Kiki Bertens /  Johanna Larsson hanno sconfitto in finale  Tatjana Maria /  Ol'ga Savčuk per 7-5, 6-4.

Sweesters: Virtual Room è una serie animata spagnola prodotta nel 2009 da Eddadesign e da Televisió de Catalunya in 104 brevi episodi divisi in due stagioni di 52 episodi ciascuna. In Italia il cartone è stato trasmesso su Rai Gulp a partire da febbraio 2009.
I titoli originali degli episodi come gli episodi stessi sono in lingua catalana. In Spagna gli episodi, di due minuti ciascuno, sono stati trasmessi generalmente in numero di due al giorno dal lunedì al venerdì di ogni settimana.
È una ragazza che si crede migliore di Ji Lan e Laia anche se non lo è. Le piace sempre essere alla moda e spende i suoi soldi solo per gli abiti che le piacciono di più. Lei odia il Tai Chi e lo sport in genere.Laia

Syndicate: American Revolt è un'espansione del videogioco del tipo sparatutto strategico Syndicate. L'espansione è stata prodotta dalla Bullfrog Productions nel 1993 e necessita del videogioco originale per essere utilizzata.
Il videogioco è ambientato nel XXII secolo. Il mondo è comandata da una megacorporazione l'Eurocorp. La società divenne estremamente ricca e influente con l'invenzione di un impianto cibernetico chiamato CHIP. Il CHIP permette di alterare la percezione della realtà nelle persone immergendole in una realtà virtuale illusoria, comandata a piacere dalla Eurocorp. Recentemente nell'Eurocorp si è infiltrata un'organizzazione criminale (The Syndicate).
Il giocatore veste i panni di un giovane elemento del Syndicate e il suo obiettivo è fermare una massiccia rivolta nel settore americano. La rivolta è talmente violenta da mettere in pericolo la stessa esistenza della Eurocorp.
Il gameplay del gioco non è cambiato dal precedente Syndicate, il giocatore utilizzando un team di agenti deve terminare le 50 missioni che compongono l'espansione. L'espansione mette a disposizione anche nuove armi e impianti.

La Tabula Clesiana (o tavola anaunense o edictum Claudi de civitate Anaunorum) è una lastra di bronzo, scoperta nel 1869 presso la località Campi Neri di Cles. Essa contiene l'editto di Claudio del 46 d.C. che concedeva la cittadinanza romana agli Anauni, ai Sinduni ed ai Tulliassi (Tulliasses) e trattava della controversia fra i Comensi o Comaschi (Comenses) ed i Bergalei (Bergalei). Oggi è conservata presso il Museo del Castello del Buonconsiglio a Trento.
La Tabula clesiana è una lastra di bronzo rettangolare di 49,9 x 37,8 cm e uno spessore di 0,61 cm.
Sui quattro spigoli sono presenti quattro fori circolari di 5 millimetri di diametro che ne permettevano il fissaggio ad una parete. Il peso è di 7,14 chilogrammi.
Il testo è incorniciato da un bordo rettangolare con una modanatura a gola rovesciata, simile a una cimasa.
I caratteri sono generalmente alti 7 millimetri; nella prima e nella quinta riga sono alti circa 1,5 centimetri.
La Tabula riporta un editto che tratta due distinte questioni: la prima è la controversia tra Comenses (comensi o comaschi) e Bergalei (probabilmente localizzati nell'attuale val Bregaglia), la seconda riguarda la concessione dell'adtributio (aggregazione) di Anauni, Sinduni e Tulliasses al municipium di Tridentum.
L'intestazioneIl consolato aveva la durata di un anno. Quindi l'indicazione dei nomi dei due consoli nell'intestazione permette di determinare la data dell'affissione: il 15 marzo del 46 d.C. (799 ab Urbe condita).
Quinto Sulpicio Camerino era un consul suffectus, cioè entrato in carica nel corso dell'anno in sostituzione di un altro console.
Baia era nota località di riposo di imperatori e aristocrazia, corrispondente all'attuale Baia (Bacoli).
La controversia tra Comenses e BergaleiLa natura della controversia tra Comenses e Bergalei non è nota: si pensa a problemi confinari o fiscali (di tasse, vectigal, dovute e non pagate). Mentre Comum era un municipium dal 49 a.C.
non è noto se i Bergalei fossero aggregati a quel municipio o se il loro territorio facesse parte della Rezia o fosse parte dei terreno sotto la diretta giurisdizione dell'imperatore.
Quando Tiberio era imperatore fu inviato sul luogo Pinario Apollinare per indagare sul contenzioso ma né lui né Gaio Caligola gli chiesero di stendere una relazione e la questione si trascinò fino all'impero di Claudio che rimprovera i suoi predecessori di trascuratezza.
(Claudio era figlio di Druso che a sua volta era fratello di Tiberio; quindi Tiberio era zio di Claudio.)
È noto che Tiberio trascurò il governo dell'impero, allontanandosi da Roma (vedi Il ritiro in Campania nel 26 d.C.).
La questione ritornò alla luce quando Camurio Statuto segnalò che molti dei terreni oggetto della contestazione erano sotto la diretta giurisdizione imperiale e Claudio decise di approfondire il problema inviando sul posto l'amico Giulio Planta.Le terre dell'arco alpino che dipendevano direttamente dall'imperatore furono conquistate in età augustea; esse godevano dell'extraterritorialità rispetto alle popolazioni locali, erano gestite da funzionari dell'amministrazione imperiale e i residenti non avevano gli stessi diritti delle popolazioni adtributae.
Camurio Statuto era verosimilmente un funzionario dell'imperatore che ne tutelava gli interessi. Il verbo detulerit (da deferre) nel gergo giuridico ha il significato di denuncia, delazione; pratica ammessa e anzi incoraggiata presso i romani.
L'adtributio di Anauni, Sinduni e TulliassiMentre non vi sono dubbi sulla località in cui risiedevano gli Anauni, per Sinduni e Tulliassi si ritiene che popolassero la stessa val di Non o valli attigue, come la val di Sole o la val Rendena, ma non vi sono documenti certi al riguardo.
Queste tre popolazioni godevano, al più, di uno status giuridico di semplici peregrini ma, data l'intensa frequentazione con il municipium di Tridentum, con il tempo, si erano, arrogati titoli e cariche che non spettavano loro.
L'editto di Claudio cerca di sanare la situazione con effetto retroattivo aggregandoli, dal punto di vista amministrativo e giurisdizionale, al municipium trentino e alla tribù Papiria.L'adtributio ad un vicino municipium era un beneficio che comportava uno status di diritto, lo ius Latii, intermedio tra quello di peregrini e il plenum ius, la piena cittadinanza romana. Chi ne godeva poteva coltivare i territori su cui risiedeva ma doveva pagare un'imposta al municipium a cui veniva associato. Parte di quei terreni potevano inoltre essere confiscati dall'imperatore che, solo se lo voleva, poteva permetterne l'uso ai residenti dietro pagamento di una tassa (agri vectigales).
Le regioni alpine costituivano una zona di frontiera conquistata in tempi recenti. In esse i municipia e territori provinciali non avevano precisi confini e cittadini con pieni diritti convivevano con cittadini con lo status inferiore di peregrini.
Probabilmente solo in parte gli abitanti di quelle valli risultavano già "aggregati" a Tridentum già nel I secolo a.C., mentre altri non lo erano.
Secondo il verbale dell'autorità municipale di Cles, del 30 aprile 1869, la Tabula venne scoperta casualmente il 29 aprile 1869 nella località nota come Campi Neri, dove in precedenza erano stati trovati altri oggetti antichi tra cui iscrizioni dedicate al dio Saturno,
sul terreno di un filatoio di proprietà di Giacomo Moggio da un lavorante che aveva scavato una buca per la calce:
Il Trentino, dopo aver fatto parte del Regno di Baviera, per decisione di Napoleone Bonaparte nel 1810 venne annesso al Regno d'Italia ma venne poi a far parte della Contea del Tirolo creando insoddisfazione in parte della popolazione di lingua italiana che si sentiva una minoranza emarginata. Nasceva un movimento, l'irredentismo, che ambiva a ottenere l'annessione al Regno d'Italia.
Il Trattato di Vienna (1866) chiude la Terza guerra di indipendenza italiana e il Trentino resta austriaco come parte del Tirolo.
In questo contesto il ritrovamento della Tabula clesiana, dove in sostanza si affermava che il Trentino era stato parte dell'impero romano, ebbe una forte risonanza sulla minoranza italiana. Due giorni dopo il suo rinvenimento, sabato 1º maggio, il quotidiano La Voce Cattolica (nº 53) pubblicava notizia del ritrovamento.Il lunedì successivo, il 3 maggio, un quotidiano concorrente Il Trentino (n. 99) riprendeva la notizia con più dettagli riportando il testo della Tavola e sostenendo che era una prova documentale che il Trentino nell'antichità era romano e non terra dei Reti.
Al quotidiano di lingua tedesca Bote für Tirol und Vorarlberg del 5 maggio che sosteneva essere il ritrovamento della Tabula "un interessante documento del Tirolo", Il Trentino replicava: "questo romano monumento è esclusivamente trentino, e il Tirolo non c'entra né per molto né per poco... Mentre Trento era già una fiorente colonia romana, e i cittadini del Trentino erano pareggiati ai Romani, quel paese che si chiama adesso Tirolo aveva avanti di se ancora presso a quattordici secoli prima che un documento qualunque registrasse il suo nome.".
Va ricordato che il fondatore e direttore de Il Trentino era l'abate Giovanni a Prato, ardente patriota, fautore della separazione del Trentino dal Tirolo tedesco.Giovanni a Prato, che conosceva Giacomo Moggio, si fece consegnare la Tabula e la espose nel Castello del Buonconsiglio. Contattò inoltre Theodor Mommsen, professore di storia romana all'Università di Berlino e noto studioso dell'antichità classica a cui si deve uno dei saggi più autorevoli sulla Tabula, dal titolo: Edikt des Kaisers Claudius über das römische Burgerrecht der Anauner von J. 46 n. Chr.
Il saggio fu poi tradotto in italiano e pubblicato prima come supplemento del quotidiano Il Trentino sempre nel 1869 e nel 1890 in occasione di un convegno della Società Alpinisti Tridentini tenuto a Fondo. In copertina si riportava che il prezzo del volumetto, 50 soldi, sarebbe stato devoluto alla costruzione del monumento a Dante a Trento.Nello stesso tempo il conte Matteo Thun (o Thunn) fece avere il testo della tabula a Francesco Schupfer che ne fece una traduzione e uno studio pubblicato nel volume 3 di "Archivio giuridico", dove affermava:
"... erano nuovi popoli dimenticati che risorgevano come per incanto alla vita era una intera civiltà ignorata o mal compresa che doveva spiegarsi co' suoi smaglianti colori sotto ai nostri sguardi era infine una nuova e solenne affermazione della italianità di una gente divelta ora dal seno della madre patria e a seconda che più vuolsi un mesto ricordo che i morti mandano dal loro sepolcro secolare ai vivi o una protesta".
(DE) Rudolf Hercher, Adolf Kirchhoff, Theodor Mommsen (a cura di), Hermes, Volume 4, Berlino, Emil Hübner, 1870.Visualizzazione completa (Google Libri): (DE) Hermes, Volume 4, su books.google.it. URL consultato il 6 maggio 2011.
(FR) Édouard Laboulaye (a cura di), Revue historique de droit français et étranger, Parigi, Ernest Thorin, 1872.Visualizzazione completa (Internet Archive): (FR) Revue historique de droit français et étranger, su archive.org. URL consultato il 28 maggio 2011.
 Elvira Migliarino, Tavola di Cles / Tabula Clesiana - Traduzione italiana, Le Alpi on line, 2004. URL consultato il 2 giugno 2011.
 Pietro Ellero, Filippo Serafini, Archivio giuridico, Vol. 3, Bologna, Fava e Garragnani, 1869.Visualizzazione completa:  Archivio giuridico, Volume 3, su books.google.it. URL consultato il 7 maggio 2011.
 Alessandro Cristofori, Editto di Claudio sulla concessione della cittadinanza agli Anauni (46 d.C.): Commento all'iscrizione, www.telemaco.unibo.it. URL consultato l'8 maggio 2011 (archiviato dall'url originale il 4 maggio 2011).
 Alessandro Cristofori, Editto di Claudio sulla concessione della cittadinanza agli Anauni (46 d.C.): Gli effetti della scoperta della Tabula Clesiana sul dibattito politico in Trentino nel 1800, www.telemaco.unibo.it. URL consultato l'8 maggio 2011 (archiviato dall'url originale il 7 maggio 2006).
 Immagine della "Tabula clesiana" su "Le Alpi on line", su lett.unitn.it. URL consultato il 29 settembre 2009 (archiviato dall'url originale il 30 gennaio 2005).
Il Takahashi (高梁川 Takahashigawa) è un fiume del Giappone, il più grande nella parte occidentale della prefettura di Okayama. È, insieme ai suoi affluenti, uno dei tre principali bacini di drenaggio della prefettura di Okayama (gli altri sono quelli dei fiumi Yoshii ed Ashai).
Attraversa le città di Niimi, Takahashi, Sōja, e Kurashiki presso la quale sfocia nel Mare Interno.

Talete di Mileto (in greco antico: Θαλῆς, Thalês; Mileto, 640 a.C./625 a.C. circa – 548 a.C./545 a.C. circa) è stato un filosofo, astronomo e matematico greco antico.
Da Aristotele in poi, Talete viene indicato come il primo filosofo della storia del pensiero occidentale che iniziò la ricerca dell’ἀρχή, del «principio», identificato empiricamente nell'acqua, da cui tutte le cose si sarebbero generate. In questa tradizione quindi egli è considerato come uno dei sette savi dell'antica Grecia e come primo «filosofo», intendendo con questo termine colui che per primo si occupò delle scienze naturali, matematiche, astronomiche. Il suo metodo di analisi della realtà lo rende una delle figure più importanti della conoscenza scientifica: deviando dai discorsi esplicativi forniti dalla mitologia, anche se ancora lontano dal metodo sperimentale, Talete, pur ancora legato a un ragionamento astratto sulla realtà, favorì l'ancora generica concezione naturalistica dei filosofi della scuola di Mileto caratterizzata da osservazione dei fenomeni e dimostrazione puramente logica.
Di Talete, fondatore della scuola, non rimane nessun libro, se mai ne scrisse, ma sono a noi giunte varie testimonianze sul suo pensiero e su alcuni episodi della sua vita, non tutti accettati come storici o verosimili. Le fonti letterarie antiche lo ritraggono come una figura di saggezza proverbiale e di grande versatilità, perciò associato a molti campi di attività: oltre che alle scienze naturali, all'ingegneria, alla politica, all'economia applicata.
Secondo Apollodoro di Atene, Talete nacque nel I anno della 35a olimpiade (640 a.C.) o, più probabilmente secondo molti studiosi moderni, nel I anno della 39a olimpiade (624 a.C.).
Le sue origini erano discusse già dagli antichi. In base all'opinione prevalente riportata da Diogene Laerzio, Talete sarebbe nato a Mileto, in Asia Minore, figlio di Essamio e Cleobulina; secondo altre versioni, tra cui quella di Erodoto, avrebbe avuto origine fenicia e sarebbe appartenuto alla stirpe dei Telidi (queste due versioni non sono necessariamente in contrasto, poiché Talete potrebbe effettivamente essere nato a Mileto da genitori greci, sebbene di lontane origini fenicie). Un'ultima versione, riferita da Diogene Laerzio, sostiene che Talete sarebbe nato in Fenicia e, dopo esserne stato esiliato, sarebbe emigrato a Mileto.
Fin dall'antichità fu considerato uno dei Sette sapienti: la prima attestazione è nel dialogo Protagora di Platone, dove figura insieme a Pittaco di Mitilene, Biante di Priene, Solone, Cleobulo di Lindo, Misone di Chene e Chilone di Sparta. Sebbene le liste dei Sette sapienti siano variabili tra gli autori, il nome di Talete è sempre presente. In seguito si diffusero numerosi racconti che videro protagonista Talete in quanto primo tra i Sapienti: nella versione di Callimaco, l'arcade Baticle lascia in punto di morte una coppa d'oro al figlio Anfalce, affinché costui la consegni al migliore dei Sapienti; Anfalce la dona a Talete, ma costui la invia a Biante, il quale a sua volta la dona a Periandro finché la coppa, dopo essere passata da tutti i Sette sapienti, torna a Talete, che decide di dedicarla ad Apollo. In altre versioni alcuni pescatori rinvengono un tripode o un altro oggetto prezioso e, dopo aver chiesto all'oracolo a chi dovesse essere consegnato, lo donano al "più sapiente", che in alcuni casi è Biante, in altri Talete, in altri Pittaco; il tripode passa tra i sapienti finché l'ultimo lo dona ad Apollo.
Sempre legata alla tradizione dei Sette sapienti è una notizia di Demetrio Falereo, riferita da Diogene Laerzio e generalmente ritenuta priva di storicità dagli studiosi moderni, secondo la quale Talete sarebbe stato il primo a essere chiamato "sapiente" e ciò sarebbe avvenuto al tempo dell'arcontato di Damasia (582-581 a.C.). Alcuni studiosi moderni, comunque, difendono la notizia, ritenendo che Talete si sarebbe davvero recato ad Atene per ricevere, come una sorta di onorificenza, il titolo di sophos.
Secondo Erodoto, durante una battaglia tra i Medi, guidati da Ciassare, e i Lidi, guidati da Aliatte II, si verificò un'eclissi solare, che impressionò talmente i Medi e i Lidi al punto che smisero di combattere; Erodoto annota che Talete aveva annunciato agli Ioni questa eclissi e ne aveva previsto l'anno. Le fonti antiche collocano questa eclissi tra la 48a e la 50a olimpiade; l'ipotesi che ha riscosso più consensi tra gli storici moderni è che l'eclissi citata da Erodoto sia l'eclissi totale verificatasi il 28 maggio 585 a.C. (secondo il calendario giuliano; 22 maggio secondo quello gregoriano), visibile in Asia Minore. Tuttavia, dal punto di vista storico anche questa notizia comporta alcuni problemi, in particolare a proposito del re dei Medi. Cicerone afferma che al momento dell'eclissi prevista da Talete il re dei Medi era Astiage e non il padre, Ciassare, come sostiene Erodoto; nella traduzione armena del Chronicon di Eusebio, l'eclissi è posta nel corso di una battaglia tra Aliatte e Astiage; inoltre un frammento papiraceo di un commento a una poesia di Alceo cita una battaglia tra Aliatte e Astiage, probabilmente la stessa battaglia in cui si verificò l'eclissi, poiché probabilmente il trattato di pace tra Medi e Lidi fu firmato non molto tempo dopo l'eclissi.
Parlando dell'avanzata nella Ionia dei Persiani, Erodoto ricorda il consiglio di Talete agli Ioni per evitare di essere conquistati: egli propose che le città ioniche, pur rimanendo abitate, diventassero dei demi e che avessero un unico consiglio a Teo, una città che si trovava al centro della Ionia. La proposta di Talete è stata datata anteriormente al 545 a.C., ma la sua storicità è stata negata da vari studiosi: in particolare, è parso poco verosimile che un cittadino di Mileto, città che aveva stretto un patto con Ciro, si schierasse con le altre città ioniche in posizione anti-persiana. Inoltre l'episodio si sarebbe verificato in un periodo che non si adatta alla fase attiva di Talete, poiché si è ritenuto che quarant'anni dopo la previsione dell'eclissi egli fosse molto avanti negli anni o non più vivo. Secondo altri, invece, la notizia di Erodoto è da accettare: Talete avrebbe proposto di creare uno stato unitario (forse un effettivo sinecismo) in cui l'autorità del consiglio comune avrebbe prevalso sulla sovranità delle singole città o sarebbe stata usata solo per gestire i rapporti con gli altri Stati. In ogni caso, la proposta di cui parla Erodoto non vide mai la luce.
Diogene Laerzio riferisce un altro consiglio politico di Talete: egli avrebbe sconsigliato un'alleanza antipersiana di Mileto con Creso, prevedendo la sconfitta di quest'ultimo, cosa che poi si verificò per opera di Ciro. Anche se il consiglio è attribuito a Talete, si è pensato che l'opposizione all'alleanza con Creso non sia stata proposta dal filosofo in persona, ma sia derivata dalla sua condotta politica. 
Mentre la notizia di Diogene Laerzio pone Talete in opposizione a Creso, un altro episodio colloca il filosofo al suo seguito. Erodoto riporta un aneddoto relativo ai prodromi della battaglia di Pteria (547 a.C.), secondo cui un espediente elaborato da Talete avrebbe permesso all'esercito di Creso, re della Lidia in guerra contro Ciro, di attraversare il fiume Halys. Poiché Creso non poteva far attraversare il fiume all'esercito a causa della mancanza di ponti, Talete, che si sarebbe trovato nell'accampamento di Creso, avrebbe parzialmente deviato il corso del fiume scavando un canale sul lato destro dell'accampamento; in questo modo il fiume avrebbe in parte percorso il canale e in parte avrebbe proseguito sul proprio letto naturale, a sinistra dell'accampamento, ma sarebbe stato da entrambe le parti facilmente guadabile. La storicità di questo episodio è stata messa in dubbio già nell'antichità: lo stesso Erodoto non crede a questa versione dei fatti, ritenendo che Creso oltrepassò il fiume usando ponti esistenti. Anche gli studiosi moderni sono in generale scettici sulla storicità del racconto: ad esempio, è stato rilevato che, se effettivamente Talete ebbe rapporti con i sovrani della Lidia, più probabilmente ebbe contatti con Aliatte, che regnò prima di Creso e che quindi, dal punto di vista cronologico, si adatterebbe meglio al periodo in cui visse Talete.
È da notare come questa scelta di alterare il letto naturale di un fiume presupponga da parte di Talete la sfiducia nell'esistenza delle divinità fluviali (si ricordi l'episodio della lotta fra il dio fluviale Scamandro e Achille, narrata da Omero nell'Iliade).
Platone e Aristotele riferiscono due aneddoti su Talete di segno opposto. Il primo, nel Teeteto, ritrae Talete come un pensatore immerso in riflessioni teoriche e poco interessato agli aspetti pratici poiché un giorno, mentre rivolgeva lo sguardo alle stelle, non si accorse che stava cadendo in un pozzo; per questo una servetta trace lo derise, dicendo che desiderava conoscere le cose del cielo ma non si accorgeva di quelle sotto i suoi piedi. L'aneddoto riferito da Aristotele, invece, mostra l'intraprendenza di Talete e la sue capacità nelle attività pratiche. Per rispondere a chi lo accusava di essere povero e che la filosofia non gli fosse di alcun aiuto, egli previde grazie a calcoli astronomici un'abbondante raccolta di olive e in pieno inverno si accaparrò tutti i frantoi di Mileto e di Chio per una cifra molto bassa, poiché vi era scarsa richiesta; al momento della raccolta delle olive, Talete poté affittarli al prezzo che voleva, essendoci molta richiesta di frantoi, e poté dimostrare che per un filosofo è facile arricchirsi, ma non è ciò che gli interessa.
Gli studi moderni tendono a negare storicità a entrambi gli episodi. L'aneddoto di Platone mostra una rappresentazione tipica del filosofo assente, immerso in elucubrazioni, che però è parsa poco adatta a una figura in genere ritenuta attiva in molti campi del sapere come Talete; l'episodio di Aristotele viene visto come una possibile risposta alle accuse di scarso senso pratico mosse al filosofo dal primo aneddoto.
Non si hanno notizie certe riguardo la famiglia di Talete. Forse si sposò ed ebbe un figlio, ma gli sono attribuite alcune battute che sembrano andare in direzione opposta: alle sollecitazioni della madre a prender moglie avrebbe risposto: «Non è ancora tempo»; insistendo ancora, quando egli aveva oltrepassato la giovinezza, le avrebbe invece detto: «Non è più tempo» poiché quel momento era ormai passato. Talete avrebbe poi detto di non volere avere figli «proprio per amore dei figli». Tra gli altri detti ricordati da Diogene Laerzio, Talete sarebbe stato grato al destino per «essere nato uomo e non animale, maschio e non femmina e greco e non barbaro». Il figlio di Talete si sarebbe chiamato Cibisto, ma secondo alcune fonti si sarebbe trattato del figlio della sorella, che il filosofo avrebbe adottato.
Secondo Eraclide Pontico, Talete visse isolato dagli affari dello Stato e solitario; tuttavia è ricordato come maestro di Anassimandro, a sua volta maestro di Anassimene.
Si dice che, ormai vecchio e sfinito dalla calura estiva, sia morto assistendo a una gara atletica, al tempo della 58a olimpiade (tra il 548 e il 545 a.C.), quando avrebbe avuto settantotto anni o, secondo Sosicrate, novant'anni: a questo proposito Diogene Laerzio lo ricorda con l'epigramma:
Non si sa con certezza se Talete abbia lasciato delle opere scritte, di cui comunque non rimangono frammenti sicuri; nel caso ne abbia lasciate, di esse probabilmente si persero presto le tracce, perché sembra che Aristotele non ne vide alcuna e che nella biblioteca di Alessandria non ve ne fosse copia. Già gli autori antichi dubitavano della paternità dei lavori a lui attribuiti, che sono:
un'Astronomia nautica (Ναυτικὴ ἀστρολογία), forse un poema secondo quanto riporta Plutarco, che dubita della paternità dell'opera; Diogene Laerzio sostiene che sarebbe del filosofo Foco di Samo;
due altre opere intitolate Sul solstizio (Περὶ τροπῆς) e Sull'equinozio (Περὶ ἰσημερὶας), forse in realtà un unico libro;
un'opera in almeno due libri intitolata Dei princìpi (Περὶ ἀρχῶν), menzionata da Galeno.Diogene Laerzio riporta il testo di due lettere che Talete avrebbe scritto a Ferecide e a Solone, ma che la critica filologica ritiene spurie:
A partire dal IV secolo a.C. si cominciarono a raccogliere molte citazioni e aforismi sui Sette sapienti, che ci sono giunte principalmente nelle raccolte di Diogene Laerzio, Stobeo e Plutarco. Diogene Laerzio riporta per Talete questi detti: 
«Il tempo è più saggio di tutti, scopre sempre tutto.»La più famosa e prestigiosa sentenza, attribuita a Talete o ad altri tra i Sette savi, è "Conosci te stesso". Altre due famose massime, "Garanzia porta sventura" e "Nulla di troppo", furono dapprima attribuite a Talete ma successivamente a Chilone.
Secondo Diogene Laerzio, a chi gli domandava se fosse venuta prima la notte o il giorno, Talete rispondeva che era precedente la notte, di un giorno; diceva anche che la cosa più semplice è dare consigli a un altro; che la cosa più piacevole è avere successo; la più sgradevole è vedere un tiranno esser potuto invecchiare; che il divino è ciò che non ha né inizio né fine; che gli ingiusti non possono sfuggire all'attenzione degli dei, neanche solo pensando di fare un'ingiustizia; che lo spergiuro non è peggiore dell'adulterio; che la sventura si sopporta più facilmente se ci si rende conto che ai propri nemici le cose vanno peggio; che si vive virtuosamente non facendo quello che rinfacciamo agli altri; che è felice chi è sano nel corpo, ricco nell'anima e ben educato; di ricordarsi degli amici, presenti e assenti, di non abbellirsi nell'aspetto ma nei comportamenti, di non arricchirsi in modo malvagio, di non cadere in discredito agli occhi di coloro con i quali si è legati da un patto, di aspettarsi dai figli gli stessi benefici arrecati ai genitori. Infine, sempre secondo Diogene Laerzio, sosteneva che la morte non è diversa in nulla dalla vita. A chi gli obbiettava perché allora non morisse, rispondeva che era perché non c'era alcuna differenza.
Talete veniva identificato come il primo filosofo per aver indicato come principio originario di tutte le cose l'acqua ma in vero questa concezione era già da tempo presente nelle mitologie orientali sumeriche, caldee, egiziane ebraiche («La dea egizia Nun è la massa liquida primordiale; caos acquoso anche nel babilonese Enuma Elis, e presso gli ebrei Genesi, I, 2 dice che lo Spirito di Dio si moveva sopra la faccia delle acque.») che descrivevano teogonie e cosmogonie basate sul mito di un «caos acquoso originario». Anche Esiodo e Omero, ben prima di Talete, si riferivano similmente al mito di Oceano a proposito della teogonia e della cosmogonia e per questo Aristotele si era formato la convinzione che le origini della filosofia greca fossero la conclusione di un processo che iniziava con le divinità della Grecia arcaica preomerica e di seguito, attraverso la cultura sapienziale, Talete e i primi filosofi fossero giunti a identificare i principi materiali del cosmo. Su questa linea d'interpretazione gli studiosi affermano l'autonomia e l'originalità del pensiero greco osservando come già nell'antichità autori come Erodoto, Platone , Aristotele non accennano ad alcuna derivazione del pensiero greco dalla filosofia orientale che tuttavia mostrano di apprezzare mettendone in rilievo il carattere pratico. Inoltre non si trova traccia nel pensiero greco antico di traduzioni di testi orientali e infine i filosofi greci si svincolano dall'impronta religiosa che caratterizza la sapienza orientale privilegiando la ragione come unico strumento per la ricerca di una verità.  Tuttavia nelle cosmologie dei primi filosofi permangono elementi della tradizione mitica tali da far pensare agli storici della filosofia a una «continuità e frattura tra pensiero mitico e filosofico» almeno sino a quando il logos diviene autonomo in un'epoca in cui «L’avvento della città non si limita a segnare una serie di trasformazioni economiche e politiche: implica un cambiamento di mentalità, la scoperta di un altro orizzonte intellettuale...» in cui prevale la parola sostenuta razionalmente.
Nel VI secolo a.C. la vita delle colonie ioniche dell'Asia minore - Mileto, Colofone, Clazomene, Efeso, tutte affacciate sul mar Mediterraneo, e le isole di Samo e di Chio - si organizza in forme politiche controllate da ristretti gruppi aristocratici; la loro economia registra un accentuato sviluppo, favorito dall'intensificarsi dei traffici marittimi. Mileto è la prima delle città, per la ricchezza dei suoi palazzi e dei suoi templi, per il fervore delle iniziative commerciali e della ricerca tecnico-scientifica che favorisce la crescita delle condizioni economiche, della cultura e del numero dei cittadini che si dedicano ad attività produttive; mentre aumenta il numero degli artigiani e dei commercianti, diminuisce quello dei contadini e la schiavitù è un fenomeno limitato.
Mileto è in rapporto con le altre città della Ionia, con la penisola italiana, con la Sicilia, con l'Egitto, con la confinante Lidia e l'impero persiano; penetrano al suo interno le conoscenze elaborate in millenni dalle civiltà egiziana e babilonese.
Non è dunque sorprendente che con la vivacità della vita politica delle città della Ionia, con lo sviluppo economico ottenuto da gruppi sociali ricchi d'iniziativa, portati all'azione sulla realtà e non alla sua contemplazione e interessati a valutare la natura per quella che è effettivamente, si affermi una cultura che pone a proprio fondamento il giudizio e l'elaborazione razionale, ossia dottrine filosofiche e non mitologie poetiche e religiose. Per quanto sommari e primitivi siano i risultati ottenuti, questi s'incanalano nell'alveo della ricerca razionale e in quanto tali appartengono a buon diritto alla ricerca filosofica propriamente detta.
Aristotele, parlando delle dottrine dei naturalisti (che egli considera i primi filosofi) a proposito dei principi delle cose, osserva che essi riconoscevano solo principi materiali: ciò che costituisce tutti gli esseri non si genera e non si distrugge ma si conserva per sempre. Questo principio (ἀρχή, archè) non era però lo stesso per tutti costoro: per Talete, in particolare, tale principio era l'acqua poiché egli, secondo Aristotele, notò che il nutrimento di tutte le cose è umido, che i semi hanno una natura umida e che il caldo è umido; poiché l'acqua è alla base delle cose umide, l'acqua è il principio di tutte le cose. Anche se Aristotele usa termini non ancora applicati ai tempi di Talete e dei Milesi (come "sostrato" ed "elemento"), la parola "archè" probabilmente era già usata con il significato di "principio", inteso come "inizio" e "causa che dà origine": per Talete tutte le cose erano acqua (archè) e tutte le cose sono ancora acqua nonostante le loro mutazioni, poiché essa rimane la stessa sostanza (archè o physis, "natura"). Egli sarebbe quindi stato il primo, tra quelli di cui ci siano giunte notizie, a chiedersi di cosa sono fatte le cose o qual è la loro origine.
Talete potrebbe aver scelto l'acqua come archè influenzato dalle culture egizie e babilonesi, per le quali i fiumi avevano grande importanza e con le quali Talete avrebbe avuto vari contatti secondo alcuni antichi autori. Per gli Egizi, in particolare, la terra avrebbe avuto origine dalle acque, identificate con Nun, che inizialmente ricoprivano tutto, ma poi si ritrassero sotto la terra e sopra il cielo. Anche se non tutti i critici moderni accettano come storiche le notizie dei viaggi di Talete in Egitto e nel Vicino oriente, egli nello stabilire l'acqua come archè potrebbe comunque essere stato influenzato dalle idee diffuse nei popoli vicini a proposito dell'acqua come origine della vita e dell'"umido" come elemento caratteristico della vita. La scelta dell'acqua potrebbe però essere legata alla semplice osservazione: senza ricorrere a strumenti che al tempo di Talete non esistevano, essa è infatti l'unico elemento che in base alla temperatura si trasforma in solido, liquido o gassoso e che quindi cambia forma pur conservandosi nella sostanza.
L'importanza dell'acqua è evidente anche in un altro concetto attribuito a Talete e riportato da Aristotele, secondo il quale la Terra poggia sull'acqua e vi galleggia come un pezzo di legno. Aristotele la critica partendo dall'esperienza che un pezzetto di terra affonda in acqua, perciò sostiene che non è possibile che l'intera Terra possa galleggiare sull'acqua. Non è chiaro come Talete ritenesse possibile che la Terra poggi sull'acqua senza affondare: è stato proposto che immaginasse la Terra come un disco impermeabile, con numerose cavità contenenti aria e abbastanza grande da spostare una sufficiente quantità d'acqua che permettesse il galleggiamento (sebbene il principio di Archimede non fosse ancora noto). L'acqua, muovendosi, avrebbe trasmesso il suo moto al disco della Terra, provocando i terremoti. Talete potrebbe aver immaginato la posizione della Terra come nella successiva mappa di Ecateo di Mileto, in cui la Terra è circondata dalle acque ed è protetta da una sorta di cupola che contiene il cielo e le stelle. Alcuni studiosi hanno collegato strettamente le due affermazioni di Talete sull'acqua: Talete potrebbe aver inteso che tutte le cose hanno origine nella profondità e, poiché la Terra poggia sull'acqua, l'acqua sarebbe all'origine di tutte le cose.
L'acqua e l'aria (che secondo Anassimene era il principio) per i Milesi sono sostanze vive, in grado di modificarsi e di essere esse stesse le cause di queste modifiche: ai loro occhi esse potevano costituire l'archè, cioè il principio, senza che ci fosse bisogno di introdurre il dualismo di materia e vita (o spirito) o di individuare una causa prima e una causa seconda, come fa Aristotele nel criticare i Milesi. Per questo, non essendo concepibile questa separazione, alcuni studiosi sostengono che i Milesi possano essere considerati dei monisti ma non dei "materialisti". Per essere in grado di muovere e produrre cambiamento, questo principio doveva essere della stessa natura dell'anima (psyché): un altro concetto attribuito a Talete, infatti, è che l'anima, che forse riteneva immortale, sia la forza che muove le cose, come nel caso del magnete, la cui anima fa muovere, cioè attira, il ferro, e nel caso dell'ambra, che acquista proprietà magnetiche quando viene strofinata. Talete, non distinguendo tra cose animate e cose inanimate, potrebbe essere stato influenzato da concezioni animiste più antiche, perché gli è attribuito anche il detto che "tutto è pieno di dèi", cioè che il mondo è in un certo senso vivo e sottoposto a cambiamento (per questa sua dottrina si è parlato di ilozoismo di Talete); tuttavia egli fece un passo avanti, perché basò queste idee sulle osservazioni di fenomeni, all'epoca non spiegabili, che producevano il moto, senza ricorrere a spiegazioni mitologiche o teologiche. Talete, e più in generale i Milesi, è stato indicato da alcuni studiosi come un anticipatore del moderno modo di pensare scientifico: non accettando acriticamente le spiegazioni mitologiche del suo tempo, egli cercò di semplificare e spiegare la varietà della natura su basi razionali, attraverso modifiche nella natura stessa.
Sulla sua dottrina sono state espresse considerazioni critiche anche da autori della filosofia del XIX e del XX secolo.
Per Nietzsche, Nietzsche ritiene che l'ipotesi dell'acqua «fu un articolo di fede metafisico che ha la sua origine in una intuizione mistica e che incontriamo in tutte le filosofie insieme con i sempre rinnovati tentativi di esprimerlo meglio - la proposizione "tutto è uno"»; questa ipotesi permise a Talete di oltrepassare «a dir poco d'un balzo il basso stadio delle cognizioni fisiche del tempo» e permise all'uomo di sollevarsi «cessando il brancicare e il tortuoso strisciare, a mo' dei vermi, proprio delle scienze particolari» e di superare «la volgare angustia dei gradi inferiori di conoscenza».
A proposito dell'aneddoto della servetta trace che derise Talete, dicendo che egli desiderava conoscere le cose del cielo ma non si accorgeva di quelle sotto i suoi piedi; viene riconsiderato da Martin Heidegger come esemplare per definire la precipua natura della filosofia, scienza ontologica, che rivolge la propria ricerca a oggetti non svelati, differenziandosi proprio in questo delle scienze ontiche, il cui oggetto può dirsi svelato già prima dell'indagine.|Nell'interpretazione che Hans Georg Gadamer dà di questo episodio, il pozzo in cui cade il filosofo milesio è visto come uno strumento di osservazione astronomica, una sorta di cannocchiale "greco", un luogo al riparo da riverberi e disturbi atmosferici, da dove poter meglio osservare gli astri celesti e le loro orbite, ma diviene anche il simbolo dell'«audacia teoretica - [di chi] si serve di un tale scomodo azzardo - come quello di calarsi in un pozzo - per poi rimettersi all'aiuto di qualcun altro per riuscirne.»
Diogene Laerzio, che attinge a Ieronimo di Rodi, riferisce una breve notizia che colloca Talete in Egitto, un Paese che secondo vari autori antichi avrebbe visitato e dal quale avrebbe importato conoscenze sia nel campo della geometria sia della cosmologia, anche se i critici moderni non sono d'accordo sulla reale storicità della visita. In Egitto Talete sarebbe riuscito a misurare l'altezza delle piramidi egizie, misurando la loro ombra nel momento in cui la lunghezza dell'ombra di una persona è uguale alla sua altezza. L'aneddoto è ripreso con una sostanziale variazione da Plutarco: fissato un bastone per terra, Talete avrebbe stabilito che l'altezza di una piramide era in relazione alla lunghezza della sua ombra come l'altezza del bastone era in relazione alla lunghezza della sua ombra. Il metodo descritto da Plutarco è un'applicazione del teorema noto come teorema di Talete. Per Eudemo Talete avrebbe usato questo teorema anche per determinare la distanza delle navi in mare dalla terraferma perché ritiene che non ci sarebbe riuscito in altro modo, ma non si sa di preciso come avrebbe applicato il teorema a questo problema.
"Un triangolo inscritto in una semicirconferenza è rettangolo".Proclo, citando Eudemo, attribuisce a Talete i primi quattro teoremi, mentre il quinto gli è attribuito dalla storica greca Panfila di Epidauro, anche se altri lo riferiscono a Pitagora. Non è possibile stabilire esattamente cosa scoprì Talete né se dimostrò questi teoremi come lasciano intendere gli autori antichi; potrebbe aver soltanto risolto alcuni problemi pratici applicando questi teoremi senza però formularli esplicitamente, oppure potrebbe aver fornito delle semplici dimostrazioni empiriche, ad esempio piegando un cerchio a metà e osservando che le due metà si sovrappongono perfettamente.
In campo astronomico, Talete è ricordato principalmente per la già menzionata previsione dell'eclissi totale di Sole verificatasi durante una battaglia tra Medi e Lidi, probabilmente da identificare con l'eclissi del 28 maggio 585 a.C. Oltre a problemi storici e cronologici, la notizia della previsione dell'eclissi ha posto soprattutto problemi scientifici, poiché non è chiaro se ci fu davvero una previsione, in che termini e con quali mezzi. Sebbene Eudemo sostenga che Talete fosse stato il primo a scoprire le eclissi di sole, è stato rilevato che Talete non sapeva che la Terra è sferica e non conosceva l'effetto della parallasse, perciò non avrebbe potuto prevedere né la zona interessata da un'eclissi né se questa sarebbe stata parziale o totale. Aezio, una fonte molto successiva a Talete, sostiene che Talete sapesse già che l'eclissi solare si verifica per la frapposizione della Luna, ma questo è escluso dai critici moderni, anche perché tale conoscenza non è testimoniata per nessun diretto successore di Talete. Un papiro di Ossirinco contiene una citazione di Aristarco di Samo secondo la quale Talete avrebbe scoperto che un'eclissi solare avviene durante una luna nuova: Talete avrebbe potuto usare alcune osservazioni precedenti o proprie per mettere in relazione i due fenomeni, ma difficilmente si sarebbe spinto oltre. 
Alcuni studiosi moderni hanno supposto che Talete abbia previsto l'eclissi usando informazioni attinte da popoli che avevano già all'epoca una tradizione di osservazioni astronomiche, in particolare dai Caldei i cui sacerdoti registravano le eclissi già dall'VIII secolo a.C.; Talete in particolare avrebbe potuto usare un ciclo di 223 mesi lunari (spesso chiamato saros, ma impropriamente) al termine del quale le eclissi lunari e solari si ripetono con piccole differenze. Tuttavia sembra che prima del IV secolo a.C. non fosse possibile utilizzare i testi babilonesi per effettuare previsioni precise ma solo per escludere il verificarsi di un'eclissi o per affermare che sarebbe stata possibile; inoltre l'ipotesi che Talete avrebbe viaggiato a Babilonia o avrebbe usato testi babilonesi non è accettata da tutti. Se Talete comunque venne a conoscenza di questi testi o se impiegò altri metodi, potrebbe aver detto soltanto che entro la fine dell'anno si sarebbe verificata un'eclissi solare; il fatto che essa ebbe davvero luogo, che fu totale e che avvenne durante la battaglia fu una coincidenza che contribuì a diffondere e a rendere più credibile la notizia di una previsione precisa da parte del filosofo.
A Talete è attribuita la scoperta delle stelle che formano l'Orsa minore; più probabilmente, avrebbe definito questa costellazione e, per via della sua posizione quasi statica, ne avrebbe segnalato l'importanza ai naviganti greci, che invece usavano l'Orsa maggiore. Gli sono attribuite anche osservazioni delle Iadi, che comunque erano note già in precedenza essendo citate nei poemi omerici, e delle Pleiadi, di cui avrebbe fissato il tramonto mattutino 25 giorni dopo l'equinozio autunnale. Quest'ultima notizia presuppone quindi che Talete conoscesse e sapesse determinare la data degli equinozi, ma anche su questo punto non c'è accordo tra gli studiosi moderni. Talete e i suoi diretti successori non avevano un modello delle orbite celesti e dunque non avrebbero potuto definire l'equinozio in senso moderno, come il momento in cui l'eclittica incrocia l'equatore celeste; potrebbero però averlo definito in maniera meno rigorosa, utilizzando i solstizi, la cui conoscenza appare più sicura. Talete avrebbe studiato questi ultimi riuscendo a determinare i periodi tra due solstizi e notando che non sono uguali, ma non si conosce il metodo con cui avrebbe stabilito le date dei solstizi: potrebbe aver individuato il primo giorno in cui sembrava che il Sole al momento di sorgere (o di tramontare) avesse smesso di spostarsi verso nord o verso sud; oppure potrebbe aver contato i giorni in cui sembrava che il Sole sorgesse (o tramontasse) nello stesso punto e aver diviso questo numero a metà; o ancora, avrebbe potuto basarsi sulla lunghezza dell'ombra proiettata da un palo fissato nel terreno. Se avesse ripetuto queste misurazioni per più anni e avesse trovato le stesse date per i solstizi, avrebbe potuto determinare la durata dell'anno solare: due autori antichi gli attribuiscono proprio questa scoperta, sostenendo che avrebbe diviso l'anno in 365 giorni o in 365 giorni e un quarto. Stabiliti i solstizi, Talete avrebbe potuto determinare in maniera approssimativa anche le date degli equinozi, dividendo a metà ciascun periodo tra i due solstizi. 
Il nome di Talete è associato anche ad altre questioni in campo astronomico: avrebbe stabilito che tanto il rapporto della grandezza del sole rispetto alla sua orbita che il rapporto della grandezza della luna rispetto alla propria orbita è di 1:720; analogamente a Pitagora, avrebbe diviso la sfera celeste in cinque parti, chiamate artica, equatoriale, antartica e le due zone dei tropici. Avrebbe poi determinato le quattro stagioni, che in precedenza erano fissate a tre (le Ore); tuttavia, anche il poeta Alcmane, probabilmente contemporaneo di Talete o di poco precedente, parla di quattro stagioni e perciò non è sicuro che l'aggiunta della quarta stagione sia da ascrivere a Talete, ma egli, a differenza di chi lo precedette, potrebbe aver usato gli equinozi e i solstizi per distinguere meglio le stagioni e determinarne la durata.
Giovanni Reale (a cura di), I presocratici. Prima traduzione integrale con testi originali a fronte delle testimonianze e dei frammenti di Hermann Diels e Walther Kranz, Milano, Bompiani, 2006.
 Gabriele Giannantoni (a cura di), I presocratici. Testimonianze e frammenti, Bari, Laterza, 1969.
 Karl Wilhelm Ludwig Müller, Fragmenta historicorum Graecorum (FHG), Parisiis, 1848.
 Felix Jacoby, Die Fragmente der griechischen Historiker (FGrHist), Berlino, 1923.
Ennio Biondi, L'immagine di Talete nelle fonti letterarie greche. Breve analisi da Erodoto a Plutarco, in Gerión, vol. 31, 2013,  pp. 179-200.
(FR) Aude Busine, Les Sept Sages de la Grèce antique. Transmission et utilisation d'un patrimoine légendaire d'Hérodote à Plutarque, Parigi, De Boccard, 2000.
(EN) D.R. Dicks, Thales, in The Classical Quarterly, vol. 9, 3-4, 1959,  pp. 294-309.
(EN) Adelaide Glynn Dunham, The history of Miletus, down to the Anabasis of Alexander, Londra, University of London Press, 1915.
 Benjamin Farrington, Storia della scienza greca, Milano, Arnoldo Mondadori Editore, 1964.
(EN) W.K.C. Guthrie, A history of Greek philosophy, vol. 1, New York, Cambridge University Press, 1962.
(EN) Thomas Heyd, And yet she moves! – The earth rests on water: Thales on the role of water in Earth's mobility and in nature's transformations (XML), in Apeiron, vol. 47, nº 4, 2014,  pp. 485-512.
(EN) Thomas Heath, A history of Greek mathematics, vol. 1, Oxford, Clarendon Press, 1921.
 Georg Wilhelm Friedrich Hegel, Lezioni di storia della filosofia, vol. I, Firenze, La Nuova Italia, 1932.
(EN) George Huxley, A War between Astyages and Alyattes, in Greek, Roman, and Byzantine Studies, vol. 6, nº 3, 1965,  pp. 201-206.
(EN) G.L. Huxley, Archaic Greece in Hellenistic Chronography, in Hermathena, nº 184, 2008,  pp. 5-17.
(EN) Vassilis Karasmanis, On the first Greek mathematical proof, in Hermathena, nº 169, 2000,  pp. 7-21.
(EN) G.S. Kirk, J.E. Raven e M. Schofield, The Presocratic philosophers, 2ª ed., Cambridge, Cambridge University Press, 1983.
 Werner Jaeger, La teologia dei primi pensatori greci, Firenze, La Nuova Italia, 1961.
 Renato Laurenti, Introduzione a Talete, Anassimandro, Anassimene, 4ª ed., Bari, Laterza, 1997.
(EN) Richard D. McKirahan, Philosophy Before Socrates, 2ª ed., Indianapolis-Cambridge, Hackett Publishing Company, 2010, ISBN 978-1-60384-182-5.
 Friedrich Nietzsche, La filosofia nell'età tragica dei Greci, Roma, Adelphi, 1993, ISBN 88-7983-265-4.
(EN) Patricia F. O'Grady, Thales of Miletus. The Beginnings of Western Science and Philosophy, Londra-New York, Routledge, 2016, ISBN 978-0-7546-0533-1.
 Livio Rossetti, Talete sophos (ad Atene, sotto l'arcontato di Damasia) (PDF), in Humanitas, vol. 62, 2010,  pp. 33-39.
 Bertrand Russell, Storia della filosofia occidentale, Milano, TEA, 2004  [1945], ISBN 978-88-502-0514-1.
 Emanuele Severino, La filosofia antica, Milano, Biblioteca Universale Rizzoli, 1997  [1984], ISBN 88-17-11536-3.
 Bruno Snell, I Sette sapienti. Vite e opinioni, a cura di Ilaria Ramelli, 2ª ed., Milano, Bompiani, 2015, ISBN 978-88-452-3397-5.
(FR) Brigitte Soyez, Le Phénicien Thalès et le synoecisme de l'Ionie, in L'antiquité classique, vol. 43, nº 1, 1974,  pp. 74-82.
 Talete di Mileto, in Dizionario di filosofia, Istituto dell'Enciclopedia Italiana, 2009. URL consultato il 6 giugno 2018.
(EN) Stephen White, Thales and the stars, in A.P.D. Mourelatos, V. Miles Caston e D.W. Graham (a cura di), Presocratic Philosophy. Essays in Honour of Alexander Mourelatos, Aldershot, Ashgate, 2002,  pp. 3-18.
(EN) Patricia O'Grady, Thales of Miletus, su Internet Encyclopedia of Philosophy.
Il Tallinna Tehnikaülikooli Korvpalliklubi Kalev, o abbreviato in TTÜ/Kalev, è stata una società cestistica avente sede nella città di Tallinn, in Estonia. Fondata nel 2010, dalla fusione tra Tallinna Kalev e TTÜ KK, dopo una sola stagione le due squadre si divisero e ritornarono ad avere ciascuna vita autonoma.

I Tampa Strong Dogs sono stati una franchigia di pallacanestro della ABA 2000, con sede a Tampa, Florida.
Nacquero come Harlem Revival ad Harlem, New York, nel 2004, ma cambiarono subito nome in Harlem Strong Dogs prima della stagione 2004-05.
Dopo la stagione 2005-06, si trasferirono a Tampa, assumendo il nome di Tampa Bay Strong Dogs. Il proprietario decise di non giocare nella stagione 2006-07, per carenza di sponsor, rimandando il debutto in Florida alla stagione successiva. Di fatto però non giocarono mai con la nuova denominazione.

La tartaruga di terra o testuggine di Hermann (Testudo hermanni Gmelin, 1789) è un rettile appartenente all'ordine delle testuggini.
I dati sono riferibili ai soli esemplari selvatici, in quanto alcuni fattori morfologici, principalmente la taglia e l'aspetto del guscio, in parte sono correlati alla specificità dell'habitat di sviluppo. Alcuni fattori condizionanti sono il tasso di umidità, l'irradiazione solare, la disponibilità di acqua e la tipologia e quantità delle risorse alimentari offerte dall'areale di frequentazione.
Colorazione delle macchie scura e taglia nella media, colore giallo acceso spesso tendente all'aranciato.
Simile alla Toscana ma con la colorazione delle macchie più scura. Sono molto frequenti esemplari con le scaglie golari contrassegnate da una o due bande nere. La seconda scaglia vertebrale è spesso convessa verso la parte anteriore.
la femmina pesa intorno ai 800-1.200 g. Il maschio circa 450-700 g, presente fino a 1.500 m s.l.m.
Dimensioni massime: femmina 20 cm, maschio 16 cm. Molto raramente le femmine possono anche arrivare a superare i 20 cm.
Taglia molto grande e pelle scura, il capo presenta alcune macchie gialle. La testa dei maschi ha una forma all'incirca trapezoidale, nella maggior parte degli esemplari le scaglie golari sono contrassegnate internamente da due bande nere. La seconda scaglia vertebrale è spesso convessa verso la parte anteriore.
Caratteristiche molto affini alla forma sarda, documentati casi di esemplari femmine di 23 cm.
Le scaglie golari sono contrassegnate internamente da una o nessuna banda nera.
La pelle va dal giallo grigiastro del collo al grigio scuro del capo, con una macchia gialla retrostante l'occhio.
La differenziazione tra individui maschi e femmine si effettua tramite l'esame dei caratteri sessuali secondari. I maschi, inferiori di taglia, possiedono una coda lunga, robusta e grossa alla base, l'astuccio corneo è ben sviluppato, nella femmina la coda è piccola e corta, l'astuccio corneo è di ridotte dimensioni. La distanza dell'apertura cloacale dalla base della coda è maggiore nel maschio. I maschi adulti presentano una concavità nel piastrone per facilitare la monta sul carapace della femmina, il piastrone delle femmine e degli esemplari giovani e subadulti è piatto; l'angolo formato dagli scuti anali del piastrone è molto maggiore nel maschio; l'altezza degli stessi scuti è però maggiore nella femmina. Lo scuto sopracaudale del maschio è curvo verso il basso, nella femmina è allineato al carapace.
Le testuggini hanno una buona vista: sanno distinguere forme, colori e riconoscono anche persone. Hanno un senso dell'orientamento molto preciso: se vengono spostate qualche centinaio di metri dal territorio al quale sono molto legate ci ritorneranno in breve tempo. Sono molto sensibili alle vibrazioni del suolo anche se non hanno un udito sviluppato. L'odorato invece è ben sviluppato ed ha un ruolo importante nella ricerca del cibo e nella funzione sessuale.
Le tartarughe di Hermann sono animali ectotermi e nelle prime ore della giornata si crogiolano al sole per innalzare la temperatura corporea ed attivare le funzioni metaboliche. L'esposizione al sole permette di assumere i raggi UVB atti alla sintesi della vitamina D. Raggiunta la temperatura corporea necessaria per l'attivazione degli enzimi atti alla digestione le tartarughe si dedicano alla ricerca del cibo. Con temperature atmosferiche superiori ai 27 °C diventano apatiche e cercano refrigerio scavando piccole buche al riparo della vegetazione bassa o riparandosi in piccoli anfratti. Con la discesa delle temperature si ha la ripresa dell'attività.
Nei primi giorni d’autunno, al calare delle temperature, i rettili smettono di alimentarsi, anche per più di 20 giorni, per poter svuotare completamente l'intestino da residui di cibo.
Diventano sempre più apatici e, verso novembre o dicembre a seconda della latitudine, iniziano ad interrarsi o a ripararsi in luoghi protetti e cadono in letargo.
La temperatura ideale di letargo, calcolata nel luogo di interramento è di 5 °C, temperature inferiori ai 2 °C arrecano danni cerebrali o morte, superiori ai 10 °C le inducono in uno stato di dormiveglia pericoloso per l'esaurimento delle scorte di grasso necessarie a superare l'inverno. In natura gli esemplari si interrano anche di 10-20 centimetri.
Il letargo è una fase metabolica assolutamente necessaria per questa specie, va impedito solo in caso di malattia o debilitazione.
La principale causa di morte, nel caso di esemplari tenuti a svernare all'interno di abitazioni da allevatori improvvisati è proprio la temperatura, che si presenta troppo alta per consentire il letargo e troppo bassa per consentire di continuare ad alimentarsi.
In queste situazioni se si vorrà tenerlo attivo, l'esemplare andrà collocato in un terrario riscaldato con un punto caldo sui 28 °C ed un punto fresco e ombreggiato sui 18 °C, con un substrato di 5 cm circa composto da un 40% di torba bionda di sfagno, un 40% di terriccio naturale privo di concimi e fitofarmaci ed un 20% di sabbia di fiume. Essenziale è una lampada UVB specifica per rettili necessaria per la sintesi della vitamina D occorrente per fissare il calcio.
Se si opta per un letargo controllato la testuggine andrà posta in una contenitore protetto dai roditori con una rete metallica, ricolmo del medesimo substrato del terrario.
Il contenitore andrà collocato in un locale buio con temperature tra i 4 °C e gli 8 °C e una sufficiente umidità ambientale, 70%UR.
Il risveglio avviene generalmente nel mese di marzo ed è legato al rialzarsi delle temperature diurne.
Sono rettili principalmente erbivori ma, in caso di necessità, possono sfruttare anche risorse alimentari diverse. Gli esemplari selvatici vivono in un habitat caratterizzato da lunghi periodi di aridità che li costringe a nutrirsi di erbe secche, in queste condizioni integrano la loro dieta mangiando artropodi o chiocciole, queste ultime utili per l'apporto di calcio del guscio. Saltuariamente non disdegnano escrementi o piccole carogne. Gli esemplari allevati in cattività sono generalmente sovralimentati e non vanno assolutamente nutriti con: carne, formaggi, alimenti per cani e gatti, uova, pane, latte, agrumi, kiwi.
Il tarassaco, la cicoria e il radicchio rosso sono alcune delle verdure adatte alla loro alimentazione per l'alto rapporto di calcio rispetto al fosforo e per le fibre in esse contenute. Alti apporti proteici e di fosforo con bassi valori di calcio a lungo andare possono provocare, in fase di accrescimento, deformazioni permanenti del carapace e danni agli organi interni.
Evidente segno di una cattiva alimentazione è un carapace con gli scuti appuntiti e scanalati nelle suture, la cosiddetta piramidalizzazione, al contrario un carapace in forma di una levigata semicalotta ovale è segno di una corretta alimentazione.
Subito dopo il risveglio dal letargo inizia il corteggiamento da parte del maschio, con un rituale che prevede inseguimenti, morsi e colpi di carapace alla femmina.
Il maschio monta sul dorso della femmina per la copula che avviene con l'estroflessione del pene contenuto nella grossa coda e in questa occasione emette l'unico verso udibile da questi rettili per il resto muti. La femmina può arrivare fino a 4 anni di anfigonia ritardata, conservando lo sperma in un apposito organo, la spermateca, all'interno dell'ovidutto.
Animali longevi, si hanno notizie certe di molti esemplari pluricentenari, raggiungono la maturità sessuale intorno ai 10 anni. Le Testudo sono ovipare, le deposizioni avvengono in buche scavate dalla femmina nel terreno con le zampe posteriori.
Le femmine di T. hermanni depongono anche in quattro volte, da maggio a luglio, un numero variabile di uova generalmente in proporzione alla taglia dell'esemplare.
Il tempo di incubazione, 2 o 3 mesi circa, e il sesso dei nascituri varia in funzione della temperatura.
Con temperature di incubazione inferiore ai 31,5 °C si avrà una preponderanza di esemplari maschi, con temperature superiori ai 31,5 °C in maggioranza femmine. Giunto il momento della schiusa, spesso agevolata da una giornata di pioggia, il tartarughino per rompere il guscio si avvale del cosiddetto "dente dell'uovo", un tubercolo corneo posto tra le narici e la mascella superiore, destinato a sparire in pochi giorni. La fuoriuscita dall'uovo dura anche 48 ore e in questo arco di tempo viene assorbito totalmente il sacco vitellino.
Specie paleartica, è presente esclusivamente nell'Europa meridionale. L'areale si estende dalla Spagna alla Romania includendo le isole maggiori del Mediterraneo. La Testudo hermanni e l'Emys orbicularis sono le sole specie autoctone italiane, la Testudo graeca e la Testudo marginata sono specie introdotte a più riprese in tempi storici.
Gli habitat della testuggine di Hermann sono tipicamente mediterranei, compresi nella zona fitoclimatica del Lauretum e caratterizzati da inverni miti con precipitazioni moderate ed estati aride con temperature elevate. Questa specie trova rifugio e nutrimento nella vegetazione bassa cespugliosa della gariga, gli arbusti della macchia mediterranea e nel sottobosco fino a quota collinare temperata.
In Italia gli habitat in cui sono ancora possibili dei ritrovamenti e sono presenti dei gruppi vitali sono, le dune sabbiose costiere ricche di vegetazione, le pinete costiere di pini mediterranei con sottobosco di arbusti mediterranei, le leccete e le sugherete. Alcuni gruppi sono presenti nei querceti di roverelle e in alcuni boschi misti di querce e carpini, di frassini e pioppi bianchi (Bosco della Mesola).
In alcune regioni si incontrano esemplari in aree destinate all'uso agricolo quali gli: oliveti, agrumeti, mandorleti e vigneti, come ad esempio in Liguria.
Le dimensioni del carapace degli adulti variano da un minimo di 13 cm nei maschi della Puglia a un massimo di 24 cm nelle femmine della Sardegna. La colorazione di base del carapace è giallo-aranciato con diffuse macchie nere, molto estese sul piastrone. La sutura pettorale (rossa nella foto) è, generalmente, minore della femorale (blu nella foto). Altre caratteristiche sono: la pigmentazione gialla delle scaglie sotto gli occhi, assente negli esemplari adulti di T. h. boettgeri, e un caratteristico disegno sullo scuto sopracaudale a forma di toppa di serratura. Questa sottospecie è diffusa in Francia, Italia, Spagna continentale e Baleari.
Prima comune, ora sempre più rara in Abruzzo, Basilicata, Calabria, Campania, Lazio, Liguria, Molise, Puglia, Sardegna, Sicilia, Toscana e Umbria.
La sua presenza è segnalata nelle isole dell'Arcipelago Toscano (Capraia, Elba, Giglio, Montecristo), dell'Asinara, Pantelleria e Pianosa.
Una consistente colonia con esemplari di entrambe le sottospecie maggiori è limitata ad una località del delta del Po, il Bosco della Mesola.
Le dimensioni sono maggiori della T. h. hermanni, le femmine adulte possono arrivare a sfiorare i 30 cm di lunghezza come documentato in grossi esemplari di sesso femminile provenienti da alcune regioni di Bulgaria e Romania. Tuttavia le dimensioni medie si attestano a 16–18 cm per i maschi e 20–24 cm per le femmine. La colorazione di base varia dal giallo-verdastro al giallo-dorato a seconda della regione di provenienza, essendo questa sottospecie diffusa in un areale notevole che parte dall'Istria, Dalmazia, Erzegovina, Serbia, Macedonia del Nord, Albania, Grecia centrale e meridionale, in Albania sud-occidentale fino ad arrivare in Romania e Bulgaria. Le macchie nere sono minori di intensità ed estensione sia sul carapace che sul piastrone e in alcuni esemplari sono appena accennate. La sutura pettorale (rossa nella foto) è maggiore della femorale (blu nella foto). Non è raro trovare esemplari con le scaglie sopracaudali unite. Sono state documentate presenze di questa sottospecie nel nord Italia (Bosco della Mesola) nei pressi del delta del Po. Studi genetici ne confermerebbero l'origine balcanica, dunque la presenza naturale della sottospecie attualmente denominata ssp. hercegovinensis a Bosco Mesola è biogeograficamente giustificata quale parte residua di un areale che dalla Dalmazia si estendeva all'est del nostro paese attraverso il corridoio costiero dell'alto Adriatico.
La T. hermanni boettgeri potrebbe essere considerata una specie distinta dalla T. hermanni, date le differenze tassonomiche fra di esse. In quest'ottica -non condivisa dall'interezza della comunità scientifica-  l'appellazione potrebbe cambiare a Testudo boettgeri, oppure Chersine boettgeri o ancora Eurotestudo boettgeri
Sono state proposte due sottospecie di questo animale in attesa di una verifica tassonomica: 
Testudo hermanni ssp. hercegovinensis (Werner, 1899).Proposta da Perälä (2002, 2004); Bour. (2004) respinta da Fritz et al.Molto simile alla T. h. boettgeri se ne differenzia per l'assenza di una o delle entrambe scaglie inguinali (evidenziata nella foto dal cerchio rosso), peculiarità riscontrata in numerosi esemplari osservati in Croazia, Bosnia ed Erzegovina e Montenegro.La colorazione del piastrone si avvicina a quella della T. h. hermanni.
Numerosi esemplari presenti nel Bosco della Mesola presentano caratteristiche peculiari di questa sottospecie e recenti studi filogenetici ne confermerebbero l'origine dalmatica.
Testudo hermanni peloponnesicaCon caratteri morfologici che l'avvicinano all T. h. hermanni, di piccole piccole dimensioni, con carapace e piastrone molto scuri, è stata osservata nei dintorni di Sparta. Alcuni studi evidenziano una effettiva differenziazione genetica degli esemplari presenti in quell'areale. C'è timore che questo gruppo sia stato falcidiato dai tremendi incendi che hanno devastato l'habitat del Peloponneso nell'estate del 2007.
Testudo hermanni ssp. robertmertensi (Wermuth, 1952)la forma occidentaleTestudo hermanni ssp. hermanni (Gmelin, 1789).la forma orientalePer motivi di priorità tassonomica attualmente rinominate in:
Testudo hermanni ssp.  hermanni (Gmelin, 1789).la forma occidentaleTestudo hermanni ssp.  boettgeri (Mojsisovics, 1889)la forma orientaleIn base a recenti dati molecolari/morfologici del genere Testudo, confrontando specie fossili francesi e tedesche, una separazione delle specie è stata fatta risalire almeno al Miocene superiore, tant'è che da alcuni è stato proposto di rinominare la specie Testudo hermanni in Agrionemys hermanni, da altri in Eurotestudo, elevando le sottospecie a rango di specie riclassificandole:
I caratteri che distinguono la Testudo hermanni dalla Testudo graeca sono principalmente la presenza di un astuccio corneo all'apice della coda tanto dei maschi quanto delle femmine, assente in T. graeca, e l'assenza dei tubercoli cornei ai lati delle cosce, caratteristici delle T. graeca, anche se eccezionalmente sono presenti in qualche esemplare di T. hermanni.
In genere la T. hermanni presenta la divisione in due parti dello scuto sopracaudale, ma numerosi sono gli esemplari con la scaglia priva di tale partizione.
Dalla disamina delle relazioni filogenetiche all'interno del genere Testudo, in particolare della sequenza dell'RNA mitocondriale, si è evidenziato che le T. h. hermanni presenti in Italia sono geneticamente omogenee e discendenti da un piccolo numero di esemplari sopravvissuti ad una forte riduzione della sottospecie, probabilmente da ricercare nei cambiamenti climatici avvenuti alla fine del Pleistocene, con localizzazione del rifugio glaciale in Sicilia. Sia la T. hermanni che l'Emys orbicularis, le due specie prettamente italiane, migrarono verso sud durante le ultime glaciazioni, per poi ripopolare le terre con il riscaldamento del clima avvenuto durante l'Olocene; al contrario dalla E. orbicularis che si è rapidamente diffusa in Europa e nelle regioni asiatiche vicine ai rifugi dei Balcani e a nord del nar Nero,  la T. hermanni è non si è diffusa ben oltre le regioni nelle quali si era rifugiata, con una popolazione rimasta geneticamente poco differenziata, indicando una possibile conspecificità delle sottospecie.
Le T. h. hermanni francesi della Côte Varoise, si differenziano da quelle italiane perché discendenti da esemplari provenienti da un differente rifugio glaciale. Gli esemplari presenti in Spagna presentano delle spiccate affinità con gli esemplari siciliani.
Nella T. h. boettgeri sono state individuate più linee di discendenza, riconducibili a differenti rifugi glaciali geograficamente ristretti e isolati localizzati nella Grecia, all'interno di questi rifugi le singole popolazioni hanno sviluppato maggiori differenziazioni a causa della deriva genetica.
La T. hermanni corre il rischio di scomparire dall'ambiente naturale soprattutto per fattori antropogenici quali l'agricoltura meccanizzata e l'uso dei fitofarmaci, il traffico automobilistico, gli incendi, la distruzione dell'ambiente naturale e l'urbanizzazione, la cattura illegale e la predazione da parte di animali selvatici (soprattutto per colpa dell'introduzione negli anni ottanta a fini venatori del cinghiale ungherese, più grande ed aggressivo dell'autoctono). La cattura a fini alimentari umani pare del tutto scomparsa in Italia.
Da alcuni anni il divieto di cattura degli esemplari in natura ha spinto sempre più gli appassionati a dedicarsi all'allevamento delle varie specie di Testudo e attualmente gli esemplari allevati superano di gran numero quelli selvatici.
Tuttavia gli sforzi degli allevatori vengono vanificati da una legislazione nazionale che non ha ancora preso atto di questa nuova realtà.
Inserita nella Red List  delle specie minacciate di estinzione, come tutti i rettili del genere Testudo, la T. hermanni è protetta dalla Convenzione di Berna (allegato II), inclusa nella CITES (appendice II) dal 01/07/75 e nell'allegato A del Regolamento (CE) 1332/2005 della Comunità Europea, per cui è assolutamente vietato il prelievo in natura ed è regolamentato l'allevamento e il commercio degli esemplari in cattività. In Italia i compiti di sorveglianza e di gestione delle norme applicative delle convenzioni internazionali per la tutela delle specie animali erano di competenza del Corpo Forestale dello Stato e dal 2017 dei Carabinieri Forestale.
L'attuale legislazione e le norme applicative nazionali molto rigide, di fatto hanno fatto aumentare l'importazione nel pieno rispetto del CITES, da allevamenti di nazioni comunitarie di sottospecie (T. h. boettgeri) e specie alloctone (T. horsfieldii). La prima facilmente ibridabile con la sottospecie autoctona, contribuendo così di fatto alla contaminazione genetica della Testudo hermanni hermanni.
Probabilmente diffusa nella penisola italiana dall'uomo neolitico, fin dall'antichità è stata catturata e allevata per usi alimentari, utilitaristici e come animale da giardino. Dal carapace se ne ricavavano svariati oggetti di uso comune, preziosi inserti in opere di ebanisteria e gioielleria e casse armoniche per strumenti musicali. La mitologia greca ci narra che l'inventore della lira fu Hermes. Un giorno il dio trovò all'interno della grotta una testuggine. La uccise, ne prese il carapace e tendendo sette corde di budello di pecora su dei corni di antilope ne ricavò lo strumento musicale. In seguito Ermes la regalò ad Apollo, e questi al figlio Orfeo.
Numerosi sono i rinvenimenti di gusci o oggetti da essi ricavati in sepolture antiche; da svariati ritrovamenti si ipotizza, ma potrebbero essere delle intrusioni post-deposizionali, che gli Etruschi inserivano delle tartarughe vive nelle tombe. I ritrovamenti di gusci nella casa di Giulio Polibio a Pompei confermano che questi rettili erano allevati in epoca romana come animali da giardino. Nel passato furono allevate da alcuni ordini monastici perché le loro carni, ritenute altamente nutritive soprattutto per gli infermi, erano tra le poche di cui la Chiesa cattolica consentiva il consumo nei giorni di astinenza. Sin dai primordi dell'arte, innumerevoli sono le raffigurazioni di testuggini, in alcune di esse è possibile identificare con certezza l'appartenenza alla specie T. hermanni. In letteratura è ricorrente il personaggio della tartaruga come raffigurazione della longevità e della pacatezza, famoso è il racconto di Esopo, La lepre e la tartaruga. In matematica è da ricordare, Achille e la tartaruga, il secondo dei paradossi formulati da Zenone di Elea. Vuole la leggenda che Eschilo sia morto per colpa di un'aquila, o più probabilmente di un gipeto, che avrebbe lasciato cadere, per spezzarla, una tartaruga sulla sua testa, scambiandola, data la calvizie, per una pietra.
(DE)  Bruekers, J. M. B. M. (1986) Schildpadden in Zuid-Frankrijk. Lacerta (44):4 63-65.
(DE)  Wermuth, H. (1952) Testudo hermanni robertmertensi n. subsp. und ihr Vorkommen in Spanien. Senckenbergiana, 33:157-164.
(DE)  Vroom, A. V. (1983) Testudo hermanni robertmertensi Wermuth and Mauremys caspica leprosa (Schweigger) in the Monts Alberes habitat, El Ampurdan, N. E. Spain. Testudo (2):2 12-17
(EN) Aspects of population ecology of Testudo hermanni hermanni from Asinara Island, NW Sardinia, su ingentaconnect.com. URL consultato il 31 maggio 2011 (archiviato dall'url originale l'8 febbraio 2012).
(EN)  Fritz, U. et alia (2006) A rangewide phylogeography of Hermann’s tortoise, Testudo hermanni implications for taxonomy
(EN)  Heron, K. (1968) Tortoises in a French Garden. I.T.T.S Journal (2):1 16-19, 30-33,  and 35-57
(EN)  Highfield, A. C. (1990a) Diagnostic characters of Tortoises (1): Division of the Supracaudal scute in Testudo and its relevance as a taxonomic Diagnostic Character. British Herpetological Society Bulletin. 1990:1
(EN)  Highfield, A. C. (1990b) Preliminary report on the Taxonomic, Biotypic and Conservation status of the Land Tortoises of Tunisia. Tortoise Survival Project, London. pp. 1–28.
(EN)  Highfield, A. C. (In litt.) Diagnostic characters of Tortoises (2): Studies in the Comparative Morphology of the eggs of Tortoises, genus Testudo and their relevance as Characters in Diagnostic Taxonomy
(EN)  Highfield, A. C. (1988) A new size record for T. hermanni GMELIN 1789?. The Rephiberary 132;5-6
(EN)  Kramer, T. and Vickers, B. R. (1983) Testudo hermanni robertmertensi Wermuth on Mallorca (Balearic islands). Testudo (2):2 7-11
(EN)  Stubbs, D. and Swingland, I. R. (1984) The ecology of a mediterranean tortoise (Testudo hermanni): a declining population. Ca. J. Zool. (63):169-180.
(EN)  Willemsen, R. E. & Hailey, A. (1999b). A latitudinal cline of dark plastral pigmentation in the tortoise Testudo hermanni in Greece. Herpetol. J. 9, 125-132.
(ES)  Pelaz, M. P. (1988) Aspectos historicos para la actual corologia de Testudo hermanni en la Mediterraneo Occidental. Vida Silvestre nr. 64 (ICONA - Madrid) 28-35
(FR)  Bour, R. (1987) L'identite' des Tortues terrestres europenes: specimens-types et localites-types. Revue fr. Aquariol., 13 (1986) pp. 111-122
(FR)   Bour, R. (1989) Caracteres diagnostiques offerts par le crane des tortues terrestres du genre Testudo. Mesogee 48:13-19
(FR)   Cheylan, M. (1981) Biologie et Ecologie de la tortue d'Hermann Testudo hermanni GMELIN 1789. Mem. Trav. E.P.H.E Inst. Montpellier (13):1-404
APREA G., 1996 - Testuggine comune In: SCILLITANI G., RIZZI V. & GIOIOSA M. (Eds.), Atlante degli Anfibi e dei Rettili della provincia di Foggia. Monografie Mus. Prov. St. Nat. Foggia, C. Stud. Nat., Gitto, Foggia, 1: 120 pp.
BELLAVERE C., LANZA B. E PARISI V., 1984 - Obiettivi e linee di ricerca del progetto “Biogeografia dell'ambiente naturale ed umano delle Isole Pelagie”. Atti dei Convegni Lincei, 62: 165-172.
BRICHETTI P. & GARIBOLDI A., 1997 - Manuale paratico di ornitologia, Edagricole, Bologna, 362 pp.
BOSSUTO P., GIACOMA C., ROLANDO A. & BALLETTO E., 2000 - Caratteristiche delle aree familiari in una popolazione di Testudo hermanni Gmelin del Parco Naturale della Maremma (GR). Atti del I Congresso Nazionale della Societas Herpetologica Italica (Torino, 1996), Mus. reg. Sci. nat. Torino, 543-551.
CALVARIO E. & SAROCCO S. (EDS.), 1997 - Lista Rossa dei Vertebrati italiani. WWF Italia, Settore Diversità Biologica; Serie Ecosistema Italia. DB6
CAPULA M., 199? - Erpetofauna. in: Habitat e specie di interesse comunitario nei nuovi PArchi Nazionali dell'Italia meridionale: il Parco Nazionale del Pollino”. WWF Italia, Ministero dell'Ambiente, Commissione europea, pp. 30-84.
CAPUTO V. & GUARINO F.M.,1992 - L'erpetofauna del Cilento. Atti Soc. Ital. Sci. Nat. Museo Civ. Storia Nat. Milano. 132, 22: 273-292.
CAPUTO V. & GUARINO F. M., 1993 - Primo contributo per la realizzazione dell'Atlante erpetologico della Campania. Suppl. Ric. Biol. Selvaggina, 21: 393-406.
CAPUTO V. KALBY M. & DE FILIPPO G., 1985 - Gli Anfibi e i Rettili del Massiccio degli Alburni. Natura. Soc. Ital. Sci. Nat. Museo Civ. Storia Nat. Milano. 76(1-4): 94-104.
CARBONE M. & PAGLIONE G., 1991 - Metodi di censimento e di studio delle popolazioni di Testudinidae. Supplemento alle ricerche di Biologia della Selvaggina (atti II Seminario Italiano Censimenti faunistici dei Vertebrati, Brescia 6-9 aprile 1989) XVI: 149-156.
CORBETTA F. & PETTENER D., 1976 - Lineamenti vegetazionali del Bosco della Mesola. Giorn. Bot. It., 110: 448-449.
 Dizionario universale economico rustico, Roma 1797. Vol.XXI pag.148 Voce: Tartaruga, su tartaportal.it. URL consultato il 1º maggio 2007 (archiviato dall'url originale il 28 settembre 2007).
TOMASETTI G., 1996-97 - Indagini morfometriche ed ecologiche su una popolazione di Testudo hermanni hermanni Gmelin dei Monti Nebrodi (Sicilia). Tesi di Dottorato di Ricerca in Biologia Evoluzionistica-X ciclo. Dip. Biologia Animale,Università di Catania: 184 pp.
TOMASETTI G. & BOSSUTO P., 2000 - DATI PRELIMINARI SULLA STRUTTURA DI UNA POPOLAZIONE DI Testudo hermanni hermanni Gmelin dei monti Nebrodi di Sicilia. Atti del I Congresso Nazionale della Societas Herpetologica Italica (Torino, 1996), Mus. reg. Sci. nat. Torino, 553-558.
TORAZZA P., JESU R. & BALLASINA D., 2000 - Un esperimento di rilascio in natura di testuggini di Hermann (Testudo hermanni hermanni) seguite con tecniche di radio-tracking. Atti del I Congresso Nazionale della Societas Herpetologica Italica (Torino, 1996), Mus. reg. Sci. nat. Torino, 143-158.
TRIPEPI S., ROSSI F. & TRECROCI T., 1993 - Situazione dell'erpetofauna in Calabria con particolare riguardo alle specie minacciate. Suppl. Ric. Biol. Selvaggina, 21: 407-413.
TURRISI G.F. & VACCARO A., 1997 - Contributo alla conoscenza degli Anfibi e dei Rettili di Sicilia. Boll. Acc. Gioenia Sci. Nat., 30 (353): 5-88.
JESU R., 1994 - Testuggine comune in: DORIA G. & SALVIDIO S., Atlante degli Anfibi e Rettili della Liguria. Regione Liguria, Cataloghi dei Beni Naturali, 149 pp.
LAPINI L., DALL'ASTA A., BRESSI N., DOLCE S. & PELLARINI P., 1999 - Atlante corologico degli Anfibi e dei Rettili del Friuli-Venezia Giulia. Ed. Museo Friulano di Storia Naturale, 43.
MAZZOTTI S & VALLINI C., 1996a - Struttura di popolazione di Testudo hermanni Gmelin nel Bosco della Mesola (Delta del Po) (Testudines, Testudinidae). Studi Trent. Sci. Nat. Acta Biol., 71: 205-207.
MAZZOTTI S., CARAMORI G. & BARBIERI C., 1999 - Atlante degli Anfibi e dei Rettili dell'Emilia-Romagna. Quad. Staz. Ecol. civ. Mus. St. nat. Ferrara, 12: 121 pp.
PAGLIONE G. & CARBONE M., 1990 - Biologia della popolazione di Testudo hermanni nel Parco della Maremma. Museo reg. Sci. Nat. Torino. Atti VI Convegno Naz. Ass. “A. Ghigi”, Torino 22-24 giugno 1989: 197-199.
PICCOLI F., GERDOL R. & FERRARI G., 1983 - Carta della vegetazione del Bosco della Mesola (Ferrara). Atti Ist. Bot. e Lab. Critt., 2: 3-23.
PISAPIA A.,1997-98 - Ritmi di attività di Testudo hermanni nel Bosco della Mesola (FE). Tesi di Laurea in Scienze Biologiche Corso di Laurea in Scienze Biologiche Facoltà Sc. Mat. Fis. Nat., Università di Milano.
POZIO E. & FRISENDA S., 1980 - Gli Anfibi e i Rettili della Regione Puglia. Atti VII Simposio nazionale sulla conservazione della Natura, pp.233-257. Cacucci, Bari
SOCIETAS HERPETOLOGICA ITALICA, 1996 - Atlante provvisorio degli Anfibi e dei Rettili italiani. Annali Mus. civ. St. nat. G. Doria, Genova, 91: 95-178.
(LA)   Gmelin, J. F. (1789) Systema Naturae. Ed. 13. (3). Amphibia et Pisces. Leipzig
Guida alle tartarughe terrestri, Marta Avanzi - De Vecchi Editore, 2002 ISBN 88-412-7620-7
Il manuale di pronto soccorso per rettili, Marco Salvadori - Schiff Editore, 2001
Il grande libro delle tartarughe acquatiche e terrestri, Marta Avanzi e Massimo Millefanti De Vecchi Editore, 2003 ISBN 88-412-7651-7
La testuggine comune Testudo hermanni, Holger Vetter, REPTILIA Ediciones S.L. & Edition Chimaira ISBN 84-934185-1-X
Tartarughe terrestri, Fabrizio Pirotta - Editore: Il Sole 24 Ore Edagricole, 2001 ISBN 88-506-4361-6
Tartarughe terrestri europee, Ursula Campi - Primaris sas, 2000 ISBN 88-85029-59-0
Terralog (in inglese e tedesco), Holger Vetter - Edition Chimaira ISBN 3-930612-57-7
 Tutto sulla Testudo Hermanni, su testudohermanni.interfree.it. URL consultato il 27 maggio 2007 (archiviato dall'url originale il 14 giugno 2007).
La testuggine greca o tartaruga moresca (Testudo graeca Linnaeus, 1758) è un rettile appartenente all'ordine delle testuggini.
Specie paleartica occidentale, in Europa è presente in: Italia, Grecia orientale, Spagna, Turchia europea, in alcune isole del Mar Mediterraneo e lungo le coste bulgare e romene del Mar Nero.
In Asia è molto comune in Turchia (unico paese in cui è facilmente incontrabile e non a rischio), Asia Minore, Iran, fino ai confini del Pakistan.
In Italia questa specie è stata introdotta in epoca storica. La sottospecie più diffusa è la Testudo graeca ibera (da Iberia una antica regione dell'Asia anteriore, l'attuale Imeretia), anche se le continue immissioni ed incroci con esemplari di svariate sottospecie rende quasi sempre impossibile una corretta classificazione. La presenza in: Toscana, Lazio, in Liguria, Puglia, Sardegna e Sicilia sovente è riferibile a esemplari fuggiti dalla cattività. Colonie allo stato selvatico sono presenti a Pantelleria e in Sardegna. Gli esemplari sardi hanno caratteristiche intermedie tra la T. graeca graeca e la T. graeca nabeulensis della Tunisia.
Facilmente confondibile con l'assai simile T. hermanni, la T. graeca è riconoscibile per la presenza di tubercoli cornei ai lati delle cosce, generalmente assenti nelle altre Testudo. Inoltre all'apice della coda essa è priva, o è presente solo in qualche raro esemplare, dell'astuccio corneo che caratterizza la T. hermanni . Altro elemento che la differenzia è un unico scuto sopracaudale (doppio nella T. hermanni), anche se sono documentati numerosi esemplari con la scaglia bipartita. Tra le varie sottospecie, ma anche tra gli esemplari appartenenti a una stessa sottospecie, si riscontra una ampia gamma di variazione delle dimensioni e della livrea del carapace che rendono spesso difficile una identificazione certa della sottospecie. Nella T. graeca ibera, la sottospecie più diffusa in Italia, le dimensioni medie degli adulti sono di: 25 cm nelle femmine e di 16 cm nei maschi; anche se in Europa orientale sono stati osservati esemplari di 35 cm di lunghezza, dal peso di 5 kg (Beshkov 1997). È documentata in Italia una femmina, di circa 20 anni e allevata in cattività, dal peso di 6 kg [http://www.tartaclubitalia.it/forum/topic.asp?TOPIC_ID=11314]. Mediamente nella T. graeca nabeulensis della Sardegna, le femmine raggiungono i 18 cm e i maschi i 15 cm.
Testudo graeca ssp. graeca (Linnaeus, 1758), Nord Africa, Spagna meridionale, Sardegna (introdotta)
Testudo graeca ssp. ibera (Pallas, 1814) sin.Testudo graeca ssp. buxtoni (Boulenger, 1920), Bulgaria, Grecia, Macedonia, Romania, Turchia, Italia (introdotta)
Testudo graeca ssp. nabeulensis sin. Furculachelys nabeulensis (Highfield, 1990), Tunisia, Libia, Sardegna (introdotta)
Testudo graeca ssp. terrestris (Forskål, 1775), sin. Testudo graeca ssp.floweri  (Bodenheimer, 1935), Israele, Libano, Siria, Turchia
Testudo graeca ssp. whitei (Bennett, 1836), Algeria sin. Furculachelys whitei (Highfield & Martín, 1989)
Attualmente, in seguito all'evoluzione degli studi di comparazione genetica, è in atto un profondo processo di revisione della classificazione delle varie sottospecie.
Il riconoscimento del sesso avviene attraverso l'individuazione dei caratteri sessuali secondari.
I maschi possiedono una coda lunga, robusta e grossa alla base. La femmina ha coda piccola e corta. La distanza dell'apertura cloacale dalla base della coda è maggiore nel maschio. I maschi adulti presentano una concavità nel piastrone per facilitare la monta sul carapace della femmina, il piastrone delle femmine e degli esemplari giovani e subadulti è piatto; l'angolo formato dagli scuti anali del piastrone è molto maggiore nel maschio; l'altezza degli stessi scuti è però maggiore nella femmina. Lo scuto sopracaudale del maschio è curvo verso il basso, nella femmina è allineato con il resto del carapace.
Le testuggini hanno una vista eccellente: sanno distinguere forme, colori e riconoscono anche persone. Hanno un senso dell'orientamento molto preciso: se vengono spostate qualche centinaio di metri dal territorio al quale sono molto legate ci ritorneranno in breve tempo. Sono molto sensibili alle vibrazioni del suolo anche se non hanno un udito sviluppato. L'odorato invece è ben sviluppato ed ha un ruolo importante nel riconoscimento del cibo e dei sessi
Le tartarughe greche sono animali ectotermi e nelle prime ore della giornata si crogiolano al sole per innalzare la temperatura corporea ed attivare le funzioni metaboliche. L'esposizione al sole permette di assumere i raggi UVB atti alla sintesi della vitamina D. Raggiunta la temperatura corporea necessaria per l'attivazione degli enzimi atti alla digestione le tartarughe si dedicano alla ricerca del cibo. Con temperature atmosferiche superiori ai 27 °C diventano apatiche e cercano refrigerio scavando piccole buche al riparo della vegetazione bassa o riparandosi in piccoli anfratti. Con la discesa delle temperature si ha la ripresa dell'attività.
Ogni sottospecie di Testudo graeca ha modalità di letargo differenziate e in alcuni casi vanno in estivazione nella stagione calda. 
Le sottospecie acclimatate alle nostre latitudini in autunno, al calare delle temperature smettono di alimentarsi, anche per più di 20 giorni, per poter svuotare completamente l'intestino da residui di cibo.
Diventano sempre più apatiche e, verso novembre o dicembre a seconda della latitudine, iniziano ad interrarsi o a ripararsi in luoghi protetti e cadono in letargo.
La temperatura ideale di letargo, calcolata nel luogo di interramento è di 5 °C, superiori ai 10 °C le inducono in uno stato di dormiveglia pericoloso per l'esaurimento delle scorte di grasso necessarie a superare l'inverno.
Il letargo è una fase metabolica assolutamente necessaria per questa specie, va impedito solo in caso di malattia o debilitazione.
La principale causa di morte, nel caso di esemplari tenuti a svernare all'interno di abitazioni da allevatori improvvisati è proprio la temperatura, che si presenta troppo alta per consentire il letargo e troppo bassa per consentire di continuare ad alimentarsi.
In queste situazioni se si vorrà tenerlo attivo, l'esemplare andrà collocato in un terrario riscaldato con un punto caldo sui 28 °C ed un punto fresco e ombreggiato sui 18 °C, con un substrato di 5 cm circa composto da un 40% di torba bionda di sfagno, un 40% di terriccio naturale privo di concimi e fitofarmaci ed un 20% di sabbia di fiume. Essenziale è una lampada UVB specifica per rettili necessaria per la sintesi della vitamina D occorrente per fissare il calcio. 
Se si opta per un letargo controllato la testuggine andrà posta in una contenitore protetto dai roditori con una rete metallica, ricolmo del medesimo substrato del terrario.
Il contenitore andrà collocato in un locale buio con temperature tra i 4 °C e gli 8 °C e una sufficiente umidità ambientale, 70%UR.
Il risveglio avviene generalmente nel mese di marzo ed è legato al rialzarsi delle temperature diurne.
Con il risveglio inizia il corteggiamento da parte del maschio con un rituale che prevede inseguimenti, morsi e colpi di carapace alla femmina.
Il maschio di T. graeca è molto aggressivo e se ne consiglia la separazione dalla femmina e dagli altri maschi al di fuori dell'accoppiamento. 
Il maschio monta sul dorso della femmina per la copula che avviene con l'estroflessione del pene contenuto nella grossa coda e in questa occasione emette l'unico verso udibile di questi rettili per il resto muti.
La femmina può arrivare fino a 4 anni di anfigonia ritardata, conservando lo sperma in un apposito organo, la spermateca, all'interno dell'ovidutto.
Animali longevi, si hanno notizie di esemplari centenari, raggiungono la maturità sessuale intorno ai 10 anni. Le Testudo sono ovipare, le deposizioni avvengono in buche scavate dalla femmina nel terreno con le zampe posteriori. Le femmine di T.graeca depongono anche in tre volte, da maggio a luglio, un numero variabile di uova, generalmente in proporzione alla taglia dell'esemplare e alla specifica sottospecie. Il tempo di incubazione, 2 o 3 mesi circa, e il sesso sono in relazione con la temperatura. Con temperatura di incubazione inferiore ai 30,5 °C si avrà una preponderanza di esemplari maschi, con temperatura superiore ai 30,5 °C in maggioranza femmine. Giunto il momento della schiusa, spesso agevolata da una giornata di pioggia, il tartarughino per rompere il guscio si avvale del cosiddetto "dente dell'uovo", un tubercolo corneo posto tra le narici e la mascella superiore destinato a sparire in pochi giorni. La fuoriuscita dall'uovo dura anche 48 ore e in questo arco di tempo viene assorbito totalmente il sacco vitellino.
Sono rettili prettamente erbivori. Gli esemplari selvatici vivono in un habitat caratterizzato da lunghi periodi di aridità che li costringe a nutrirsi di erbe secche, in queste condizioni integrano la loro dieta mangiando artropodi o chiocciole, queste ultime utili per l'apporto di calcio del guscio. Saltuariamente non disdegnano escrementi o piccole carogne. Gli esemplari allevati in cattività sono generalmente sovralimentati e non vanno assolutamente nutriti con: carne, latte, formaggi, alimenti per cani e gatti, uova, pane, agrumi, kiwi, lattuga (anche se come alimentazione gradiscono anche dei fegati di mammiferi cotti).
Il tarassaco, la cicoria e il radicchio rosso sono alcune delle verdure adatte alla loro alimentazione per l'alto rapporto di calcio rispetto al fosforo e per le fibre in esse contenute. Alti apporti proteici e di fosforo con bassi valori di calcio portano a deformazioni permanenti del carapace e danni agli organi interni.
Evidente segno di una cattiva alimentazione è un carapace con gli scuti appuntiti e scanalati nelle suture, la cosiddetta piramidalizzazione, al contrario un carapace in forma di una levigata semicalotta ovale è segno di una corretta alimentazione.
Gli habitat della tartaruga greca variano molto a seconda della sottospecie ma in generale sono tipicamente mediterranei, compresi nella zona fitoclimatica del Lauretum e caratterizzati da inverni miti con precipitazioni moderate ed estati secche con temperature elevate. Questa specie trova rifugio e nutrimento nella vegetazione bassa cespugliosa della gariga, fra gli arbusti della macchia mediterranea e nel sottobosco fino a quota collinare temperata.
In Italia gli habitat in cui sono ancora possibili dei ritrovamenti e sono presenti dei gruppi vitali sono le dune sabbiose costiere, ricche di vegetazione, le pinete costiere di pini mediterranei con sottobosco di arbusti mediterranei, le leccete e le sugherete. Occasionalmente sono stati osservati esemplari in aree destinate all'uso agricolo quali gli oliveti, gli agrumeti, i mandorleti ed i vigneti.
Sin dall'antichità tenute come animali da giardino, le specie appartenenti al genere Testudo sono a grave rischio di scomparsa nell'ambiente naturale, soprattutto per fattori antropogenici quali l'agricoltura meccanizzata e l'uso dei fitofarmaci, il traffico automobilistico, gli incendi, la distruzione dell'ambiente naturale e l'urbanizzazione, la cattura illegale e la predazione da parte di animali selvatici (soprattutto per colpa dell'introduzione negli anni ottanta a fini venatori del cinghiale ungherese, più grande ed aggressivo dell'autoctono). La cattura a fini alimentari umani pare del tutto scomparsa in Italia.
Da alcuni anni il divieto di cattura degli esemplari in natura ha spinto sempre più gli appassionati nel dedicarsi all'allevamento delle varie specie di Testudo e attualmente, in Italia ed altri paesi europei, gli esemplari allevati superano di gran numero quelli selvatici.
Gli sforzi degli allevatori sono tuttavia vanificati da una legislazione che non ha ancora preso atto di questa nuova realtà.
Introdotta in più riprese nella penisola italiana dall'uomo, fin dall'antichità è stata catturata e allevata per usi alimentari, utilitaristici e come animale da giardino. Dal carapace si ricavavano svariati oggetti di uso comune, preziosi inserti in opere di ebanisteria e gioielleria e casse armoniche per strumenti musicali.
La mitologia greca ci narra che l'inventore della lira fu Hermes. Un giorno il dio trovò all'interno della grotta una tartaruga. La uccise, ne prese il carapace e tendendo sette corde di budello di pecora su due corni di antilope ne ricavò lo strumento musicale. In seguito Ermes la regalò ad Apollo, e questi al figlio Orfeo.
Numerosi sono i rinvenimenti di gusci o oggetti da essi ricavati in sepolture antiche. 
Nel passato furono allevate da alcuni ordini monastici perché le loro carni, ritenute altamente nutritive soprattutto per gli infermi, erano tra le poche di cui la Chiesa cattolica consentiva il consumo nei giorni di astinenza. Sin dai primordi dell'arte, innumerevoli sono le raffigurazioni di testuggini; in alcune di esse è possibile identificare con certezza l'appartenenza alla specie T.graeca. In letteratura è ricorrente il personaggio della tartaruga come raffigurazione della longevità e della pacatezza, famoso è il racconto di Esopo, La lepre e la tartaruga. In matematica è da ricordare, Achille e la tartaruga, il secondo dei paradossi formulati da Zenone di Elea.
Inserita in Red List, come tutti i rettili del genere Testudo, la T. graeca è protetta dalla Convenzione di Berna allegato II, inclusa nella CITES appendice II dal 01/07/75 e in allegato A del Regolamento dell'Unione Europea 1332/2005, per cui è assolutamente vietato il prelievo in natura e regolamentato l'allevamento e il commercio degli esemplari in cattività. In Italia i compiti di sorveglianza e di gestione delle norme applicative delle convenzioni internazionali per la tutela delle specie animali sono di competenza del Corpo Forestale dello Stato.
(DE)  Beobachtungen an der Maurischen Landschildkrote, Testudo graeca terrestris Forskål, 1775, in Sudwestsyrien. Aquar. Terr. Mon. Ornith. Vivarium. 32(1):389-392
(DE)  Eiselt, J. and Spitzenberger, F. (1967). Ergbinisse zoologischer Sammelreisen in der Turkei: Testudines. Ann. Nat. Hist. Mus. Wein. 70: 357-378
(DE)  Esterbauer, H. (1985) Okologische und verhaltensbiologische *(DE)  Forcart, L. (1950) Amphibien und Reptilien von Iran. Verh. Naturforsch. Ges. Basel. 61:141-156
(DE)  Freyhof, J. (1983) Beobachtungen zur Trachtigkeitsdauer bei der Maurischen Landschildkroten, Testudo graeca terrestris. Das Aquarium (173):605-608
(DE)  Herrn, C. P. (1966) Testudo graeca terrestris Forskal neu fur die Turkei. Stuttgarter Beitrage zur Naturkunde (155):1-2
(DE)  Mertens, R. (1946) Uber einige mediterrane Schildkrotenrassen. Senckenbergiana Biol. 27:111-118
(DE)  Mertens, R. (1956) Amphibien aus Reptilien aus s. o. Iran, 1954. Jahresh. Ver. Vaterl. Naturkd. Wurttemb, 111:90-97
(DE)  Obst, F. J. and Meusel, W. (1963 and 1978) Die Landschildkroten Europas. A. Ziemsen Verlag, Wittenberg Lutherstadt
(DE)  Schleich, H. H. (1989) Merkmalsausbildungen an Landschildkroten in Nord-ost-Libyen (Testudines: Testudinidae). Herpetozoa 1(3/4):97-108
(DE)  Siebenrock, F. (1897) Das Kopfskelet der Schildkroten. Sitz.ber. Akad. Wiss. Wien, Mathem. naturwiss. Kl.; 106:245-328
(DE)  Siebenrock, F. (1909) Synopsis der rezenten Schildkroten, mit Berucksichtigung der in historischer Zeit ausgestorbenen Arten. Zool. Jb. Suppl. 10:427-618
(DE)  Siebenrock, F. (1913) Schildkroten aus Syrien und Mesopotamien. Ann. Nat. Mus. Wien, 27:171-225
(DE)  Strauch, A. (1862a) Chelonologische Studien, mit besonderer beziehung auf die Schildkrotensammlung. Mem. L'Academie Imp. des Sci. St. Petersbourg. Tome V, No.7
(DE)  Walbaum, J. J. (1782) Chelonographia oder Beschreibung einiger Schildkroten nach naturlichen Urbildern
(DE)  Wermuth, H. (1952) Testudo hermanni robertmertensi n. subsp. und ihr Vorkommen in Spanien. Senckenbergiana, 33:157-164
(DE)  Wermuth, H. (1956) Versuch der Deutung einiger bisher ubersehener Schilkkroten-Namen. Zool. Beitr., Berl. (2):399-423
(DE)  Wermuth, H. (1958) Status und nomenklatur der maurischen landschildkrote, Testudo graeca, in S. W. Asien und N. O. Africa. Senck. Biol. 39:149-153
(DE)  Wermuth, H and Mertens, R. (1961). Schildkroten, Krokodile, Bruckenechsen. Gustav Fischer Verlag: Jena
(DE)  Werner, F. (1895) Ueber eine Sammlung von Reptilien aus Persien, Mesopotamien und Arabien. Verh. Zool. Bot. Ges. Wien, 45:14
(DE)  Werner, F. (1929) Beitrage zur Kenntnis der Fauna von Syrien und Persien. Zool. Anz. 81:238-242
(DE)  Werner, F. (1936) Reptilien und Gliedertiere aus Persien. Festschrift zum 60 Geburtstage von Prof. Dr. Embrick Strand, 2:193-202
(DE)  Werner, F. (1938) Reptilien aus Iran und Belutschistan. Zool. Anz. 121:265-271
(DE)  Wettstein, O. (1951) Ergebnisse der Ostereichischen Iran-Expedition 1949/1950, Amphibien und Reptilien. Versuch einer tiergeographischen Gliederung Iran auf Grund des Reptilien-verbreitung. Sitzungsber. Osterr. Acad. Wiss. Math.-Naturwiss. Kl. 160:427-428
(EN) Anderson, S. C. (1979) Synopsis of the Turtles, Crocodiles, and Amphisbaenians of Iran. Proceedings of the California Academy of Sciences, 4th Series. Vol XL1, No.22, pp. 501–52
(EN) Annadale, N. (1906) Testudo baluchiorum, a new species. Journal of the Asiatic Society of Bengal, Vol.11, No.3, pp. 75–76
(EN)  Arbel, Avraham. (1984) Plants and Animals of the Land of Israel: an illustrated Encyclopedia, Vol. 5. Tel Aviv. (Trans. J. R. Buskirk)
(EN) Bird, C. G. (1936) The Distribution of Reptiles and Amphibians in Asiatic Turkey. Ann. Mag. Nat. Hist. Series 10, 18: 257-281
(EN) Blandford, W. T. (1876) Eastern Persia, an account of the journeys of the Persian Boundary Commission, 1870-1872. Vol.2, The Zoology and Geology. London, 516pp
(EN) Boulenger, G. A. (1889) Cat. of the Chelonians, Rhynchocephalians, and Crocodiles in the British Museum. London
(EN) Boulenger, G. A. (1920) Description of a new land tortoise from northern Persia. Journ. Bombay Nat. Hist. Soc. 27:251-252
(EN)  Buskirk, James. (1966) Turtles of the Holy Land. Int. Turtle Soc. J. 1:20-23.
(EN) Chkhkvadze, V. M. (1970) On the origin of the modern Palaearctic land tortoises. Bull. Acad. Sci. Georgian S. S. r. 57(1):245-247
(EN) Gaffney, E. S. (1972) An Illustrated Glossary of Turtle Skull Nomenclature. Amer. Mus. Noviates, No. 2486:1-33
(EN) Gaffney, E. S. (1975) A phylogeny and classification of the higher categories of turtles. Bull. Amer. Mus. Nat. Hist., 155(5):387-436
(EN) Gray, J. E. (1844) Catalogue of the tortoises, crocodiles and amphisbaenians in the collection of the British Museum. London, 289pp
(EN) Highfield, A. C. (1988) New size record for T. hermanni GMELIN 1789. The Rephiberary. Newsletter of ASRA (U.K) No.132: 5-6
(EN) Highfield, A. C. (1989) Notes on dietary constituents for Herbivorous terrestrial chelonia and their effects on Growth and Development. ASRA (U.K) Journal, Vol.3 (3):7-20
(EN) Jackson, C. G. and Trotter,J. (1976) Accelerated growth rate and early maturity in Gopherus agassizi (Reptilia: Testudines). Herpetologica 32:139-145
(EN) Lambert, M. R. K. (1982) Studies on the growth, structure and abundance of the Mediterranean spur-thighed tortoise, Testudo graeca in field populations. J. Zool. Soc. London, 196:165-189
(EN) Loveridge, A. and Williams, E.E. (1957) Revision of the African tortoises and turtles of the suborder Cryptodira. Bull. Mus. Comp. Zool. Harv. Coll. 115:163-557.
(EN) Mitochondrial haplotype diversity in the tortoise species Testudo graeca from North Africa and the Middle East (PDF), su bmc.ub.uni-potsdam.de. URL consultato il 17 febbraio 2007 (archiviato dall'url originale il 30 luglio 2007).
(EN) Mlynarski, M. (1966) Morphology of the shell of Agrionemys horsfieldii (Gray 1844) (Testudines, Reptilia). Acta. Biol. Cracovia IX:219-223
(EN) Nikolksi, A. M. (1915) Fauna of Russia and adjacent Countries; Reptiles, Vol.1. Chelonia and Sauria. Translation; Israel Prog. Sci. Trans. Jerusalem 1963, 352pp
(EN) Phylogenetic Relationships among the Species of the Genus Testudo, su ingentaconnect.com. URL consultato il 13 gennaio 2007 (archiviato dall'url originale il 2 ottobre 2007).
(EN)  Perälä J. 2001. Mophological variation among middle eastern Testudo graeca L., 1758 (sensu lato), with a focus on taxonomy. Chelonii, 3: 78-93
(EN)  Pritchard, P. C. H. (1979) Encyclopedia of Turtles. T.F.H. Publications, New York.
(EN) RAPD variation in Mediterranean turtle Testudo graeca L., su ingentaconnect.com (archiviato dall'url originale il 2 ottobre 2007).
(EN) Romer, A. S. (1956) The Osteology of Reptiles. University of Chicago Press
(EN) Pritchard, P. C. H. (1966) Notes on Persian Turtles. Brit. Journ. Herpetology. 3:271-275
(EN) Stubbs, D., Hailey, A., Tyler, W. and Pulford, E. (1981) Expedition to Greece; A Report. University of Lond. Union Nat. Hist. Soc.
(EN) Stubbs,D. et. al. (1984) Population ecology of European Tortoises: review of field techniques. Amphibia-Reptilia (5):57-68
(EN) Tuck, R. G. (1971) Amphibians and Reptiles from Iran in the United States National Museum Collection. Bull. Maryland Herpet. Soc. Vol 7, No.3:48-86
(EN)  Swingland, I. R. and Klemens, M. (eds.), (1989) The Conservation Biology of Tortoises. IUCN
(EN)  Tristram, H. B. (1885). The Flora and Fauna of Palestine. Palestine Exploration Fund, London
(EN) Williams, E. E. (1950) Testudo cubensis and the evolution of Western Hemisphere tortoises. Bull. Amer. Mus. Nat. Hist. 94 (9) :505-562. ries, 31:417-498
(ES)   Díaz-Paniagua, C., Andreu, A. C. (2005). Tortuga mora – Testudo graeca,  Enciclopedia Virtual de los Vertebrados Españoles. Carrascal, L. M., Salvador, A. (Eds.). Museo Nacional de Ciencias Naturales, Madrid
(FR)  Dumeril, A. M. C. and Bibron, G. (1835) Erpetologie General ou Histoire Naturelle complete des Reptiles. Tome.2. Paris
(FR)  Gervais, P. (1836) Enumeration de quelques especes de Reptiles provenant de Barbarie. Ann. Sci. Nat. (2) vi. pp. 308–313
(FR)  Khozatsky, L.I and Mlynarski, M. (1966) Agrionemys - nouveau genre de tortues terrestres (Testudinidae). Bull. Ac. Polon. Sci. (2):123-125
(FR)  Lortet, L. (1887) Observations sur les Tortues Terrestres et Paludines du Bassin de la Mediterranee. Arc. Mus. Nat. Hist. Lyon, Tom. IV, pp. 1–26
(FR)  Nikolski, A. M. (1897) Les Reptiles, amphibiens, et poissons recueillis par M. N. Zarudny dans la Perse orientale. Ann. Mus. Zool. Acad. Imp. Sci. St. Petersbourg, 2:306-348
(FR)  Nikolski, A. M. (1899) Reptiles, amphibiens, et poissons, recueillis pendant le voyage de M. N. A. Zarudny en 1898 dans la Perse. Ann. Mus. Zool. Acad. Imp. Sci. St. Petersbourg, 4:375-417. *(FR)  Strauch, A. (1862b) Essai D'une Erpetologie de L'Algerie. Mem. L'Acad. Imp. Sci. St. Petersbourg. Tome IV, No.7
(FR)  Zarudny, N. A. (1903) Les reptiles, amphibiens, et poissons de la Perse orientale. Zap. Imp. Russ. Geog. Obs. Geog. 36(3):1-42
De Grossi Mazzorin J., Minniti C., 2000: Alimentazione e pratiche religiose: il caso di due contesti monastici a Roma tra il XVI e il XVIII secolo, in Atti del 2º Convegno degli Archeozoologi Italiani, Asti 14-16 novembre 1997, Forlì, pp. 327–339
 Dizionario universale economico rustico, Roma 1797. Vol.XXI pag.148 Voce: Tartaruga., su tartaportal.it. URL consultato il 10 giugno 2007 (archiviato dall'url originale il 28 settembre 2007).
(LA)  Carolus Linnaeus (1758): [http://dz-srv1.sub.uni-goettingen.de/sub/digbib/loader?ht=VIEW&did=D265100&p=202 Caroli Linnæi &2ptac; Systema naturæ per regna tria naturæ, secundum classes, ordines, genera, species, cum characteribus, differentiis, synonymis, locis, Stockholm]
(LA)  Peter Forskål (1775) Descriptiones Animalium; Avium, Amphibiorum, Piscium, Insectorum, Vermium. Heineck and Faber
(LA)  Gmelin, J. F. (1789) Systema Naturae. Ed. 13. (3). Amphibia et Pisces. Leipzig
(LA)  Nikolski, A. M. (1896) Diagnosis reptilium et amphibiorum novorum in Persia orientali a N. Zarudny collectorum. Ann. Mus. Zool. Acad. Sci. St. Petersbourg, 4:369-372
(LA)  Pallas, P. S. (1814) Zoographia rosso-asiatica, sistens omnium Animalium in extenso Imperio rossico et adjacentibus Maribus observatorum Recensionem, Domicilia, Mores et Descriptiones, Anatomem atque Icones plurimorum. 3 Vols
(LA)  Schoepff, J. D. (1792) Historia Testudinum iconibus illustrata. Erlangen.i-xii
(TR)  Basoglu, M. (1977) Turkiye Surungenleri. Ege Universitesi Fen Fakultesi Kitaplar Serisi No. 76. pp. 191–223
Guida alle tartarughe terrestri, Marta Avanzi - De Vecchi Editore, 2002 ISBN 88-412-7620-7
Il manuale di pronto soccorso per rettili, Marco Salvadori - Schiff Editore, 2001
Il grande libro delle tartarughe acquatiche e terrestri, Marta Avanzi e Massimo Millefanti De Vecchi Editore, 2003 ISBN 88-412-7651-7
Tartarughe terrestri, Fabrizio Pirotta - Editore: Il Sole 24 Ore Edagricole, 2001 ISBN 88-506-4361-6
Tartarughe terrestri europee, Ursula Campi - Primaris sas, 2000 ISBN 88-85029-59-0
Terralog (in inglese e tedesco), Holger Vetter - Edition Chimaira ISBN 3-930612-57-7

Tatsunori Yamagata (山形 辰徳 Yamagata Tatsunori?; Fukuoka, 4 ottobre 1983) è un calciatore giapponese, di ruolo difensore del Kataller Toyama.

Tau Ceti (τ Cet / τ Ceti) è una stella visibile nella costellazione della Balena, di magnitudine +3,50. Trovandosi a una distanza di 11,9 anni luce dal sistema solare, è la diciannovesima stella più vicina, nonché la settima stella più vicina visibile a occhio nudo e la stella singola di classe G più vicina al Sole.
τ Ceti è classificata come una nana gialla di classe spettrale G8,5 V; è dunque una stella simile al Sole, anche se più piccola: possiede infatti una massa pari al 78% di quella solare, una luminosità circa la metà di quella solare e un raggio equivalente al 79% di quello della nostra stella.
L'astro possiede un valore di metallicità piuttosto basso, una caratteristica che, da un punto di vista statistico, avrebbe reso poco probabile la presenza di pianeti attorno alla stella. Ciò nonostante, nel dicembre 2012 è stata annunciata la scoperta di cinque pianeti del tipo super Terra, due dei quali sarebbero situati all'interno della zona abitabile del sistema planetario. A completare il sistema concorre un disco di detriti, che contiene una quantità di materia, comprendente anche probabili asteroidi e comete, circa dieci volte maggiore rispetto a quella che costituisce le analoghe strutture del sistema solare.
τ Ceti appare una stella stabile, con appena lievi variazioni nella sua attività. Nonostante si ritenga che, a causa della folta cintura asteroidale, un eventuale pianeta simile alla Terra subirebbe un costante e intenso bombardamento meteorico, le somiglianze con il Sole e la relativa vicinanza al sistema solare hanno generato un grande interesse nei suoi confronti: τ Ceti è infatti tra gli obiettivi del programma SETI ed è citata in numerose opere di fantascienza.
τ Ceti appare come una stella dal colore giallo-arancio visibile nella parte meridionale della vasta costellazione della Balena, ed è situata leggermente a sud dell'equatore celeste, non molto lontana dalle due stelle più famose della costellazione: Mira (ο Ceti) e Deneb Kaitos (β Ceti), rispettivamente la capostipite di una classe di variabili e la stella più brillante della costellazione.
La sua declinazione è −15° 56′, di conseguenza risulta visibile da quasi tutte le aree popolate della Terra; solo più a nord del parallelo 74°N la stella non sorge mai sopra l'orizzonte, mentre diventa circumpolare solo a sud del parallelo 74°S, ossia nel continente antartico. Con una magnitudine pari a +3,50, è la sesta stella più luminosa della costellazione della Balena, e la si può osservare anche dai piccoli centri urbani senza difficoltà, sebbene un cielo non eccessivamente inquinato sia maggiormente indicato per la sua individuazione. Il periodo migliore per la sua osservazione nel cielo serale ricade nei mesi compresi fra settembre e febbraio; da entrambi gli emisferi il periodo di visibilità rimane indicativamente lo stesso, grazie alla posizione della stella in vicinanza dell'equatore celeste.
Il moto proprio di una stella è il suo moto apparente sulla sfera celeste rispetto ad un oggetto di fondo il più lontano possibile, ed è causato dall'effettivo movimento della stella rispetto al Sole. τ Ceti è considerata una stella ad elevato moto proprio, con uno spostamento nella sfera celeste di quasi due secondi d'arco all'anno; un simile valore è indicativo della vicinanza della stella al Sole.
La velocità radiale di una stella indica invece se si sta avvicinando o allontanando rispetto al Sole; tale grandezza, a differenza del moto proprio, non può tuttavia essere misurata direttamente, ma per via spettroscopica. A causa dell'effetto Doppler, le linee di assorbimento si spostano verso il rosso nel caso in cui l'oggetto si stia allontanando, o verso il blu qualora si stia avvicinando alla Terra. Nel caso di τ Ceti la velocità radiale è circa −17 km/s, dove il segno negativo indica che la stella è in avvicinamento al sistema solare.
Le stelle vicine percorrono uno spazio maggiore nella sfera celeste, pertanto sono buone candidate per la rilevazione della parallasse, che permette una stima abbastanza precisa dell'effettiva distanza della stella dal sistema solare. Nel caso di τ Ceti, la parallasse misurata indica una distanza di 11,9 anni luce, che ne fa il 19° astro più vicino al sistema solare e la stella singola di classe G più vicina. Per questo motivo, τ Ceti condivide grossomodo il medesimo ambiente galattico della nostra stella, all'interno della Bolla Locale del Braccio di Orione.
La stella più vicina a τ Ceti è la nana rossa YZ Ceti, che dista 1,6 anni luce, mentre a 3,2 a.l. si trova Luyten 726-8, un sistema binario costituito da due nane rosse. A 5,5 anni luce si trova ε Eridani, una nana arancione attorno alla quale orbita un sistema planetario comprendente un pianeta extrasolare, due cinture asteroidali e un ampio disco di corpi ghiacciati. A poco più di 6 anni luce si trova la stella di van Maanen, una delle nane bianche più vicine non solo a τ Ceti ma anche al sistema solare. Numerose altre stelle sono poste entro un raggio di 10 a.l. da τ Ceti, ma sono tutte delle piccole nane rosse prive di rilievo.
La distanza di τ Ceti, insieme al suo moto proprio e alla velocità radiale, permette inoltre di calcolarne i movimenti attraverso la Via Lattea. La velocità relativa al Sole è di 37 km/s; questo risultato può essere usato per calcolare il percorso orbitale della stella nella Galassia. La stella orbita attorno al centro galattico ad una distanza di 9,7 chiloparsec (32 000 al)), con un'eccentricità orbitale di 0,22. Le sue coordinate galattiche sono 173,10° e −73,44°. Una longitudine galattica di circa 173° significa che la linea ideale che congiunge il Sole e la stella, se proiettata sul piano galattico, forma con la linea ideale che congiunge il Sole con il centro galattico un angolo di 173°; ciò implica che τ Ceti è leggermente più lontana dal centro galattico di quanto non lo sia il Sole. Una latitudine galattica di circa −73° significa invece che la distanza che separa il Sole da τ Ceti è per la maggior parte dovuta al fatto che le due stelle non sono allineate sullo stesso piano e che τ Ceti si trova più a sud rispetto al piano su cui si trovano il Sole e il centro galattico.
Le osservazioni più recenti condotte su τ Ceti suggeriscono che si tratti di una stella singola; in realtà, è stata osservata una compagna ottica più debole a più di 10 arcosecondi di distanza che non si esclude possa essere gravitazionalmente legata a τ Ceti. Dal momento che non sono state osservate perturbazioni astrometriche o della velocità radiale, è stata esclusa la presenza di un compagno massiccio posto in un'orbita vicina, quale ad esempio un pianeta gioviano caldo; pertanto un eventuale gigante gassoso attorno a τ Ceti potrebbe trovarsi a una distanza simile a quella che separa Giove dal Sole.
Molto di quello che è noto circa le proprietà fisiche di τ Ceti, come l'età, la massa, il raggio e la luminosità, è stato stimato mediante misure spettroscopiche, confrontando al computer diversi modelli sull'evoluzione stellare. Inoltre, la misura del raggio della stella è stata eseguita anche in maniera diretta tramite rilevazioni interferometriche, con un'accuratezza dello 0,5%. Con questo metodo, il raggio di τ Ceti è risultato pari al 79,3 ± 0,4% del raggio solare, dato compatibile con le dimensioni attese per una stella con una massa lievemente inferiore a quella del Sole.
La luminosità di τ Ceti è compresa nell'intervallo tra il 49 e il 55% della luminosità solare; pertanto, per poter ricevere lo stesso livello di irraggiamento della Terra un pianeta terrestre dovrebbe orbitare attorno alla stella alla distanza di circa 0,7 UA, equivalente alla distanza media che separa il pianeta Venere dal Sole.
La cromosfera di τ Ceti, cioè la porzione dell'atmosfera stellare sovrastante la fotosfera, che è la parte che emette la maggior parte della luce di una stella, attualmente mostra un'attività magnetica nulla o bassissima, indicando che si tratta di una stella molto stabile. Uno studio, durato nove anni, mirato ad analizzare le variazioni della temperatura, della granulazione e della cromosfera della stella ha mostrato l'assenza di variazioni sistematiche; l'analisi delle emissioni del calcio ionizzato (Ca II) attorno alle bande di assorbimento infrarosse H e K, strettamente associate all'attività magnetica di superficie, mostra comunque l'esistenza di un possibile ciclo di undici anni, ma si tratterebbe di un ciclo relativamente debole rispetto a quello solare. Alternativamente è stato suggerito che la stella potrebbe trovarsi in uno stato di bassa attività analogo al minimo di Maunder, un periodo di attività abnormemente bassa (che coincise con la cosiddetta "piccola era glaciale") durante il quale le macchie divennero estremamente rare sulla superficie del Sole. I profili delle linee spettrali di τ Ceti sono estremamente stretti, indice di una bassa turbolenza e di una bassa velocità di rotazione. L'ampiezza delle oscillazioni della stella è pari a circa la metà di quelle del Sole, e le loro manifestazioni hanno una vita meno lunga.
Il periodo di rotazione di τ Ceti è stato misurato a partire dalle variazioni periodiche delle bande H e K del Ca II: infatti, il periodo di variazione corrisponde al tempo necessario alle zone attive superficiali (in particolare le macchie fotosferiche) per compiere un'intera rotazione e, nel caso di τ Ceti, è stimato in 34 giorni. A causa dell'effetto Doppler, la velocità di rotazione influisce sull'ampiezza delle linee di assorbimento dello spettro: infatti, la luce emessa dal lato della stella che si muove allontanandosi dall'osservatore sarà spostata verso una lunghezza d'onda più lunga (redshift), mentre la luce emessa dal lato che si muove verso l'osservatore sarà spostata verso una lunghezza d'onda più corta (blueshift). Pertanto, dall'analisi dell'ampiezza di queste linee si può stimare la velocità di rotazione di una stella.
  .dove veq è la velocità di rotazione all'equatore e i è l'angolo di inclinazione dell'asse di rotazione rispetto alla linea di osservazione. Per una tipica stella G8, la velocità di rotazione è di circa 2,5 km/s; il valore calcolato, relativamente basso, può indicare che attualmente osserviamo τ Ceti da una direzione che è all'incirca quella di uno dei suoi poli.
Oltre alla rotazione, un altro fattore che può rendere più ampie le linee di assorbimento è la pressione superficiale. La radiazione emessa da una singola particella viene influenzata dalla presenza delle particelle vicine; in particolare, l'ampiezza della linea dipende dalla pressione sulla superficie della stella, che a sua volta dipende dalla temperatura e dalla gravità superficiale. Nel caso di τ Ceti, il logaritmo della gravità superficiale (log g), è di circa 4,59, un valore molto simile a quello calcolato per il Sole, pari a 4,44.
La composizione chimica di una stella fornisce indizi importanti sulla sua storia evolutiva, includendo l'epoca in cui si è formata. Il mezzo interstellare, cui appartengono i conglomerati di polvere e gas dai quali si formano le stelle, è principalmente composto di idrogeno ed elio, con tracce di elementi più pesanti. Le stelle, in particolare le più massicce, producono al loro interno questi elementi più pesanti a partire dall'idrogeno e dall'elio tramite complesse reazioni di fusione nucleare, proprie dei diversi stadi evolutivi; al termine della propria evoluzione, esse disperdono i propri strati più esterni in maniera più o meno violenta nel mezzo interstellare, arricchendolo degli elementi che hanno prodotto. Per questi motivi le stelle più giovani tendono ad avere una quantità maggiore di elementi pesanti nelle loro atmosfere rispetto a quelle più antiche. Questi elementi più pesanti sono definiti in maniera generica "metalli" e la proporzione degli elementi pesanti rilevata in una stella è chiamata metallicità.
Il tasso di metallicità di una stella è calcolato come il rapporto tra l'abbondanza del ferro (Fe), elemento pesante facilmente osservabile nello spettro, e quella dell'idrogeno (H); il logaritmo dell'abbondanza relativa del ferro viene confrontato rispetto a quella del Sole. Nel caso di τ Ceti, la metallicità atmosferica è pari a 
    {\displaystyle {\begin{smallmatrix}\left[{\frac {Fe}{H}}\right]\;=\;-0,55\end{smallmatrix}}}
  , ossia poco meno di un terzo dell'abbondanza del ferro nel Sole. Misure fatte in passato hanno fornito risultati variabili, compresi tra −0,13 e −0,60.
τ Ceti è una stella di sequenza principale; il basso contenuto di ferro indica però che quasi certamente è più vecchia del Sole: la sua età era inizialmente stimata in circa 10 miliardi di anni, mentre le stime più recenti la considerano più giovane, con un'età stimata di 5,8 miliardi di anni, non di molto superiore a quella stimata per il Sole, che è di 4,57 miliardi di anni. Ad ogni modo, le stime sull'età elaborate per τ Ceti variano in un range abbastanza ampio a seconda del modello fisico adottato per la stima, da 4,4 a 12 miliardi di anni.
Nel luglio 2004 un gruppo di astronomi britannici, capitanato da Jane Greaves, utilizzando lo strumento SCUBA (Submillimetre Common-User Bolometer Array) del James Clerk Maxwell Telescope, ha scoperto attorno a τ Ceti la presenza di un disco di detriti, composto da asteroidi, comete, ghiacci, meteoriti e polveri, misurando la quantità di radiazione emessa dalla stella alle lunghezze d'onda dell'infrarosso lontano (25-250 µm).
Il disco ha una struttura simmetrica; il suo limite interno è situato a circa 10 UA dalla stella, mentre il limite esterno si estende mediamente a 55 UA. La gran parte della materia del disco si concentra però in una fascia distante da τ Ceti circa 35-50 UA, molto oltre il confine esterno della zona abitabile. Tali caratteristiche rendono tale disco affine alla fascia di Kuiper del sistema solare, posta ad una distanza dal Sole di circa 30-50 UA.
Il disco contiene una quantità di materia pari a circa 10 volte quella che orbita nelle cinture asteroidali del sistema solare, anche se la densità della cintura di τ Ceti è circa 1/20 della densità delle simili strutture che circondano la vicina ε Eridani. Pertanto, il notevole numero di asteroidi e comete orbitanti intorno alla stella è ritenuto un fattore sfavorente la possibile esistenza di vita complessa nel sistema, dal momento che qualsiasi pianeta subirebbe impatti astronomici con una frequenza circa 10 volte maggiore rispetto alla Terra, anche se tale frequenza si ridurrebbe ipotizzando che l'eventuale corpo abitato possa essere un satellite orbitante intorno ad un gigante gassoso delle dimensioni di Giove o Saturno. Nella sua ricerca Greaves ritiene "probabile che [qualsiasi pianeta attorno a τ Ceti] sperimenti un costante bombardamento da asteroidi del tipo che si crede abbia provocato l'estinzione dei dinosauri". Questi bombardamenti potrebbero inibire un'eventuale evoluzione e lo sviluppo della biodiversità nel periodo che intercorre tra gli impatti. Ad ogni modo, rimane valida l'ipotesi, anche se mai provata, dell'esistenza di un gigante gassoso di dimensioni gioviane che possa esercitare un'azione di protezione deflettendo comete e asteroidi.
Per persistere per un periodo di tempo così lungo, il disco di polvere deve essere costantemente alimentato dalle reciproche collisioni che coinvolgono i corpi di dimensioni maggiori. Pertanto, il sistema di τ Ceti dimostra che le stelle non necessariamente perdano nel corso dei miliardi di anni i dischi di materia residuati dalla dispersione della nube entro la quale si sono formate; anzi, è possibile che la presenza di una cintura asteroidale massiccia sia una caratteristica comune alle stelle simili al Sole. Il Sole stesso però costituisce un'eccezione: la relativa bassa densità di corpi rocciosi, ghiacci, polvere e altri detriti suggerirebbe che la nostra stella, nei primi milioni di anni della sua esistenza, possa esser passata in prossimità di un'altra stella, la cui gravità avrebbe catturato la maggior parte delle comete e asteroidi del sistema solare oppure li avrebbe espulsi nello spazio interstellare. Inoltre la presenza di grossi dischi circumstellari di polveri ha modificato le congetture degli astronomi riguardo ai meccanismi che intervengono nel processo di formazione planetaria: i modelli computerizzati suggeriscono che i dischi di materia più massicci, dove le frequenti collisioni generano continuamente polveri, sembrano agevolare la rapida formazione dei pianeti.
Tra i principali fattori d'interesse relativi a τ Ceti vi è certamente la sua somiglianza al Sole, che la rende un candidato interessante nella ricerca di pianeti abitabili in grado di ospitare forme di vita extraterrestre. Secondo Hall e Lockwood, i termini "stella simile al Sole", "analogo solare" e "gemella del Sole" indicano nell'ordine un crescente grado di somiglianza con il Sole. τ Ceti si colloca nella seconda categoria, in quanto ha una massa simile al Sole e una bassa variabilità, ma è carente di metalli. Le similitudini con la nostra stella hanno ispirato per decenni la cultura popolare, in particolar modo gli autori di opere fantascientifiche, ma hanno anche fatto sì che la stella costituisse l'obiettivo di ricerche scientifiche.
A partire dal 1988 la velocità radiale della stella è stata oggetto di studio al fine di appurare la presenza di pianeti giganti ad una distanza simile a quella di Giove dal Sole. Fino al 2012 queste ricerche avevano sempre escluso la presenza di pianeti attorno alla stella, in particolare di eventuali pianeti gioviani caldi, nonché di giganti gassosi con massa uguale o maggiore di quella di Giove con periodi orbitali inferiori ai 15 anni; del resto, la presenza di un Giove caldo o di un Giove eccentrico renderebbe instabile l'orbita di un pianeta roccioso nella zona abitabile del sistema, quindi l'assenza di un corpo del genere non è un fattore negativo per la ricerca di pianeti abitabili. Inoltre, uno studio sulle stelle vicine completato nel 1999, che ha utilizzato la camera ad ampio spettro del telescopio spaziale Hubble, aveva escluso la presenza di compagni orbitanti potenzialmente risolvibili dalla strumentazione dell'Hubble; queste ricerche escludevano però solamente la presenza di nane brune o pianeti massicci, senza precludere l'esistenza di pianeti terrestri.
Tuttavia, le ricerche di pianeti extrasolari hanno mostrato una correlazione positiva tra la presenza di pianeti e l'alta metallicità della stella madre, suggerendo che le stelle con bassi valori di metallicità, come τ Ceti, avessero poche probabilità di avere un corteo planetario.
Nonostante le premesse poco incoraggianti, l'analisi delle variazioni della velocità radiale della stella ha portato alla scoperta, annunciata il 19 dicembre 2012, di un sistema composto da almeno cinque pianeti, le cui masse minime sono comprese tra 2 e 6,7 volte la massa terrestre (si tratterebbe dunque di super Terre) e i cui periodi orbitali vanno dai 14 ai 640 giorni. Uno dei pianeti, denominato τ Ceti e, dista la metà di quanto dista la Terra dal Sole, ed essendo τ Ceti meno luminosa del Sole, sarebbe situato all'interno della zona abitabile, dove è possibile la presenza di acqua liquida in superficie. Il Planetary Habitability Laboratory ha calcolato che anche il quinto pianeta, τ Ceti f, potrebbe trovarsi all'interno della zona abitabile, in prossimità del limite esterno.
Il gruppo che fece la scoperta successivamente perfezionò la propria metodologia eseguendo nuovi studi sulla velocità radiale di τ Ceti, pubblicati nell'agosto del 2017. Hanno confermato Tau Ceti "e" ed "f" come candidati ma escludendo l'esistenza di b e c (che avevano orbite con periodi di 0,4 e 1 volta il periodo di rotazione della stella, il che suggeriva che il loro segnale fosse correlato alla rotazione stellare e non a un pianeta orbitante). Vennero invece trovati due nuovi pianeti candidati, Tau Ceti g e h, con orbite di 20 e 49 giorni. Venne trovata anche qualche possibile prova dell'esistenza di Tau Ceti d, tuttavia non furono in grado di confermarlo come un pianeta candidato, in quanto le evidenze della sua esistenza non si manifestarono in tutte le prove fatte.
Il modello a 4 pianeti risulta potenzialmente stabile per miliardi di anni, ma gli autori affermano che con ulteriori perfezionamenti potrebbero essere rivelati altri candidati esopianeti. Nell'ultimo studio è stato possibile rilevare variazioni della velocità radiale fino a 30 cm/s, tuttavia per rilevare segnali di un possibile esopianeta di dimensioni terrestri sarebbe necessario raggiungere una precisione di 10 cm/s. Le masse dei pianeti stimate sono quelle minime (M sin i), non essendo nota l'inclinazione orbitale. Questo modello è stato elaborato assumendo il valore di 0,783 M⊙ per la massa di Tau Ceti (Texeira et al., 2009). 
La zona abitabile di τ Ceti, entro la quale un pianeta di dimensioni terrestri potrebbe avere acqua liquida in superficie si trova nella fascia distante tra 0,55 e 1,16 UA dalla stella
Il progetto più ottimista tentato fino ad oggi per la ricerca di vita intelligente extraterrestre fu il Progetto Ozma, lanciato nel 1960 dall'astronomo statunitense Frank Drake, che scelse come obiettivi iniziali τ Ceti e ε Eridani, in quanto entrambe stelle vicine e simili al Sole. Il progetto non ebbe però successo, dal momento che non fu rilevato alcun segnale artificiale dopo 200 ore di osservazione. Successive ricerche effettuate nelle onde radio diedero ugualmente esito negativo. La mancanza di risultati positivi non fece comunque diminuire l'interesse degli astrobiologi per questa stella.
Nel 2002, gli astronomi Margaret Turnbull e Jill Tarter compilarono il catalogo dei sistemi stellari abitabili (HabCat), nell'ambito di un altro programma del SETI, denominato Progetto Phoenix. La lista contiene oltre 17000 sistemi stellari potenzialmente abitabili, circa il 10% delle stelle studiate per l'occasione. L'anno seguente, τ Ceti era stata inclusa in un ristretto elenco di 30 stelle che la Turnbull aveva selezionato da una lista di 5000 stelle entro i 100 anni luce dalla Terra, il quale sarebbe poi servito per la ricerca di segnali tramite l'Allen Telescope Array. τ Ceti fa parte anche di una lista base di cinque stelle prese come oggetto di studio della missione Terrestrial Planet Finder (TPF), inizialmente prevista per il 2015 ma poi rinviata a tempo indefinito. Riguardo a tali stelle la Turnbull commentò: «quelli sono i posti dove avrei voluto vivere se Dio avesse messo la Terra attorno ad un'altra stella».
Visto da un ipotetico osservatore posto su un pianeta di τ Ceti, il cielo non apparirebbe molto differente da quello visibile dal sistema solare: le differenze sostanziali risiedono nel fatto che alcune stelle, che presentano una distanza da τ Ceti differente rispetto a quella che le separa dal Sole, apparirebbero con una diversa luminosità apparente. Innanzi tutto, il Sole si mostrerebbe come una stella di magnitudine di 2,6 nei pressi della stella υ della costellazione del Boote, non lontano dalla più brillante Arturo. Quest'ultima, trovandosi a 46 anni luce da τ Ceti, apparirebbe dunque leggermente più debole che vista dalla Terra e sarebbe di magnitudine di 0,56, così come più deboli apparirebbero Vega, che dista 32 anni luce da τ Ceti, e Sirio, che trovandosi ad oltre 12 anni luce da τ Ceti, sarebbe uguagliata in brillantezza da Canopo: queste ultime sarebbero le stelle più brillanti del cielo, con una magnitudine pari a −0,65. Sensibilmente più debole che vista dalla Terra sarebbe α Centauri, che a 13,5 anni luce di distanza sarebbe poco più brillante del Sole, con una magnitudine di +2,47.
Le stelle più vicine a τ Ceti, YZ Ceti e il sistema di Luyten 726-8, non sarebbero visibili a occhio nudo, data la loro bassa luminosità, mentre una stella che apparirebbe decisamente più luminosa che vista dalla Terra è ε Eridani, la terza stella in assoluto più vicina a τ Ceti: da una distanza di 5,5 anni luce, brillerebbe con una magnitudine di 2,31, apparendo quindi anche lievemente più brillante del Sole.
τ Ceti non ha un nome tradizionale ampiamente conosciuto, a differenza di altre stelle famose fin dalle epoche antiche per la loro luminosità o per altre ragioni. L'astronomo tedesco Johann Bayer le assegnò l'attuale designazione di "τ Ceti" nel suo catalogo Uranometria del 1603. Bayer, nel suo sistema di nomenclatura, era solito attribuire una lettera dell'alfabeto greco alle stelle principali di ogni costellazione iniziando dalla prima lettera, Alfa, riservata alla stella più brillante, e così via in ordine decrescente di luminosità. Tuttavia egli spesso derogava a questa regola, e così fece anche per τ Ceti, in quanto la stella è la sesta più luminosa della propria costellazione, mentre la lettera tau è la diciannovesima dell'alfabeto greco.
Uno dei nomi propri della stella è Durre Menthor, derivato dall'arabo الدر المنثور (Al-Durr al-Manthūr, "Le perle sparse"), mentre nel catalogo stellare dell'egiziano al-Achsasi al-Mouakket (scritto attorno al 1650) era designata come تالت ألنعامة , (Thālith al-Naʽāmāh), che tradotta in latino divenne Tertia Struthionum, il "terzo struzzo".
In Cina è conosciuta come la quinta stella di 天倉 (Tiān Cāng), un asterismo che comprendeva, oltre a τ Ceti, anche ι Ceti, η Ceti, ζ Ceti, θ Ceti e 57 Ceti.
Molte stelle luminose, come Sirio, Alfa Centauri o Vega, sono spesso citate nella cultura popolare, in opere letterarie non fantascientifiche o nella mitologia. τ Ceti, nonostante possa essere vista dalla maggior parte delle regioni abitate della Terra, non è quasi mai citata nelle opere a carattere generale, a causa della mancanza di un nome tradizionale e del suo aspetto poco appariscente in cielo. I suoi punti d'interesse sono puramente astronomici: è la stella singola di classe G più vicina alla Terra, fatto che la fa ritenere una delle stelle più vicine in grado di ospitare pianeti che possano supportare forme di vita. La vicinanza e la somiglianza con il Sole hanno reso τ Ceti una delle stelle più menzionate in opere letterarie e cinematografiche a carattere fantascientifico, ambito nel quale la denominazione di Bayer, più tecnica di un nome proprio, può rappresentare più un vantaggio che un danno.
In ambito letterario uno degli autori più importanti è Isaac Asimov: nel Ciclo dei Robot, in particolare nel romanzo I robot dell'alba, τ Ceti è la stella madre del pianeta Aurora, il primo mondo extrasolare colonizzato dagli spaziali, i primi terrestri a fondare colonie nello spazio.
Una luna del pianeta E di τ Ceti è sede della prima colonia terrestre fuori dal Sistema Solare nel romanzo Aurora di Kim Stanley Robinson. Il titolo, che è il nome di tale luna, è un evidente omaggio a I robot dell'alba di Asimov.
In vari altri romanzi τ Ceti è rappresentata come stella madre di un sistema planetario. I reietti dell'altro pianeta, di Ursula K. Le Guin, è interamente ambientato sui pianeti gemelli Urras e Anarres, che orbitano attorno a τ Ceti. In Hyperion, di Dan Simmons, la capitale dell'Egemonia Umana è il pianeta Tau Ceti Centro (TC²)*. Nel Ciclo dell'Invasione e nel Ciclo della Colonizzazione di Harry Turtledove la Terra del periodo della seconda guerra mondiale viene invasa dalla Razza, una specie rettiloide proveniente dal secondo pianeta del sistema di τ Ceti, il quale viene chiamato da essi "Casa". Nell'Universo della Lega e della Confederazione immaginato dalla scrittrice C. J. Cherryh, intorno a τ Ceti orbita un pianeta abitabile chiamato Pell, che diviene il centro principale della Lega dei Mercanti.
In una serie di libri della Phoenix Pick, chiamata The Stellar Guild, il primo libro, scritto da Kevin J. Anderson, si intitola Tau Ceti, e descrive la storia di una nave generazionale dal nome The Beacon lanciata dalla Terra in direzione del pianeta Sarbras, che fa parte del sistema di τ Ceti.
Tau Ceti è anche il sistema stellare verso cui si dirige la nave Rama III, nel romanzo Il segreto di Rama che chiude il ciclo di Rama, scritto da Arthur C. Clarke e Gentry Lee.
Anche in campo cinematografico e televisivo la stella è stata citata in diverse produzioni. Nel film Barbarella, di Roger Vadim e interpretato da Jane Fonda, la protagonista viene inviata dal Presidente della Terra nel sistema di τ Ceti, per ritrovare il Dottor Duran Duran, inventore del Raggio Cosmico. Nell'universo di Star Trek la stella è menzionata in varie circostanze. Nel film Star Trek II - L'ira di Khan, il pianeta Tau Ceti IV è il porto di partenza della Kobayashi Maru, un'astronave fittizia che gli ufficiali della Flotta Stellare devono tentare di salvare in un test mirato a misurarne il carattere. τ Ceti è anche il sistema natio del "viaggiatore", un misterioso umanoide che nell'episodio Dove nessuno è mai giunto prima, della serie Star Trek: The Next Generation, scaglia l'Enterprise ad una distanza inimmaginabile con un metodo sconosciuto per l'equipaggio della flotta. Nella medesima serie, nell'episodio Cospirazione, il Capitano Picard incontra un suo vecchio amico in segreto, il Capitano Walker Keel, su un esotico bar di Tau Ceti Prime, il pianeta principale del sistema di τ Ceti che, nella serie Star Trek: Voyager è anche il luogo di morte del padre del Capitano Janeway. Se nel "normale" universo di Star Trek la Battaglia di Wolf 359 rappresenta la maggior disfatta della Flotta Stellare (contro i Borg), nell'Universo dello specchio della celebre serie televisiva, la Battaglia di Tau Ceti rappresenta invece la sconfitta con maggiori perdite dell'Impero Terrestre contro gli alieni ribelli. In totale, quattro sono i pianeti abitati attorno a τ Ceti nella saga di Star Trek: Tau Ceti Primo, Tau Ceti III, Tau Ceti IV, e Tau Alpha C.
Nella serie televisiva del 1982 Il principe delle stelle, il protagonista è in realtà il principe ereditario del pianeta Quadris, che orbita attorno a τ Ceti. Costretto a fuggire dal suo mondo conquistato da una specie intergalattica, si rifugia sul più vicino pianeta abitabile, la Terra, dove, sotto il nome di Matthew Star, cercherà di affinare i poteri che la sua specie possiede, ancora deboli a causa della giovane età. In una serie canadese della fine degli anni novanta, Pianeta Terra - Cronaca di un'invasione, ideata da Gene Roddenberry, sulla Terra giungono i Taelons, una specie dalla tecnologia avanzata che sembrano avere scopi pacifici. Tuttavia, nel proseguimento si scopre che questa razza aliena vuole in realtà servirsi degli umani per prolungare la loro vita, dato che sono sterili; inoltre, si servono degli umani stessi per combattere la loro guerra millenaria con i nemici di sempre, i Jaridians, una razza rettiloide con le stesse origini in comune dei Taelons e che proviene dal sistema di τ Ceti.
Nel manga e anime Sailor Moon, il sistema di τ Ceti è il luogo di provenienza di una malvagia entità aliena nota come Pharaoh 90 e della sua allieva, Mistress 9.
I dintorni della stella fungono da ambientazione anche in alcuni videogiochi; la stella in particolare dà il nome a Tau Ceti, gioco per computer ideato da Pete Cooke. In questo gioco un pianeta del sistema di τ Ceti viene conquistato da dei robot ribelli, che ne difendono i confini; compito del giocatore è quello di arrivare da solo e su una piccola navetta, nella capitale Centralis, per poi spegnere il reattore centrale che alimenta i robot. In un altro videogioco, System Shock 2, ambientato nel 2114, la nave stellare Von Braun deve rispondere a un segnale di soccorso proveniente da Tau Ceti V, quinto pianeta del sistema; in realtà il segnale si rivelerà essere la trappola di un virus progettato da SHODAN, un'intelligenza artificiale che nella precedente versione del gioco era stata apparentemente distrutta.
AA.VV, L'Universo - Grande enciclopedia dell'astronomia, Novara, De Agostini, 2002.
 J. Gribbin, Enciclopedia di astronomia e cosmologia, Milano, Garzanti, 2005, ISBN 88-11-50517-8.
(EN) Martha Evans Martin; Donald Howard Menzel, The Friendly Stars: How to Locate and Identify Them, Dover, Courier Dover Publications, 1964,  pagine 147, ISBN 0-486-21099-5.
 R. J. Tayler, The Stars: Their Structure and Evolution, Cambridge University Press, 1994,  p. 16, ISBN 0-521-45885-4.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
 C. Abbondi, Universo in evoluzione dalla nascita alla morte delle stelle, Sandit, 2007, ISBN 88-89150-32-7.
(EN) Fred Schaaf, The Brightest Stars: Discovering the Universe through the Sky's Most Brilliant Stars, John Wiley & Sons, Incorporated, 2008,  pagine 288, ISBN 978-0-471-70410-2.
Toshimi Taki, Taki's 8.5 Magnitude Star Atlas, su geocities.jp, 2005. - Atlante celeste liberamente scaricabile in formato PDF.
 Tirion, Rappaport, Lovi, Uranometria 2000.0 - Volume II: The Southern Hemisphere to +6°, Richmond, Virginia, USA, Willmann-Bell, inc., 1987, ISBN 0-943396-15-8.
 Tirion, Sinnott, Sky Atlas 2000.0 - Second Edition, Cambridge, USA, Cambridge University Press, 1998, ISBN 0-933346-90-5.
 Tirion, The Cambridge Star Atlas 2000.0, 3ª ed., Cambridge, USA, Cambridge University Press, 2001, ISBN 0-521-80084-6.
(EN) Spectral Type G Tau Ceti, Exoplaneten.de – Viste immaginarie di Tau-Ceti. URL consultato il luglio 2013.

La tazza da cappuccino è un tipo di tazza che si usa nei bar per il cappuccino. Di misura medio-piccola, con un solo manico ad ansa, corredata di piattino contiene da 150 a 160 millilitri. È costruita con porcellana di grosso spessore per non disperdere il calore, viene tenuta in caldo sopra la macchina del caffè. Solitamente è monocolore bianca, beige o con il logo della ditta fornitrice del caffè. Differisce da una tazza da tè per la dimensione leggermente più piccola, per lo spessore maggiore e per la collocazione, non è una stoviglia casalinga e non la si trova in nessun servizio.

Il teatro del mar Baltico comprende l'insieme dei combattimenti navali e delle operazioni anfibie svoltesi nel bacino del mar Baltico durante la seconda guerra mondiale, dal settembre del 1939 al maggio del 1945. La campagna fu piuttosto frammentaria, e vide affrontarsi a più riprese diversi contendenti: inizialmente, nel settembre - ottobre del 1939 a combattersi furono la tedesca Kriegsmarine e la polacca Marynarka Wojenna, nell'ambito dell'invasione tedesca della Polonia; tra il novembre del 1939 ed il marzo del 1940, a confrontarsi furono invece le unità navali di Finlandia ed Unione Sovietica, impegnate nella cosiddetta "guerra d'inverno". A partire dal giugno del 1941 le marine militari tedesca e finlandese cooperarono contro il comune nemico sovietico, fino all'uscita della Finlandia dal conflitto nel settembre del 1944; le forze navali tedesche e sovietiche continuarono quindi ad affrontarsi sporadicamente fino alla conclusione delle ostilità nel maggio del 1945.
Lungo circa 1.500 km e largo dai 160 ai 300 km, il mar Baltico è un bacino piuttosto ristretto, dal fondale basso e sabbioso, ed anche per questo non fu teatro di grandi battaglie tra grossi gruppi navali avversari; in compenso, il bacino fu teatro di diversi scontri tra unità leggere, di limitate campagne sottomarine contro il traffico mercantile, di operazioni anfibie su piccola e media scala, e soprattutto di un'intensa guerra con mine navali: alla fine della guerra zone come il golfo di Finlandia o la costa dei Paesi Baltici risultarono tra le acque più minate del conflitto, ed occorsero diversi anni per bonificarle.
Il bacino del mar Baltico rappresentava uno snodo di vitale importanza per la Germania: quasi il 70% del ferro di cui necessitava l'industria tedesca proveniva dai minerali ferrosi estratti nelle miniere di Kiruna e Gällivare, nella neutrale Svezia; nei mesi estivi, ovvero fino a quando le acque erano sgombre dai ghiacci, i carichi di minerale venivano imbarcati nel porto di Luleå dai mercantili tedeschi che, discendendo il golfo di Botnia, giungevano poi nei porti della Germania settentrionale. La Svezia stessa rappresentò per tutta la durata del conflitto uno dei principali partner commerciali della Germania; in aggiunta a ciò, nelle città di Kiel ed Elbing si trovavano diversi importanti cantieri navali tedeschi, e le tranquille acque del Baltico venivano frequentemente utilizzate per il collaudo delle unità di nuova costruzione e per l'addestramento degli equipaggi.
Nel corso della campagna polacca e soprattutto durante il conflitto con l'Unione Sovietica, la squadra tedesca del Baltico fu composta da un ridotto numero di navi di grosso tonnellaggio: principalmente, operarono nel teatro tre o quattro incrociatori leggeri (si alternarono in questo compito gli incrociatori Emden, Köln, Leipzig e Nürnberg), una mezza dozzina di cacciatorpediniere e le due vecchie corazzate pre-dreadnought Schleswig-Holstein e Schlesien, risalenti alla prima guerra mondiale ed utilizzate prevalentemente come batterie di artiglieria galleggianti; le principali unità da battaglia, così come la maggioranza della sempre più ampia flotta di sommergibili, furono destinate invece al confronto con la Royal Navy nel mare del Nord e nell'oceano Atlantico. In compenso, la Kriegsmarine metteva in campo una vasta forza di unità leggere come torpediniere, fregate antisommergibili, motosiluranti, dragamine e posamine, utilizzate per la difesa delle coste, per la lotta antisommergibile e per la posa di mine navali, e gran parte di esse vennero impiegate in vario modo nelle operazioni nel Baltico.La situazione cambiò a partire dalla fine del 1944, quando da un lato i tedeschi persero definitivamente l'impegnativa battaglia dell'Atlantico contro i convogli Alleati, dall'altro l'avanzata sovietica sul fronte est metteva ormai in pericolo i territori della Germania orientale; in questo periodo il grosso delle superstiti unità di superficie della flotta tedesca venne ridislocato nei porti del Baltico, onde contribuire sia all'appoggio dei reparti terrestri tramite bombardamenti costieri, sia all'evacuazione dei molti civili tedeschi in fuga davanti all'avanzata sovietica. In queste azioni si misero in luce gli incrociatori pesanti Prinz Eugen e Admiral Scheer, come pure la Admiral Hipper e la Lützow.
Tornata indipendente nel novembre del 1918 la repubblica polacca aveva acquisito, in virtù del trattato di Versailles, una sottile striscia di costa sul Baltico, il cosiddetto "corridoio di Danzica", che divideva il territorio tedesco della Prussia Orientale dal resto della Germania; per difendere questi nuovi territori venne quindi costituita una piccola forza navale già il 28 novembre 1918, poco dopo la proclamazione dell'indipendenza. Nel periodo tra le due guerre vennero approvati piani per la costruzione di numerose unità navali, anche di grande tonnellaggio, ma le ristrettezze economiche dello stato polacco, acuitesi durante il periodo della Grande depressione, fecero ben presto optare per una flotta dotata di unità leggere.La marina polacca venne organizzata principalmente per operare contro le forze sovietiche tramite la posa di mine e gli attacchi dei sommergibili, visto che le sue basi principali si trovavano così vicine al confine tedesco da essere gravemente vulnerabili rispetto ad attacchi aerei. La flotta era suddivisa in una squadra di superficie ed in una squadra di sommergibili: la squadra di superficie annoverava quattro moderni cacciatorpediniere, due appartenenti alla classe Wicher (ORP Wicher e ORP Burza), costruiti in Francia come versione modificata della classe Bourrasque e consegnati ai polacchi nel 1930, e due appartenenti alla classe Grom (ORP Grom e ORP Błyskawica), di progettazione polacca ma costruiti nel Regno Unito ed entrati in servizio nel 1937; oltre a questi la squadra di superficie si componeva di un grosso posamine (la ORP Gryf, costruita in Francia nel 1936), sei dragamine, due vecchie cannoniere costiere ed un certo numero di vascelli ausiliari. La flottiglia di sommergibili disponeva invece di due sommergibili oceanici della classe Orzeł (ORP Orzeł e ORP Sęp), costruiti nei Paesi Bassi nel 1938 come versione modificata dei battelli classe O-19, e di tre sommergibili posamine classe Wilk (ORP Wilk, ORP Ryś e ORP Żbik), costruiti in Francia nei primi anni trenta sul progetto del sommergibile Pierre Chailley. La marina inoltre disponeva di una piccolissima componente aerea, e controllava direttamente le postazioni di artiglieria costiera dispiegate sui litorali del corridoio di Danzica; basi principali erano il porto di Gdynia e la strategica e pesantemente fortificata penisola di Hel.
Con il trattato di Brest-Litovsk e la fine dell'Impero russo, i territori controllati dall'Unione Sovietica sulla costa del Baltico si erano ridotti notevolmente, limitandosi ormai all'ex capitale zarista San Pietroburgo (ribattezzata Leningrado) ed al tratto finale del golfo di Finlandia; ciò nonostante, il Baltico continuava a rivestire una notevole importanza strategica per lo stato sovietico come principale sbocco sulle acque europee (il transito delle navi sovietiche dal Mar Nero al Mediterraneo era invece fortemente ostacolato dai limiti imposti dalla convenzione di Montreux sui Dardanelli), e la stessa Leningrado continuava ad ospitare i primi e più importanti cantieri navali della nazione. La riconquista dei territori persi dopo la fine della prima guerra mondiale divenne uno degli assi portanti della politica espansionistica sovietica: con il patto Molotov-Ribbentrop dell'agosto 1939, l'Unione Sovietica si vide riconoscere le sue ambizioni territoriali dalla Germania. Il 28 settembre seguente le tre repubbliche baltiche (Estonia, Lettonia e Lituania) vennero obbligate con un vero e proprio diktat a firmare un trattato che garantiva basi militari e libero accesso per le truppe sovietiche; nel giugno del 1940, i sovietici proseguirono con la loro definitiva occupazione ed annessione.
L'annessione delle tre repubbliche baltiche consentì alla marina sovietica di riguadagnare le importanti basi navali di Tallinn e Liepāja, già appartenute alla marina zarista; in particolare, il possesso di Tallinn, unito al controllo della base di Hanko (strappata alla Finlandia con il trattato di Mosca del 21 marzo 1940), consentiva ai sovietici di dominare l'accesso al golfo di Finlandia, garantendo una migliore protezione della strategica Leningrado. Altra importante base navale era quella di Kronštadt, posta su un'isola pesantemente fortificata davanti alla stessa Leningrado: fondata nel marzo del 1919, la base venne soppressa dopo la fine della guerra civile (anche in considerazione degli eventi della "rivolta di Kronštadt") ma venne riattivata nel novembre del 1939 durante la guerra con la Finlandia, anche se ritornò completamente operativa solo nell'ottobre del 1941 come principale punto d'appoggio per le navi sovietiche nel Baltico.Nel 1941 la Flotta del Baltico dell'ammiraglio Vladimir Tribuc era la più numerosa delle quattro flotte messe in campo dalla Raboče-Krest'janskij Krasnyj Flot: le sue 225 navi da combattimento di vario tipo erano riunite in una squadra di navi di superficie, tre brigate di sommergibili, due brigate di torpediniere, un distaccamento battelli-faro ed un vasto schieramento di unità costiere e per la posa di mine. Lo squadrone navi di superficie riuniva le principali unità da battaglia, un gruppo piuttosto eterogeneo che comprendeva navi appartenenti alla vecchia marina zarista e risalenti alla prima guerra mondiale, ed altre di più recente costruzione; lo squadrone allineava due navi da battaglia della classe Gangut (Oktjabr'skaja Revoljucija e Marat), entrate in servizio nel 1914 ma rimodernate negli anni trenta, due incrociatori leggeri della classe Kirov (Kirov e Maksim Gor'kij), basati sul progetto degli incrociatori italiani classe Raimondo Montecuccoli e varati nel 1938, due cacciatorpediniere conduttore classe Leningrad (Leningrad e Minsk) entrati in servizio tra il 1936 ed il 1939, 17 cacciatorpediniere moderni (3 della classe Gnevnyj, entrati in servizio nel 1938; 13 della classe Soobrazitel'nyj, entrati in servizio tra il 1940 ed il 1941; ed il cacciatorpediniere Opytnyj, unico della sua classe, entrato in servizio nel 1941) e 7 obsoleti (tutti della classe Novik, entrati in servizio tra il 1911 ed il 1914) utilizzati come cacciatorpediniere scorta. La vasta flotta di sommergibili sovietici, una delle più numerose al mondo, schierava 68 battelli nel Baltico, in varie classi; in aggiunta, le forze per la difesa costiera della Flotta mettevano in campo 55 torpediniere, 34 dragamine, quattro posamine e 34 cacciasommergibili. La flotta disponeva inoltre di una vasta componente aerea, la Aviacija Voenno-Morskogo Flota (Авиация Военно-Морского Флота), con 682 apparecchi (184 bombardieri, 331 caccia e 167 ricognitori), e controllava direttamente le postazioni di artiglieria costiera e contraerea poste a difesa delle installazioni terrestri.
Già parte dell'Impero russo, la Finlandia aveva dichiarato l'indipendenza il 6 dicembre 1917, per poi ottenerla definitivamente nel maggio del 1918 dopo una breve ma sanguinosa guerra civile. Il nuovo stato possedeva un'estesa linea costiera sul Baltico, oltre a controllare alcune importanti zone strategiche come la riva settentrionale del golfo di Finlandia e le isole Åland; in aggiunta, la Finlandia era gravemente dipendente dai commerci navali, visto che il 90-95 % delle sue importazioni avvenivano via nave. In considerazione di ciò, una piccola forza navale (Merivoimat) venne istituita già nel 1918, sfruttando vecchie unità leggere della marina zarista abbandonate in Finlandia dopo la fine della prima guerra mondiale; nel corso degli anni venti vennero formulati diversi piani per ampliare la piccola forza, anche se limitazioni economiche ostacolavano la costruzione di nuove unità. La legge navale del settembre 1927 autorizzò infine l'impostazione di nuove unità da guerra, tra cui due corazzate costiere da 4.000 t ed una piccola forza di sommergibili; la marina finlandese venne strutturata come una forza prevalentemente difensiva, con particolare attenzione alla protezione delle coste dalle operazioni anfibie nemiche ed alla guerra con mine navali, mentre il contrasto delle forze navali avversarie veniva affidato alle batterie costiere.
Nel novembre del 1939, al momento dell'attacco sovietico, la marina finlandese si trovava ancora in una fase di transizione, e poteva schierare una forza di modeste dimensioni: in particolare, erano disponibili due corazzate costiere classe Väinämöinen (la Ilmarinen e la Väinämöinen), di produzione locale ma con progettazione tedesca ed entrate in servizio tra il 1932 ed il 1934, tre sommergibili posamine classe Vetehinen (Vetehinen, Vesihiisi e Iku-Turso), di produzione locale ma progettati dalla ditta olandese Ingenieurskantoor voor Scheepsbouw (olandese ma con capitale e dirigenza tedesche, costituita per aggirare i limiti del trattato di Versailles) ed entrati in servizio nei primi anni trenta, il sommergibile posamine Saukko (di costruzione locale su progetto tedesco, ed entrato in servizio nel 1930) ed il sommergibile d'attacco Vesikko (di costruzione locale su progetto olandese, ed entrato in servizio nel 1934), quattro vecchie cannoniere (Turunmaa, Karjala, Uusimaa e Hämeenmaa) risalenti alla prima guerra mondiale, sette motosiluranti, un posamine, sette dragamine e 17 pattugliatori classe VMV della guardia costiera; in aggiunta a queste unità, dopo lo scoppio della guerra d'inverno un certo numero di navi civili vennero requisite ed impiegate per scopi militari, principalmente come posamine ausiliari o come navi scorta. La marina finlandese controllava direttamente le postazioni di artiglieria costiera ed i reparti di fanteria addetti alla loro protezione, ma non disponeva di una componente aerea; basi principali erano la capitale Helsinki ed il porto di Turku, sede di importanti cantieri navali.
La mattina del 1º settembre 1939 le truppe della Wehrmacht tedesca lanciarono il pianificato attacco contro la Polonia, dando così avvio alla seconda guerra mondiale; i primi colpi del conflitto vennero sparati proprio da un'unità navale: quella mattina la vecchia corazzata tedesca Schleswig-Holstein, giunta il 25 agosto nel porto di Danzica, lasciò gli ormeggi ed intorno alle 4:48 aprì il fuoco con i suoi grossi calibri contro le postazioni polacche sulla penisola di Westerplatte.La marina polacca non si fece trovare impreparata allo scontro, avendo già predisposto diversi piani operativi in caso di conflitto. Il 29 agosto, alle prime avvisaglie dell'imminente conflitto, il comandante della marina polacca, contrammiraglio Józef Unrug, aveva dato il via all'operazione Peking: i tre cacciatorpediniere Burza, Błyskawica e Grom lasciarono il porto di Gdynia alla volta della Gran Bretagna, giungendo infine a destinazione nel pomeriggio del 1º settembre dopo una navigazione indisturbata; l'invio delle unità più moderne della flotta in Gran Bretagna era stato deciso per impedire che venissero bloccate nei porti polacchi dalle superiori forze tedesche, permettendo così loro di prendere parte alle operazioni navali degli alleati occidentali della Polonia. Quello stesso 1º settembre, invece, Unrug ordinò alla squadra di sommergibili di attuare il piano Worek: i cinque battelli si disposero in altrettanti settori prestabiliti nei dintorni della penisola di Hel, al fine di intercettare qualsiasi trasporto tedesco intento a sbarcare truppe sulla costa del corridoio di Danzica; contemporaneamente, le unità di superficie misero in atto il piano Rurka, iniziando a disseminare la baia di Danzica di mine navali, ma i loro sforzi vennero duramente contrastati dai bombardieri della Luftwaffe tedesca, che riuscirono a danneggiare gravemente il posamine Gryf.
L'unico scontro tra unità di superficie della campagna si ebbe la mattina del 3 settembre, quando i cacciatorpediniere tedeschi Z1 Leberecht Maass e Z9 Wolfgang Zenker lanciarono un'incursione contro le installazioni polacche sulla penisola di Hel, venendo contrastati dalla Gryf, dal cacciatorpediniere Wicher e dalle batterie costiere polacche: nel corso di un breve scontro a fuoco, la Leberecht Maass venne colpita da un colpo di grosso calibro sparato da una batteria costiera, ed entrambe le navi tedesche si ritirarono dall'azione. Il successo polacco fu comunque di breve durata: quella stessa mattina, verso le 9:00, bombardieri in picchiata Junkers Ju 87 tedeschi attaccarono le navi polacche ancorate ad Hel, affondando sia la Wicher che la Gryf. I dragamine più piccoli continuarono a compiere alcune missioni di minamento, ma il 15 settembre un nuovo raid aereo tedesco portò all'affondamento di due unità ed al danneggiamento di altre tre; quando infine Hel si arrese il 2 ottobre, le superstiti unità polacche caddero nelle mani dei tedeschi.I sommergibili polacchi dispiegati intorno ad Hel non colpirono nessuna nave nemica, anche perché i tedeschi non tentarono alcuna operazione anfibia contro la penisola; solo il Zbik poté rivendicare un successo, quando una delle sue mine colò a picco il dragamine tedesco M 85 il 1º ottobre. Visto che la superiorità aerea tedesca impediva ai battelli di rientrare alle loro basi, questi ricevettero ordine di recarsi in porti neutrali e lì farsi internare: i sommergibili Sęp, Ryś e Żbik, tutti danneggiati da attacchi tedeschi, raggiunsero i porti della Svezia meridionale tra il 17 ed il 25 settembre, mentre lo Orzeł raggiunse Tallinn il 15 settembre; il sommergibile Wilk, disobbedendo agli ordini, forzò la sorveglianza tedesca dello Skagerrak e raggiunse la Gran Bretagna il 20 settembre. Le unità polacche, secondo le convenzioni internazionali, vennero disarmate ed i loro equipaggi internati; tuttavia il 18 settembre il sommergibile Orzeł riuscì a forzare la vigilanza estone ed a prendere il largo, per poi giungere indenne in Gran Bretagna il 14 ottobre seguente.
Il 30 novembre 1939 l'Unione Sovietica lanciò un massiccio attacco contro la Finlandia, dando avvio alla cosiddetta "guerra d'inverno"; molto combattuto sul piano terrestre, il conflitto vide relativamente poche azioni sul piano navale: numericamente soverchiata, la marina finlandese assunse fin dall'inizio un atteggiamento strettamente difensivo, mentre la Flotta del Baltico sovietica, priva delle capacità per lanciare massicce operazioni anfibie, si limitò ad appoggiare le truppe terrestri con bombardamenti costieri ed a condurre attacchi contro il traffico navale finlandese con sommergibili ed aerei. In aggiunta il golfo di Finlandia e quello di Botnia gelarono quasi completamente a partire dal gennaio del 1940, obbligando il grosso delle unità di superficie a rimanere nei porti.
Sul piano navale la guerra iniziò alle 7:45 di quello stesso 30 novembre, con una serie di bombardamenti effettuati dalle navi e dagli aerei della Flotta del Baltico contro le postazioni costiere finlandesi; le piccole isole di Suursaari, Seiskari, Peninsaari e Lavansaari, situate nella parte orientale del golfo di Finlandia, vennero rapidamente catturate da reparti da sbarco sovietici nei primi tre giorni di guerra, incontrando scarsa resistenza. In risposta a queste azioni, il governo di Helsinki fece occupare e fortificare dalle sue forze le isole Åland, demilitarizzate fin dagli anni venti: il grosso delle forze di superficie della marina finlandese venne pertanto spostato nei porti di Turku e Mariehamn per presidiare l'entrata del golfo di Botnia da incursioni dei sommergibili sovietici.
Il grosso degli scontri si ebbe quindi tra unità di superficie sovietiche e le batterie costiere finlandesi. Il 1º dicembre l'incrociatore Kirov ed i cacciatorpediniere Stremitelnyi e Smetlivyi scambiarono colpi con le postazioni finlandesi sull'isola di Russarö, vicino Hanko: l'incrociatore ed uno dei cacciatorpediniere vennero colpiti e danneggiati, e l'azione convinse i sovietici a scartare l'ipotesi di uno sbarco lungo la costa meridionale finlandese. Tra il 10 ed il 19 dicembre le corazzate sovietiche Oktjabr'skaja Revoljucija e Marat compirono diversi bombardamenti contro il forte di Saarenpää, l'estremità occidentale della linea Mannerheim, in appoggio alle rinnovate offensive via terra dell'Armata Rossa: il forte venne danneggiato ma non completamente messo fuori uso. Le operazioni navali nel golfo di Finlandia cessarono a partire dal 20 dicembre, visto che ormai il ghiaccio impediva la navigazione delle unità maggiori; le batterie costiere finlandesi, ed in particolare quelle dislocate nella baia di Viipuri, furono tuttavia impegnate ancora a lungo in combattimenti, sia in appoggio alle proprie truppe terrestri, sia per respingere incursioni sovietiche lanciate attraverso il mare gelato.Il 7 dicembre il governo sovietico dichiarò la guerra sottomarina indiscriminata nelle acque territoriali finlandesi. Nonostante il cospicuo numero di sommergibili impiegati, tuttavia, i risultati ottenuti furono modesti: a fronte di circa 400 mercantili partiti o diretti in porti finlandesi durante il conflitto, i sommergibili sovietici affondarono solo cinque navi (una finlandese, una estone, una svedese e due tedesche), anche perché la marina finlandese adottò fin dall'inizio un efficace sistema di convogli navali ben scortati; altri quattro mercantili finlandesi ed un rompighiaccio della marina vennero colati a picco da incursioni aeree sovietiche mentre si trovavano ancorati in porto. In queste azioni i sovietici persero il sommergibile S-2, affondato il 2 gennaio 1940 probabilmente da una mina navale svedese al largo delle Åland, mentre i finlandesi persero la nave-scorta Aura II, affondata il 13 gennaio per l'esplosione accidentale delle sue cariche di profondità. Al contrario dei sovietici, i finlandesi impiegarono i loro sommergibili solo in missioni di posa di mine al largo delle costa estone, e non ingaggiarono alcuna unità nemica; tutte le attività dei sommergibili di ambo le parti cessarono a partire dal gennaio del 1940, dopo che anche la porzione occidentale del golfo di Finlandia fu completamente ghiacciata.
Il 19 febbraio 1940 Adolf Hitler autorizzò l'approntamento di un piano operativo per procedere all'occupazione della neutrale Norvegia: l'azione, poi sfociata nella cosiddetta operazione Weserübung, era stata voluta per prevenire un'occupazione del paese scandinavo da parte delle forze Alleate, fatto che avrebbe avuto pesanti ripercussioni sulla condotta della guerra da parte della Germania. Nel piano venne ricompresa anche l'invasione della neutrale Danimarca, i cui campi d'aviazione rivestivano notevole importanza nello svolgimento di Weserübung; l'occupazione del piccolo paese scandinavo rispondeva anche ad importanti esigenze strategiche: il controllo degli stretti dello Skagerrak e del Kattegat, come pure dell'isola di Bornholm, avrebbe permesso alla Kriegsmarine di chiudere gli accessi al Baltico all'interferenza delle altre marine Alleate, mentre invece il possesso della penisola dello Jutland avrebbe consentito alla Luftwaffe di estendere ancora più a nord la sua rete di posti d'osservazione con cui avvistare i bombardieri della RAF diretti in Germania.La piccola nazione danese disponeva di ridotte forze armate; in particolare la marina (Kongelige danske marine) allineava due vecchie corazzate costiere, sei torpediniere, sette piccoli sommergibili, tre posamine e nove dragamine, tutti di base a Copenaghen. La marina disponeva inoltre di una piccola componente aerea composta da una squadriglia di idrovolanti Heinkel HE 8 di base nella capitale, e da una di caccia Hawker Nimrod nell'aeroporto di Aalborg.L'attacco tedesco alla Danimarca iniziò nelle prime ore del 9 aprile 1940, in concomitanza con gli sbarchi in Norvegia; la 170. Infanterie-Division ed una brigata motorizzata attraversarono il confine terrestre tra i due paesi e dilagarono nello Jutland, incontrando una debole e disorganizzata resistenza da parte dei reparti dell'esercito danese. Contemporaneamente, diversi gruppi da sbarco della Kriegsmarine vennero inviati ad occupare i punti strategici della nazione: scortati dalla vecchia corazzata Schleswig-Holstein, due navi da trasporto, due dragamine e sei pescherecci sbarcarono truppe a Nyborg e Korsør, assicurandosi il passaggio del Grande Belt; altri dragamine sbarcarono invece truppe a Fredericia e Middelfart, impossessandosi del ponte che univa lo Jutland all'isola di Fionia. Circumnavigando in senso orario l'isola di Selandia, il posamine Hansestad Danzing, il rompighiaccio Stettin e due motovedette fecero il loro ingresso nel porto di Copenaghen intorno alle 4:50: senza incontrare opposizione, le navi tedesche sbarcarono un battaglione di fanteria che si impossessò rapidamente della cittadella, quartier generale dell'esercito, per poi scontrarsi con le guardie reali danesi al palazzo di Amalienborg; dopo un'incursione simbolica dei bombardieri della Luftwaffe sulla città, intorno alle 8:34 il re Cristiano X di Danimarca ordinò di cessare qualsiasi resistenza, consegnando il paese ai tedeschi.
L'attacco tedesco all'Unione Sovietica iniziò nelle prime ore del 22 giugno 1941: 146 divisioni per complessivi 3.500.000 uomini lanciarono un'offensiva lungo un fronte che andava da Memel sul Baltico fino alla foce del Danubio sul Mar Nero. Il piano tedesco (operazione Barbarossa), tuttavia, teneva in poca considerazione le operazioni navali: la Kriegsmarine venne incaricata di minare le acque del golfo di Riga, di impedire la fuga della Flotta del Baltico e di ostacolare eventuali sue operazioni anfibie, ma venne deciso che uno sforzo navale su vasta scala non era necessario; la conquista delle regioni baltiche dell'Unione Sovietica venne affidata ai reparti terrestri dell'Heeresgruppe Nord del feldmaresciallo Wilhelm Ritter von Leeb.
La buona prova fornita dai finlandesi nella recente guerra d'inverno convinse Hitler a coinvolgerli nell'attacco: costretta dalle pressioni sovietiche a fare ulteriori concessioni dopo lo svantaggioso trattato di Mosca, la Finlandia si disse ben disposta a collaborare con i tedeschi contro il vecchio nemico. A causa della proibizione di Hitler di rivelare i particolari di Barbarossa agli alleati, tuttavia, un accordo di massima tra le due nazioni venne redatto solo sulla fine del maggio del 1941: la Finlandia si impegnò a fornire assistenza alle truppe tedesche inviate contro Murmansk e di fare pressione verso Leningrado invadendo la Carelia. L'accordo, tuttavia, stabiliva più una collaborazione militare contro un nemico comune piuttosto che una vera e propria alleanza politica tra le due nazioni: la Finlandia puntava più che altro al recupero dei territori persi con la guerra d'inverno, e, anche se ai tedeschi venne dato tutto l'aiuto richiesto, le due nazioni finirono col dare vita a due guerre separate contro lo stesso nemico.Piani per una collaborazione navale tra Kriegsmarine e Merivoimat vennero stilati durante un incontro tra i vertici militari tedesco-finlandesi il 25 - 26 maggio a Salisburgo, ed ulteriormente perfezionati durante un secondo incontro a Kiel il 6 giugno: la Finlandia acconsentì all'invio nelle sue acque di due gruppi di navi posamine tedesche, incaricate di stendere campi minati con cui chiudere l'imboccatura del golfo di Finlandia, come pure di altrettante flottiglie di motosiluranti incaricate di proteggere i primi. Le unità tedesche arrivarono nei porti finlandesi tra il 13 ed il 14 giugno, per poi iniziare la posa dei campi minati nella notte tra il 21 ed il 22 giugno seguenti, anche se la formale dichiarazione di guerra della Finlandia all'Unione Sovietica non arrivò prima del 25 giugno.
La Flotta del Baltico sovietica non fu colta di sorpresa dall'attacco tedesco del 22 giugno: contravvenendo agli ordini di Stalin, l'ammiraglio Tribuc fu tra i pochi comandanti sovietici a predisporre misure preparatorie alle prime avvisaglie del conflitto, trasferendo le corazzate dalla base principale della Flotta a Tallinn alla base di Kronštadt (dotata di una migliore difesa contraerea), inviando unità a pattugliare il golfo di Riga, ed infine ponendo l'intera flotta in stato di massima allerta alle 23:37 del 21 giugno. La prima azione navale ufficiale del conflitto ebbe luogo alle 3:45 del 22 giugno, quando le motosiluranti tedesche S59 ed S60 affondarono un mercantile sovietico ex lettone al largo dell'isola di Gotland; il giorno successivo, mentre scortavano unità posamine nel golfo di Riga, l'incrociatore sovietico Maksim Gor'kij ed il cacciatorpediniere Gnevny incapparono in un campo minato tedesco: il Gnevny affondò mentre il Gor'kij ebbe la prua asportata, riuscendo però a riparare prima a Tallinn e poi a Kronštadt.
L'avanzata del gruppo d'armate Nord di Leeb travolse rapidamente la resistenza delle truppe sovietiche nelle ex repubbliche baltiche; già il 28 giugno la base di Liepaja venne occupata da forze tedesche, che il 1º luglio conquistarono anche Riga. L'avanzata tedesca si spinse con decisione attraverso l'Estonia, e l'8 agosto i primi reparti della 18. Armee raggiunsero la costa del golfo di Finlandia a Kunda, isolando Tallinn dal resto dell'Unione Sovietica; il 31 luglio precedente era iniziata l'offensiva finlandese sull'istmo di Carelia, culminata il 27 agosto con la riconquista di Viipuri ed il ripiegamento delle forze sovietiche dietro il vecchio confine del 1939. Questi insuccessi convinsero ben presto Tribuc della necessità di evacuare la grande base sovietica di Tallinn: circa 200 vascelli militari o civili di ogni tipo vennero ammassati nel porto in vista dell'evacuazione, ma l'alto comando sovietico vietò a Tribuc di dare inizio all'operazione prima che i tedeschi avessero messo piede nella città. Le tre divisioni del XXXXII corpo d'armata tedesco iniziarono il loro attacco alla città alle 3:00 del 20 agosto, scontrandosi con una dura resistenza dei difensori sovietici; il 27 agosto, con le avanguardie tedesche ormai penetrate nei sobborghi della città e dopo aver ricevuto il permesso da Mosca, Tribuc ordinò l'inizio dell'evacuazione per quella sera stessa. Con la Luftwaffe e l'artiglieria tedesca che martellavano la zona del porto, le operazioni di imbarco si svolsero con molta confusione e scarsa disciplina; vennero imbarcati circa 40.000 uomini tra militari della guarnigione e della base navale e civili sovietici o estoni, oltre che ad un considerevole quantitativo di materiali bellici.
Il piano prevedeva che il primo dei quattro gruppi navali in cui era diviso il convoglio salpasse alla volta di Leningrado alle 22:00 del 27 agosto, ma un forte vento da nord-est costrinse a rimandare le operazioni di almeno 12 ore, visto che le unità più leggere non riuscivano a tenere il mare. Il primo gruppo di navi riuscì a salpare solo alle 12:18 del 28 agosto, seguito dagli altri due gruppi da trasporto rispettivamente alle 13:25 ed alle 13:50; l'ultimo a salpare fu il gruppo delle unità principali della Flotta del Baltico, guidato dall'incrociatore Kirov con a bordo lo stesso Tribuc, che lasciò Tallinn alle 14:52. Il convoglio sovietico si estendeva per 15 miglia lungo il golfo di Finlandia, molto vulnerabile agli attacchi della Luftwaffe che ormai aveva acquisito una completa superiorità aerea; l'artiglieria tedesca piazzata sulla penisola di Juminda impedì al convoglio di percorrere la rotta costiera già dragata e lo costrinse ad inoltrarsi nel centro del golfo di Finlandia, pesantemente minato dai tedeschi e dai finlandesi nei mesi precedenti. Agli attacchi aerei ed alle mine si aggiunsero, intorno alle 18:00, le incursioni di due gruppi di motosiluranti (uno tedesco ed uno finlandese): anche se questi attacchi vennero respinti dal fuoco delle navi di scorta, riuscirono tuttavia ad aumentare la confusione in seno al convoglio, ormai fortemente disgregato, ed un gran numero di unità finirono con l'urtare gli sbarramenti di mine nell'oscurità crescente. Sotto il costante martellamento della Luftwaffe, il corpo centrale del convoglio riuscì a raggiungere Kronstad tra il 29 ed il 30 agosto seguenti; l'evacuazione si era trasformata in un disastro: furono affondate 65 navi di vario tipo, tra cui i cacciatorpediniere Artiom, Kalinin, Jakov Sverdlov, Skoroy e Volodarsky, i sommergibili S-5 e Shch-301, e 19 delle 20 navi trasporto-truppe impiegate, con la perdita di 14.000 degli uomini imbarcati.
L'occupazione di Tallinn ed il ripiegamento a Kronstad dei resti della Flotta del Baltico consentirono ai tedeschi di puntare l'attenzione sull'occupazione delle isole estoni di Hiiumaa e Saaremaa, poste sulla costa occidentale del paese; il possesso delle isole consentiva ai sovietici non solo di presidiare gli accessi al golfo di Riga, ma anche di disporre di basi aeree con cui raggiungere la stessa Germania: tra il 7 agosto ed il 4 settembre, bombardieri sovietici decollati da Saaremaa raggiunsero diverse città tedesche, tra cui la stessa capitale Berlino. La difficoltà per la Kriegsmarine di reperire sufficienti mezzi anfibi fece slittare l'operazione alla metà del settembre 1941; la 61. Infanterie-Division tedesca venne incaricata di condurre l'assalto, denominato operazione Beowulf. La notte del 13 settembre, un gruppo navale tedesco ed uno finlandese si posizionarono rispettivamente a sud e nord di Saaremaa per distrarre i difensori sovietici dal vero assalto anfibio, che doveva partire dalla terraferma estone ad est; durante questa operazione, la Merivoimat subì il suo più pesante disastro in mare quando la corazzata costiera Ilmarinen urtò due mine sovietiche al largo di Saaremaa: la nave si capovolse ed affondò in soli sette minuti, con la perdita di 271 membri dell'equipaggio.
Nonostante questo insuccesso iniziale, l'operazione continuò ed alle 4:00 del 14 settembre, preceduti da un contingente di Brandenburg atterrati con alianti direttamente sulle postazioni di artiglieria costiera sovietiche, i reparti avanzati della 61. Infanterie-Division presero terra sull'isola di Muhu, collegata a Saaremaa da una strada rialzata; sebbene le condizioni del mare ostacolassero lo sbarco dei primi reparti, l'assalto fu un successo ed i tedeschi furono in grado di stabilire una solida testa di ponte. A partire dal 16 settembre i reparti tedeschi attraversarono la strada rialzata e ributtarono indietro i difensori sovietici, che pure opposero una resistenza ostinata; Kuressaare, la città principale dell'isola, cadde il 21 settembre, ed il 5 ottobre i restanti reparti sovietici asserragliati nella penisola di Sorbe vennero costretti alla resa.
Una volta occupata Saaremaa, Hiiumaa divenne l'obiettivo dei tedeschi; appoggiati dal fuoco dell'incrociatore Köln, i primi reparti della 61. Infanterie-Division sbarcarono sul lato est dell'isola provenendo da Saaremaa il 12 ottobre, cogliendo ancora una volta di sorpresa i sovietici; massicciamente appoggiato dalla Luftwaffe, il contingente tedesco ebbe infine ragione dei difensori il 22 ottobre seguente dopo una dura lotta. Al prezzo di poche perdite, i tedeschi catturarono le due grandi isole oltre a 15.000 prigionieri e 200 cannoni sovietici, assicurandosi così il controllo definitivo del golfo di Riga.La caduta di Tallinn e la perdita delle isole estoni rendeva ora inutile il mantenimento della guarnigione sovietica ad Hanko. La penisola era sotto assedio da parte dei finlandesi fin dallo scoppio della guerra, ma a parte poche scaramucce sugli isolotti limitrofi non vi erano stati grossi scontri tra la guarnigione ed i reparti assedianti; ciò nonostante la situazione dei rifornimenti era critica, e l'avvicinamento dei reparti tedeschi a Leningrado rendeva impellente riunire tutte le forze disponibili su quel settore. L'evacuazione iniziò a scaglioni a partire dal 24 ottobre, con l'ultimo convoglio che si allontanò dalla penisola il 3 dicembre seguente, sotto il fuoco dei reparti finlandesi; attacchi da parte dei sommergibili finlandesi vennero respinti, ma ancora una volta le unità sovietiche subirono gravi perdite a causa degli sbarramenti di mine navali: i cacciatorpediniere Smetlivyj, Surovyj e Gordyj, i sommergibili L 2 e M 98 e le due grandi navi passeggeri Iosif Stalin e Andrej Ždanov andarono perdute, oltre ad un gran numero di unità minori. Circa 5.000 uomini andarono perduti nell'operazione, mentre altri 23.000 vennero evacuati con successo a Leningrado.
Dopo l'evacuazione di Tallinn praticamente l'intera Flotta del Baltico si rifugiò nell'unica base operativa rimastale, il porto di Leningrado e la fortezza di Kronštadt; Leningrado stessa si trovava ormai sotto assedio da parte del gruppo di armate Nord tedesco: l'8 settembre 1941, con l'occupazione di Šlissel'burg, vennero interrotti tutti i collegamenti terrestri tra la città ed il resto dell'Unione Sovietica, anche se una via di rifornimento rimase aperta attraverso le acque del lago Ladoga. Vista la minaccia alla sua ultima base operativa, l'alto comando tedesco era convinto che a Tribuc non rimanesse altra scelta che autoaffondare la flotta o tentare una sortita dal golfo di Finlandia; per prevenire quest'ultima mossa, la nuovissima corazzata Tirpitz fu dispiegata ai primi di settembre nelle acque del Baltico, anche se poi alla fine del mese venne ritirata quando ci si rese conto che Tribuc non aveva intenzione di lasciare Leningrado. Dopo aver quasi raggiunto i sobborghi della città, il 25 settembre l'avanzata tedesca venne bloccata, e le truppe di Leeb si posero sulla difensiva; una direttiva del Führer stabilì poi che la città non dovesse essere presa d'assalto, ma affamata fino alla capitolazione.
Il compito di neutralizzare i resti della Flotta del Baltico venne lasciato alla Luftwaffe. Gli Junkers Ju 87 dell'VIII Fliegerkorps lanciarono varie incursioni mirate sulle navi sovietiche ancorate a Kronštadt a partire dalla metà del settembre 1941: il 21 settembre la corazzata Oktjabr'skaja Revoljucija venne colpita da tre bombe e gravemente danneggiata, anche se riuscì a rimanere a galla, mentre il 23 settembre l'asso degli Stuka Hans-Ulrich Rudel riuscì a piazzare una bomba da 1.000 kg sulla Marat, che affondò in acque basse. Sebbene questi attacchi ed altri simili condotti durante l'assedio provocarono gravi danni, non impedirono alle unità della Flotta di partecipare alla battaglia per Leningrado: le batterie costiere ed i grossi calibri delle unità navali ancorate nel porto contribuirono a battere le posizioni e le vie di collegamento dei tedeschi, organizzando anche un efficace fuoco di controbatteria contro l'artiglieria degli assedianti. La Flotta era inoltre responsabile della sorveglianza delle zone costiere ancora in mano sovietica, dei collegamenti con le truppe rimaste accerchiate nella sacca di Oranienbaum, e soprattutto della difesa della via di rifornimento attraverso il Ladoga tramite un'apposita flottiglia di unità leggere.Alle operazioni sul lago Ladoga vi fu anche un contributo italiano. All'inizio del 1942 vennero trasferiti in Finlandia i quattro MAS della 12ª Squadriglia, comandata dal capitano di corvetta Bianchini. L'unità, forte di 17 ufficiali, 19 sottufficiali e 63 tra sottocapi e comuni, iniziò ad operare dal 25 luglio 1942. I mezzi operarono per 90 giorni durante la guerra di continuazione con personale italiano e furono infine ceduti ai finlandesi tra il 5 e il 26 giugno 1943. Erano quattro mezzi della classe 500 - seconda serie (unità molto veloci da 46 nodi), precisamente il 526, 527, 528 e 529; ognuno di essi aveva dieci uomini di equipaggio. L'unità era a sua volta parte del Distaccamento navale internazionale K (Laivasto-osasto K- LOs.K.), formato il 17 maggio 1942 da tedeschi, italiani e finlandesi, che tentò senza successo di interrompere il flusso dei rifornimenti sovietici attraverso il lago Ladoga in direzione della città di Leningrado assediata fin dal settembre 1941, nonostante alcuni successi locali.
Le forze dell'Asse dedicarono i primi mesi del 1942 a rafforzare l'accerchiamento di Leningrado. Il 26 marzo un grosso contingente finlandese assalì l'isola di Suursaari dopo una marcia sul mare ghiacciato e, supportato massicciamente dalla propria aviazione, ne allontanò la guarnigione sovietica; il 1º aprile seguente invece un contingente misto tedesco-finlandese occupò il piccolo isolotto di Tytärsaari, stabilendovi una postazione di artiglieria e respingendo un contrattacco sovietico lanciato il giorno dopo. Un progettato attacco contro Lavansaari venne invece cancellato per mancanza di truppe sufficienti e l'isola, insieme alle vicine Peninsaari e Seiskari, rimase in mani sovietiche per tutta la durata della guerra.
Il 4 aprile la Luftwaffe lanciò l'operazione Eisstoß, una nuova serie di raid contro le unità della Flotta del Baltico ancorate a Kronštadt: gli incrociatori Kirov e Maksim Gor'kij furono gravemente danneggiati ed altre unità minori affondate, ma le pesanti perdite subite a causa della contraerea convinsero i tedeschi a sospendere i raid entro la fine del mese. Con le sue maggiori unità di superficie messe fuori combattimento o comunque impossibilitate a lasciare Kronštadt, la Flotta del Baltico decise di lanciare una massiccia campagna sottomarina contro il traffico mercantile nemico, anche se della vasta forza di sommergibili con cui la Flotta aveva iniziato la guerra rimanevano solo trenta battelli pienamente operativi; riorganizzati in quattro gruppi distinti, vennero tutti inviati a scaglioni nel golfo di Finlandia a partire dalla fine di maggio fino alla metà di novembre, quando il congelamento del mare rese impossibili ulteriori operazioni. Le unità sovietiche concentrarono i loro attacchi sulle aree maggiormente trafficate, come la zona a sud delle Åland o la rotta Helsinki-Tallinn, ma sul piano materiale i risultati ottenuti furono modesti: in sei mesi di operazioni, a fronte di circa 6.000 mercantili transitati nel Baltico le unità sovietiche affondarono 18 navi (7 finlandesi, 5 tedesche, 5 svedesi ed una olandese) per complessive 37.789 t di stazza, mentre altre 10 furono danneggiate; le unità che riuscirono ad ottenere il maggior numero di successi furono i sommergibili S-7 (che affondò quattro mercantili per complessive 9.165 t tra il 9 luglio ed il 5 agosto, prima di essere affondato dal sommergibile finlandese Vesihiisi il 21 ottobre durante il suo secondo pattugliamento) e Shch-317 (che affondò tre mercantili per complessive 5.904 t tra il 16 giugno e l'8 luglio, prima di essere affondato da unità di scorta finlandesi il 14 luglio). Le perdite patite dai sovietici furono pesanti, con ben 12 unità affondate ed altre sei pesantemente danneggiate.
A dispetto dei pochi danni materiali inflitti, la campagna sottomarina sovietica provocò un certo panico nella zona del Baltico: l'inattività dei mezzi sovietici nei mesi precedenti aveva convinto della sicurezza delle rotte commerciali, e di conseguenza non era stato allestito alcun sistema di convogli navali scortati; in aggiunta, ben 23 dei 30 sommergibili sovietici salpati da Kronštadt furono capaci di attraversare incolumi gli sbarramenti di mine precedentemente creati davanti alla base. Ad ogni modo, le forze dell'Asse corsero subito ai ripari: dopo i primi attacchi, tre sommergibili finlandesi furono dislocati nella zona delle Åland per dare la caccia ai battelli sovietici, riuscendo ad affondare un'unità a testa (oltre all'S-7 silurato dal Vesihiisi, il 27 ottobre lo Iku-Turso silurò lo Shch-320, ed il 5 novembre il Vetehinen speronò lo Shch-305); più importante ancora, le unità posamine dell'Asse iniziarono a stendere diversi nuovi campi minati, soprattutto nella zona intorno alle isole di Suursaari, Someri e Tytärsaari (dove erano collocate postazioni di vedetta per segnalare il passaggio di sommergibili nemici) e nel punto più stretto del golfo di Finlandia, tra la penisola di Porkkala in territorio finlandese e l'isola di Naissaar in Estonia. I campi minati erano frequentemente pattugliati dalle unità leggere tedesco-finlandesi per impedire operazioni di dragaggio.
Alla mezzanotte dell'8 luglio una flottiglia di motosiluranti e pattugliatori sovietici sbarcò 250 uomini di un reggimento di marina sulla piccola isola di Someri, occupata da una guarnigione di 100 finlandesi; nel corso di un duro combattimento la guarnigione riuscì a contenere lo sbarco nella porzione orientale dell'isola, mentre intorno alle 3:00 una formazione di cannoniere, dragamine e motosiluranti finlandesi e tedesche arrivò per portare aiuto, ingaggiando un confuso combattimento con le unità sovietiche. Dopo aver ricevuto rinforzi, la guarnigione tentò un contrattacco intorno alle 13:00, riprendendo alcune posizioni prima che la notte ponesse fine ai combattimenti. Lo scontro riprese alle 3:45 del 9 luglio, quando altre unità sovietiche cercarono di sbarcare truppe sull'isola; dopo altri pesanti scontri, le ultime forze sovietiche vennero costrette alla resa intorno alle 12:45. I sovietici riportarono la perdita di tutto il contingente sbarcato e di almeno 7 unità leggere affondate, mentre i finlandesi ebbero 23 morti, due cannoniere e due dragamine danneggiati.Il 18 novembre, in una delle ultime azioni prima che il gelo ponesse fine alle operazioni, tre motosiluranti finlandesi penetrarono nel porto dell'isola di Lavansaari e silurarono la vecchia cannoniera sovietica Krasnoje Znamja, che tuttavia venne recuperata e riparata l'anno successivo.
Sui fronti terrestri il 1943 si aprì in maniera disastrosa per le forze dell'Asse: il 18 gennaio, al termine di una sanguinosa offensiva, le truppe sovietiche riuscirono a sfondare il fronte tedesco davanti Leningrado, stabilendo un corridoio terrestre con cui rifornire la città; anche se l'assedio andò avanti, ciò permise di migliorare la situazione interna della città. Più importante ancora, il 2 febbraio seguente la battaglia di Stalingrado si concluse con una disastrosa sconfitta per i reparti dell'Asse: l'avanzata tedesca nell'Unione Sovietica meridionale venne definitivamente respinta, mentre una serie di offensive permise ai sovietici di riguadagnare parte del terreno perduto.
Sul fronte della guerra navale l'anno si caratterizzò per una netta "guerra di posizione" tra i due contendenti. L'inverno mite rese possibili le operazioni in mare già sul finire di marzo, e le unità dell'Asse si diedero particolarmente da fare per rinforzare ed estendere i campi minati e le difese anti-sommergibile del golfo di Finlandia: in particolare, tra Porkkala e Naissaar fu eretto lo sbarramento Walrus, una serie di due reti anti-sommergibili in filo d'acciaio lunghe 30 miglia e profonde tra i 60 ed i 90 metri, precedute da uno sbarramento di mine di quasi 8.400 ordigni. Questo sbarramento si dimostrò particolarmente efficace: a partire dalla fine di maggio, la Flotta del Baltico tentò di ripetere la campagna sottomarina dell'anno precedente con gli ultimi 16 battelli ancora operativi, ma delle sei unità inviate a forzare gli sbarramenti cinque vennero affondate (due a causa di mine e tre per mano di unità di pattuglia nei pressi degli sbarramenti), e la sesta rientrò alla base senza essere riuscita a passare la rete Walrus; i sovietici sospesero quindi tutte le operazioni sottomarine già a partire dai primi di agosto.Durante l'inverno la marina finlandese aveva ricevuto nuove unità siluranti dall'Italia, e queste vennero intensamente impiegate contro i convogli che rifornivano la guarnigione sovietica su Lavansaari: nella notte tra il 19 ed il 20 agosto due motosiluranti attaccarono un convoglio di tre chiatte affondandone una, mentre la notte successiva altre due motosiluranti affondarono una chiatta ed una nave da trasporto nella medesima zona. Nella notte del 7 settembre tre motosiluranti finlandesi ingaggiarono uno scontro con un convoglio sovietico ben scortato, riuscendo ad affondare una chiatta da 2.000 t ed un'altra imbarcazione più piccola.Il completo fallimento della campagna sottomarina spinse i sovietici a dedicare maggiori attenzioni al contrasto delle unità posamine dell'Asse; con una serie di attacchi combinati di motosiluranti e forze aeree, i sovietici riuscirono ad allontanare i posamine tedeschi e finlandesi dalla baia di Narva e dalla zona tra Tytärsaari e Suursaari entro la fine di settembre: ciò consentì ai dragamine della Flotta di aprire dei varchi nei campi minati posti nella porzione orientale del golfo di Finlandia, ma anche per l'avvicinarsi dell'inverno non vennero tentate nuove sortite in mare.
Per la fine del 1943 la guerra sul fronte orientale volgeva ormai a favore dei sovietici: fallito l'ultimo grande assalto tedesco a Kursk, i sovietici avevano lanciato una serie di offensive per riconquistare l'Ucraina e la Bielorussia, ricacciando le forze dell'Asse sempre più ad ovest. Per i primi mesi del 1944 lo Stavka concentrò la sua attenzione sul settore di Leningrado: iniziata il 14 gennaio, l'offensiva Leningrado-Novgorod ruppe definitivamente l'assedio alla città (ufficialmente concluso il 27 gennaio) e ricacciò i tedeschi fino al vecchio confine con l'Estonia. In considerazione di tali sconfitte, il governo finlandese, sottoposto a pesanti pressioni diplomatiche da parte degli Stati Uniti, iniziò ad intavolare trattative con i sovietici ai primi di febbraio con lo scopo di uscire dal conflitto; anche come mezzo di pressione per agevolare tali trattative, l'aviazione sovietica lanciò un'intensa campagna di bombardamenti strategici sulla Finlandia meridionale, colpendo ripetutamente Helsinki, Kotka e Turku, ma ottenendo risultati modesti a causa delle efficienti difese contraeree. I contatti diplomatici tra Finlandia ed Unione Sovietica non riuscirono a pervenire ad un accordo, e vennero pertanto interrotti ai primi di aprile; ciò nonostante, Hitler ordinò di interrompere gli invii di armi ed equipaggiamenti ai finlandesi, e l'alto comando tedesco iniziò a stilare piani in vista di un possibile voltafaccia della Finlandia. Il 10 giugno i sovietici lanciarono quindi l'offensiva Viipuri-Petroskoi, un attacco di massa lungo tutto il fronte meridionale finlandese con il preciso obiettivo di costringere Helsinki ad uscire dal conflitto.Sebbene la Flotta del Baltico potesse ora schierare una corazzata, due incrociatori, 11 cacciatorpediniere e 10 sommergibili efficienti, le unità pesanti vennero impiegate di rado nel corso della grande offensiva contro i finlandesi, preferendo i sovietici dispiegare piccoli gruppi di unità leggere; come l'anno precedente, grossi sforzi erano stati compiuti nei primi mesi dell'anno dalle motosiluranti e dall'aviazione sovietica per allontanare le unità posamine dell'Asse dalla porzione orientale del golfo di Finlandia, riuscendo così ad impedire che i varchi aperti nei campi minati venissero riparati. Le unità della Flotta del Baltico fornirono fuoco d'artiglieria in appoggio ai reparti dell'Armata Rossa impiegati nell'istmo di Carelia fin dall'inizio dell'offensiva su Viipuri, fuoco a cui contribuirono anche le batterie fisse dislocate a Kronštadt; la pressione dei reparti sovietici costrinse i finlandesi a ripiegare sulla seconda linea di difesa già il 12 giugno, linea che poi venne sfondata il 14 giugno seguente. Le unità dell'Asse ripiegarono verso la Finlandia meridionale abbandonando le ultime postazioni sull'istmo; la ritirata costrinse all'evacuazione anche la guarnigione dell'isola di Koivisto: durante l'operazione, ripetute incursioni aeree sovietiche portarono all'affondamento di un pattugliatore ed una motosilurante finlandesi, e di una torpediniera ed una motozattera tedesche.
La perdita di Koivisto consentì ai sovietici di lanciare un'operazione anfibia attraverso la baia di Viipuri, la cui costa settentrionale non era pesantemente difesa: tra il 1º ed il 5 luglio tre diversi assalti sovietici investirono la piccola isola di Teikari, obbligando infine la guarnigione finlandese a ripiegare sulla terraferma; tentativi sovietici di sbarcare sulla costa settentrionale della baia vennero però ripetutamente respinti dalle forze dell'Asse. Unità leggere tedesche e finlandesi vennero intensamente impiegate in diversi scontri attorno all'isola con le corrispettive unità sovietiche, e, anche se nessuna nave venne affondata, diverse unità della Merivoimat furono costrette a ritirarsi dopo essere state danneggiate. L'aviazione sovietica dedicò molti sforzi a rintracciare ed attaccare le principali unità navali dell'Asse presenti in zona, ed in particolare la corazzata finlandese Väinämöinen, ma l'unico successo ottenuto fu l'affondamento dell'incrociatore contraereo tedesco Niobe il 16 luglio nel porto di Kotka.L'offensiva sovietica portò alla riconquista di tutti i territori persi nel 1941, anche se non riuscì a penetrare in profondità nella Finlandia meridionale. Ad ogni modo, la sconfitta patita in Carelia portò ad un cambio dei vertici del governo di Helsinki: il 4 agosto il generale Carl Gustaf Emil Mannerheim, già comandante delle forze finlandesi, fu nominato presidente della repubblica, ed avviò immediatamente contatti diplomatici con i sovietici; il 4 settembre venne raggiunto un primo accordo per un cessate il fuoco tra le due nazioni, sfociato poi nell'armistizio di Mosca il 19 settembre seguente. L'accordo del 4 settembre lasciava ai tedeschi dieci giorni di tempo per evacuare tutte le loro truppe dal territorio finlandese: le unità nella Finlandia meridionale furono rapidamente evacuate via mare (operazione Birke), ma quelle dislocate in Lapponia erano semplicemente troppo numerose per poter ripiegare celermente in Norvegia; prevedendo un'imminente ripresa dei combattimenti, il comando tedesco tentò di assicurarsi l'importante base di Suursaari (operazione Tanne Ost), al fine di mantenere gli sbarramenti di mine che chiudevano il golfo di Finlandia. Alla mezzanotte del 15 settembre, poco prima dello scadere dell'ultimatum, unità tedesche salpate da Tallinn arrivarono nel porto dell'isola: il comandante tedesco cercò di convincere l'omologo finlandese a cedere Suursaari pacificamente, ma davanti al rifiuto di questi le truppe della Wehrmacht assalirono la guarnigione, dando inizio ad un combattimento serrato. All'alba il contingente tedesco si era assicurato una testa di ponte sulla costa orientale dell'isola, ma incursioni aeree sovietiche impedirono l'arrivo di ulteriori rinforzi da Tallinn; la guarnigione finlandese iniziò una serie di contrattacchi verso le 12:00, riconquistando diverse posizioni ed obbligando infine i tedeschi ad arrendersi intorno alle 18:45. Il contingente tedesco venne completamente annientato, con circa 800 militari presi prigionieri dai finlandesi.
Il 22 giugno le forze sovietiche lanciarono l'operazione Bagration, una massiccia offensiva contro le posizioni del gruppo d'armate Centro tedesco: nel giro di un mese le posizioni della Wehrmacht crollarono, consentendo all'Armata Rossa di riconquistare la Bielorussia e parte della Lituania, oltre che a raggiungere la linea del fiume Vistola in Polonia. Le truppe sovietiche arrivarono vicine a tranciare il collegamento tra il gruppo d'armate Nord ed il resto delle forze tedesche, anche se una serie di contrattacchi (operazione Doppelkopf) consentì di mantenere un'esile linea di comunicazione terrestre nei dintorni di Riga. La situazione delle truppe tedesche dislocate in Estonia e Lettonia rimaneva comunque precaria, anche in considerazione della rottura della principale linea di difesa nei pressi di Narva il 19 settembre, al termine di una lunga battaglia.
Costretta alla resa la Finlandia, il 14 settembre l'Armata Rossa lanciò la cosiddetta "offensiva del Baltico", un assalto di massa contro le posizioni del gruppo d'armate Nord nelle ex repubbliche baltiche; le truppe tedesche furono ben presto soverchiate dai sovietici, cedendo una posizione dopo l'altra: Tallinn cadde il 22 settembre, seguita da Riga il 15 ottobre seguente. Dopo la perdita della capitale estone, il grosso delle forze tedesche iniziò ad essere evacuato dal paese via mare: nonostante gli attacchi aerei sovietici, la marina tedesca fu in grado di evacuare con successo dai porti del paese circa 90.000 militari e 85.000 civili estoni (e prigionieri di guerra sovietici), trasportandoli a Danzica e Königsberg. Il 9 ottobre i reparti sovietici raggiunsero il mar Baltico a Memel, anche se la città non fu conquistata prima del 28 gennaio del 1945; in ogni caso i collegamenti terrestri tra i resti del gruppo d'armate Nord e le restanti forze tedesche vennero tagliati questa volta in maniera definitiva, obbligando le forze della Wehrmacht a ripiegare nella penisola di Curlandia. L'alto comando tedesco pianificò diverse operazioni per evacuare i resti del gruppo d'armate Nord dalla sacca di Curlandia, ma Hitler si oppose fermamente ad ogni piano in tal senso, sempre convinto che questa posizione potesse fungere da testa di ponte per riconquistare le repubbliche baltiche.Il 29 settembre truppe sovietiche lanciarono l'operazione Moonsund, la riconquista delle isole estoni; sebbene i comandanti dell'esercito tedesco si fossero detti disposti ad evacuare le isole, Hitler si oppose a tale piano ordinando che esse venissero difese fino all'ultimo. Le truppe di Stalin presero terra a Muhu impiegando un gran numero di mezzi anfibi DUKW statunitensi, ma il grosso della guarnigione tedesca evacuò l'isola insieme alla vicina Hiiumaa, concentrando tutte le truppe disponibili sulla sola Saaremaa; l'isola venne invasa dai sovietici il 5 ottobre, ingaggiando un duro combattimento con la guarnigione tedesca: la città di Kurresaare cadde il 20 ottobre, e le superstiti forze tedesche ripiegarono nella penisola di Sorbe, in una situazione del tutto simile a quella vissuta dai sovietici nel 1941. I resti della guarnigione furono in grado di respingere diversi attacchi sovietici alla penisola, fino ad ottenere il permesso di evacuare il 23 novembre: sotto la protezione degli incrociatori Admiral Scheer e Prinz Eugen, la marina tedesca fu in grado di evacuare a Ventspils tutti i superstiti della guarnigione, all'incirca il 25% della forza iniziale.
Il 13 gennaio 1945 l'Armata Rossa lanciò l'offensiva della Prussia Orientale, puntando alla conquista dell'omonima regione tedesca; a dispetto della disperata resistenza dei reparti della Wehrmacht e delle alte perdite subite, le forze sovietiche dilagarono oltre il vecchio confine tra Germania e Polonia: Königsberg venne raggiunta il 24 gennaio e posta sotto un lungo assedio durato fino al 9 aprile, mentre Danzica fu espugnata il 28 marzo al termine di una sanguinosa battaglia. Un gran numero di truppe tedesche rimase tagliato fuori spalle al mare nella cosiddetta "sacca di Heiligenbeil" tra Königsberg e Danzica, mentre altri reparti furono circondati ed isolati nella penisola di Samland a nord-ovest di Königsberg.
L'avanzata dei reparti sovietici provocò un vero e proprio esodo delle popolazioni tedesche della regione; quando i collegamenti terrestri tra le zone invase ed il resto della Germania vennero tagliati, l'unica via di fuga rimase quella del mare. Il 23 gennaio il comandante della Kriegsmarine, Großadmiral Karl Dönitz, diede avvio all'operazione Hannibal: a tutte le unità navali disponibili, civili e militari, dalle corazzate ai transatlantici fino ai piccoli pescherecci, fu ordinato di recarsi nei porti del Baltico per evacuare il maggior numero possibile di civili dalle zone accerchiate dai sovietici; l'ammiraglio Oskar Kummetz (comandante delle forze nel Baltico) ed il contrammiraglio Konrad Engelhardt (comandante della flotta trasporti della Kriegsmarine) vennero messi a capo dell'operazione. Come località destinate all'evacuazione furono designati i porti di Pillau, Gotenhafen ed Hel, ma, poiché il primo non poteva ospitare navi di grosso tonnellaggio, un gran numero di civili attraversò a piedi la striscia di terreno della Frische Nehrung diretti ai secondi, sotto il fuoco dell'artiglieria e dell'aviazione sovietica.
La Flotta del Baltico cercò di ostacolare l'operazione Hannibal impiegando la sua ormai ridotta forza di sommergibili. La sera del 30 gennaio la grande nave passeggeri Wilhelm Gustloff lasciò il porto di Gotenhafen scortata dalla torpediniera Löwe: a dispetto di una normale capacità di 2.000 passeggeri, la nave imbarcava circa 6.600. persone tra equipaggio, personale della Kriegsmarine evacuato e profughi civili. Poche ore dopo la partenza la nave fu avvistata dal sommergibile sovietico S-13, che le lanciò contro quattro siluri: tre colpirono il bersaglio, e la Wilhelm Gustloff affondò in meno di un'ora; nonostante il pronto intervento di diverse unità tedesche, solo 1.260 superstiti furono recuperati, con una perdita di vite stimata tra le 5.300 e le 9.400 persone. Lo stesso S-13 si rese protagonista di un altro affondamento il 10 febbraio seguente, quando silurò la nave ospedale General von Steuben, da poco salpata da Pillau: perirono circa 3.800 persone tra militari feriti e profughi civili; il 17 aprile invece il sommergibile L-3 silurò la nave da trasporto Goya, la quale affondò con solo 334 sopravvissuti tra le circa 7.000 persone imbarcate tra equipaggio e profughi civili. Anche l'aviazione britannica fu molto attiva nel contrastare l'operazione, sia deponendo un gran numero di mine sulle principali rotte utilizzate dai tedeschi, sia conducendo incursioni dirette contro le navi. Il 3 maggio una squadriglia di cacciabombardieri Hawker Typhoon dotati di razzi incendiari attaccarono alcune navi tedesche ancorate nella baia di Lubecca: vennero colpite ed incendiate la nave passeggeri Deutschland e le navi da trasporto Thielbek e Cap Arcona, quest'ultima carica di circa 4.600 prigionieri evacuati da campi di concentramento; tra questi si contarono solo 350 superstiti, mentre le vittime complessive dell'incursione ammontarono a circa 5.000 persone.
Già a partire dal giugno del 1944, anche in conseguenza dello sbarco in Normandia dei reparti anglo-americani, le superstiti unità di superficie della Kriegsmarine erano state ritirate nei porti del Baltico per sottrarle ai raid aerei degli Alleati; sul finire di dicembre del 1944, queste unità furono intensamente impiegate in missioni di bombardamento costiero in appoggio ai reparti della Wehrmacht sul fronte orientale. In queste azioni si misero particolarmente in luce gli incrociatori pesanti Prinz Eugen ed Admiral Scheer, che operarono prevalentemente nella baia di Danzica: in queste operazioni le unità tedesche spararono più colpi di quanti ne avessero sparati in tutti i passati anni di guerra, tanto che in più di un'occasione si rese necessario cambiare le canne dei cannoni principali, usurate dall'inteso uso. Durante queste operazioni diverse unità andarono perdute per l'urto con mine navali: il 12 dicembre 1944 i cacciatorpediniere Z35 e Z36, appartenenti alla nuovissima classe Zerstörer 1936B e da poco entrati in servizio, colarono a picco al largo dell'Estonia dopo essere entrati inavvertitamente in un campo minato tedesco, mentre il 3 maggio 1945 l'anziana corazzata Schlesien urtò una mina davanti Zinnowitz, finendo poi arenata in acque basse. Il grosso delle perdite fu comunque provocato da attacchi aerei, sia dell'aeronautica sovietica che della RAF britannica: il 18 gennaio la vecchia Schleswig-Holstein venne colpita da tre bombe a Gotenhafen finendo arenata, mentre il 9 aprile l'incrociatore Admiral Scheer fu affondato a Kiel da bombardieri della RAF, seguito il 16 aprile dalla Lützow messa fuori combattimento al largo di Swinemünde.
Il 2 maggio 1945 la guarnigione tedesca di Berlino si arrese ai reparti dell'Armata Rossa che assediavano la città dal 16 aprile precedente; le ultime sacche di resistenza della Wehrmacht capitolarono una dopo l'altra, anche se le truppe tagliate fuori in Curlandia riuscirono a resistere fino alla conclusione delle ostilità. Alle 2:41 del 7 maggio il generale Alfred Jodl firmò l'atto di capitolazione delle forze tedesche presso il quartier generale Alleato a Reims; alle 23:01 dell'8 maggio, in un'analoga cerimonia, il generale Wilhelm Keitel firmò un documento simile davanti ai rappresentati sovietici a Berlino, sancendo la cessazione delle ostilità anche sul fronte orientale.
La capitolazione tedesca pose di fatto fine alle ultime operazioni belliche nel Baltico: l'ultimo convoglio di profughi tedeschi della Prussia orientale lasciò Libau quello stesso 8 maggio, poco prima che le unità sovietiche bloccassero l'accesso al porto; nonostante gli affondamenti ad opera delle mine, degli attacchi aerei e dei sommergibili sovietici, le perdite in mare patite durante l'operazione Hannibal furono inferiori al 2% rispetto al numero dei profughi evacuati: tra il gennaio ed il maggio del 1945 le unità tedesche furono capaci di evacuare ad ovest circa 550.000 soldati e poco più di 2 milioni di profughi civili, probabilmente la più imponente operazione di evacuazione via mare della storia moderna. La Kriegsmarine uscì comunque semidistrutta dalla guerra: delle sue maggiori unità di superficie, le uniche a sopravvivere indenni al conflitto furono l'incrociatore pesante Prinz Eugen (acquisito al termine delle ostilità dalla United States Navy) e l'incrociatore leggero Nürnberg (passato alla marina sovietica ed entrato in servizio con la Flotta del Baltico sotto il nome di Admiral Makarow). In una delle ultimissime operazioni belliche del conflitto, il 9 maggio truppe sovietiche sbarcarono sull'isola danese di Bornholm, pesantemente bombardata nei giorni precedenti, facendo prigioniera la numerosa guarnigione tedesca dopo un breve combattimento; l'occupazione sovietica dell'isola proseguì fino al 5 aprile 1946, quando infine Bornholm fu restituita alla Danimarca.
AA.VV., Il Terzo Reich, vol. Guerra sul mare, Hobby & Work, 1993, ISBN 88-7133-047-1.
 Erminio Bagnasco, I MAS e le motosiluranti italiane, vol. VI, 2ª ed., Roma, Marina Militare, Stato Maggiore - Ufficio Storico, 1969, ISBN non esistente.
 Antony Beevor, Berlino 1945, BUR - Biblioteca Universale Rizzoli, 2003, ISBN 88-17-00012-4.
 Douglas C. Dildy, Blitz tra i ghiacci, Osprey Publishing, 2009, ISNN 1974-9414.
 David M. Glantz, L'assedio di Leningrado, Newton Compton editori, 2006, ISBN 88-541-0633-X.
 Robert Kirchubel, Operazione Barbarossa II - Obiettivo Leningrado, Osprey Publishing, 2009, ISNN 1974-9414.
 Andrea Molinari, Da Barbarossa a Stalingrado, Hobby & Work, 2007, ISBN 978-88-7851-537-6.
 Steven J. Zaloga, L'invasione della Polonia, Osprey Publishing, 2009, ISNN 1974-9414.
(EN) Polish Navy Portal 1918-1947, su polishnavy.pl. URL consultato il 2 maggio 2011.
(EN) Finnish navy in World War II, su kotisivut.fonet.fi. URL consultato il 2 maggio 2011 (archiviato dall'url originale il 5 giugno 2011).
(EN) Naval War in the Baltic Sea 1941-1945, su feldgrau.com. URL consultato il 2 maggio 2011.