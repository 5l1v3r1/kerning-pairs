
Bruises è una canzone della rock band statunitense Train tratta dal sesto album, California 37, ed eseguita insieme alla cantante country Ashley Monroe. Ufficialmente è stata pubblicata il 4 novembre 2012 come il terzo singolo tratto dall'album.
Il 12 novembre 2012 è stato pubblicato su YouTube il video ufficiale del brano, diretto da Alan Ferguson. Il video vede come protagonista i due cantanti, che non appaiono mai, durante tutto il video, insieme nella stessa scena. Il video inizia con il cantante Pat Monahan seduto nel suo pullman privato a guardare vecchie foto. Intanto vi si alternano scene della cantante Ashley Monroe, che suona la chitarra. Successivamente, Monahan scende dal pullman e entra in un anfiteatro dove la sera si svolgerà il suo concerto. Si alternano nel frattempo scene della cantante che guarda anch'essa le proprie foto, stende o gioca con i suoi figli. Successivamente si svolge il concerto della band, e contemporaneamente anche quello di Ashley Monroe. Durante tutto il video vengono alternate anche riprese degli altri componenti della band, Jimmy Stafford e Scott Underwood, mentre suonano.

Bruno Kernen (Saanen, 25 marzo 1961) è un ex sciatore alpino svizzero; a volte è indicato come Bruno Kernen I per distinguerlo dal'omonimo sciatore nato nel 1972.
Specialista delle prove veloci originario di Schönried di Saanen, Bruno Kernen ottenne i suoi primi risultati di rilievo in Coppa Europa nell'edizione del 1981 concludendo terzo nella classifica dello slalom gigante. In Coppa del Mondo ottenne il primo piazzamento di rilievo il 5 dicembre 1982 sulle nevi di casa di Pontresina giungendo 13º in discesa libera e si assicurò così i primi punti validi per la competizione.
Il 21 marzo 1983 conquistò il suo unico successo di carriera sul prestigioso tracciato della Streif di Kitzbühel (in Austria), vincendo in discesa libera davanti al canadese Steve Podborski e al connazionale Urs Räber e ottenendo così il suo primo podio in Coppa del Mondo. Il 2 marzo 1985 a Furano in Giappone si aggiudicò il suo secondo e ultimo podio piazzandosi 3º in discesa libera dietro al crazy canuck Todd Brooker e al tedesco occidentale Sepp Wildgruber. Colse l'ultimo piazzamento della sua attività agonistica il 23 febbraio 1986 a Åre in Svezia, piazzandosi al 12º posto in combinata; in carriera non prese parte né a rassegne olimpiche né iridate.

Bruno Oddera (Milano, 31 ottobre 1917 – Torino, 28 luglio 1988) è stato un traduttore italiano, tra i maggiori del Novecento.
Nella sua carriera ha tradotto più di ottocento titoli dall'inglese, dal francese e dall'americano, collaborando con alcune delle più importanti case editrici italiane dal dopoguerra fino al momento della sua morte.
Primogenito di tre figli, nasce a Milano da una famiglia della media borghesia: il padre Federico è ingegnere meccanico e lavora presso l'Alfa Romeo come incaricato dei rapporti con l'estero.
La famiglia accompagnerà nel tempo il padre in tutti i suoi spostamenti di lavoro, sia in Italia che all'estero, cosicché Bruno ha la possibilità di frequentare per diversi anni scuole straniere.  Segue i corsi del ginnasio in Francia, a Nizza, e consegue il diploma di maturità classica a Tripoli nel 1935.
Fino dai primi anni di studi manifesta una chiara inclinazione per la scrittura, mentre le materie scientifiche e la matematica in particolare costituiscono per lui ostacoli quasi insormontabili.
In compenso molto presto scopre di avere una buona sensibilità artistica nel senso più ampio del termine: assiste di nascosto alle lezioni di pianoforte della sorella Anna, più giovane di lui di tre anni, e impara a suonare come autodidatta; disegna e dipinge con risultati di buon livello, e soprattutto è un lettore onnivoro. Raccoglie una sterminata biblioteca di saggi storici e romanzi, in particolare fra i titoli della collana Medusa di Mondadori, la cui pubblicazione aveva avuto inizio con le prime uscite nel 1933.
Gli anni trascorsi a Tripoli sono quelli della formazione, del passaggio fra adolescenza e giovinezza, che Oddera, in seguito, trasporrà in un romanzo fortemente autobiografico (Bel suol d'amore) non soltanto le tensioni sentimentali e personali di quel periodo, ma anche una visione precocemente disincantata e insofferente del regime politico italiano di quegli anni.
La famiglia si sposta a Napoli, dove Bruno frequenta la facoltà di giurisprudenza e consegue la laurea nel 1939. In questo stesso periodo viene chiamato sotto le armi, alla vigilia dell'entrata in guerra dell'Italia.  Frequenta la scuola ufficiali, al termine della quale è assegnato al reggimento di Fanteria Costieri di stanza in Calabria, con il grado di sottotenente. In seguito, posto di fronte alla scelta fra il fronte russo e quello africano, decide per quest'ultimo, e sarà la sua salvezza: poco prima che il suo reparto venga mandato a destinazione, le sorti della guerra si capovolgono con lo sbarco dell'esercito americano a Salerno, e Oddera verrà assegnato al ruolo di interprete nei rapporti fra esercito italiano e statunitense fino al termine del conflitto.
Il periodo trascorso nell'esercito è fatto di luci e ombre: contrae la malaria, malattia che gli lascerà strascichi fisici per molti anni. Si integra a fatica nell'ambiente maschilista e rigido che lo circonda, e non si trova particolarmente a suo agio nelle vesti di comandante di battaglione, uomo che deve dare ordini ad altri uomini.  In ogni caso in seguito racconterà con sollievo di aver dovuto sparare un solo colpo di pistola durante la guerra: a una mucca che doveva essere abbattuta per utilizzo alimentare. Assiste ai maltrattamenti inflitti a un cane randagio da alcuni soldati e decide di adottarlo: diventeranno inseparabili e Bruno Oddera lo terrà con sé anche tornando alla vita civile. 
Bruno Oddera trasferirà nel suo secondo romanzo, Un'altra vita, molte delle esperienze vissute sotto le armi fino alla vigilia del ritorno a casa.
Il resto della famiglia nel frattempo si era spostato a Milano, dove anche Oddera fa ritorno nel 1945. L'anno successivo entra alla Banca Commerciale Italiana nella cui sede centrale viene assunto come impiegato negli uffici amministrativi, presso cui lavorerà occupandosi dei rapporti con l'estero per i successivi sei anni.
La sua attività di traduttore comincia per caso e informalmente: il padre gli chiede di collaborare con lui alla versione italiana di un  testo tecnico sull'evoluzione storica e le prospettive di sviluppo dei vettori spaziali. Il libro I razzi di Willy Ley (titolo originale Rockets – the future of travel beyond the stratosphere) viene pubblicato nel 1948 dalla casa editrice Bompiani, e la traduzione riporta la doppia firma di Federico e Bruno Oddera. 
Il risultato positivo di questa prima prova fa sì che Oddera, già alla fine degli anni quaranta, e poi all'inizio degli anni cinquanta, riceva diversi incarichi per altre traduzioni, soprattutto da parte di Bompiani e Mondadori.  In questo periodo lavora in banca nell'orario d'ufficio durante il giorno, e dedica le ore serali all'attività di traduttore.
Nel 1952 sposa Mariagrazia Bianchi, che aveva conosciuta a Milano alla fine della guerra: insieme alla giovane moglie e al cane Sabù (pastore belga, successore del trovatello di guerra Ciuppi) si stabilisce nel quartiere dei giornalisti di Milano.
Complice l'inizio del periodo di miracolo economico italiano, presto il numero di traduzioni diventa difficile da gestire in poche ore di attività al giorno, e quando le entrate del suo secondo lavoro gli permettono di mantenere sé stesso e la famiglia appena formata Bruno Oddera lascia l'impiego in banca e da quel momento lavorerà a tempo pieno come traduttore per i successivi quarant'anni.
Negli anni cinquanta affronta già molti titoli impegnativi. Lavora su alcuni saggi, come ad esempio Il comportamento sessuale della donna (meglio conosciuto come Il rapporto Kinsey) di Alfred C. Kinsey, Wardell B. Pomeroy, Clyde E. Martin e Paul H. Gebhard, tradotto per Bompiani nel 1955 con la consulenza scientifica di Alda Bencini, o Io e l'architettura di Frank Lloyd Wright, pubblicato da Mondadori nello stesso anno.
Ma è la narrativa il campo d'azione a lui più congeniale, quello in cui le sue doti di interprete della sensibilità dei singoli autori si possono esprimere nel modo più completo.  In questi primi anni di lavoro traduce, fra gli altri, alcuni titoli di Archibald Joseph Cronin, come La valigetta del dottore e La dama dai garofani che escono per Bompiani rispettivamente nel 1953 e nel 1955. Nel 1956 affronta l'impegno rappresentato dal romanzo Il lungo addio di Raymond Chandler, sempre per  Bompiani.
Corona un sogno traducendo molti romanzi e raccolte di racconti per la collana delle Meduse Mondadori, tra cui alcuni titoli significativi di Pearl Sydenstricker Buck come Cielo cinese nel 1956 e Lettera da Pechino nel 1958. Nel 1959 escono poi in questa stessa collana Gli ultimi fuochi di Francis Scott Fitzgerald, Il nostro agente all'Avana di Graham Greene e Lolita di Vladimir Vladimirovič Nabokov.  
Mentre va aumentando la mole di lavoro, si ingrandisce anche la famiglia: nel 1955 nasce la figlia primogenita Maria Federica, seguita due anni dopo dalla seconda figlia, Nicoletta.
Il lavoro prosegue a ritmo incessante anche nel decennio successivo, in cui, grazie all'accoglienza positiva della critica e al gradimento espresso dagli stessi autori sulla qualità letteraria della versione italiana dei testi originali, Bruno Oddera “fidelizza” alcuni degli scrittori già citati, e ne acquista di nuovi. Per Mondadori escono diversi romanzi di Graham Greene: nel 1962 Il treno di Istanbul e Un caso bruciato, e nel 1966 Una sensazione di realtà e I commedianti. Greene infatti chiede espressamente e ottiene dalla casa editrice che i suoi testi vengano tradotti da Oddera, e anche Nabokov, per un lungo periodo, si affida al suo lavoro: fra il 1962 e il 1969 vengono pubblicati in rapida successione Parla ricordo, Fuoco pallido, Il dono, L'occhio, Pnin, La difesa e Ada, o dell'ardore sempre per Mondadori, sempre dalla penna di Nabokov, sempre nella traduzione di Bruno Oddera.  Uno scrittore molto prolifico Nabokov, ma anche il traduttore italiano teneva bene il ritmo dell'autore!
Di questo decennio occorre citare, fra le altre, alcune importanti uscite nelle Meduse Mondadori: 28 racconti di Francis Scott Fitzgerald, nel 1960; Corri coniglio di John Updike, nel 1961; L’isola di Aldous Huxley, nel 1963; Big Sur di Jack Kerouac, nel 1966.  Anche altri editori milanesi cominciano a richiedere la collaborazione di Bruno Oddera: nel 1965 Feltrinelli pubblica il saggio storico di John Dos Passos A metà secolo, mentre Longanesi gli commissiona molti titoli della prestigiosa collana La gaja scienza, fra i quali spiccano i romanzi dell'autore yiddish Isaac Bashevis Singer; vengono pubblicati Il mago di Lublino nel 1963; Lo schiavo nel 1964; I due bugiardi nel 1965; Gimpel l'idiota nel 1966.  Longanesi nel 1965 pubblica anche il romanzo di Jerzy Kosinski L'uccello dipinto.
Paradossalmente persino un famoso giornalista italiano si avvale della sua collaborazione: nel 1965 Mondadori pubblica il saggio Gli italiani che Luigi Barzini aveva redatto in lingua inglese: il testo viene tradotto in italiano da Bruno Oddera, e il volume esce senza che il suo intervento venga citato in alcun modo.  Barzini però nel corso della conferenza stampa di presentazione del libro rende merito pubblicamente al suo traduttore in incognito, e gli dedica qualche riga di ringraziamento su una copia autografa.
In questo periodo Oddera frequenta alcuni scrittori italiani come Giuseppe Marotta e Pier Paolo Pasolini, e diventa amico di un collega, Luciano Bianciardi. In seguito, fra le conoscenze dell'ambito lavorativo, manterrà un rapporto di amicizia costante soltanto con Paolo De Benedetti, intellettuale, scrittore, poeta e studioso di storia delle religioni, che aveva cominciato a frequentare alla fine degli anni cinquanta alla Bompiani, dove Paolo allora lavorava  come redattore interno.
Negli anni settanta Bruno Oddera continua a tradurre senza pause: è ormai conosciuto e apprezzato nell'ambiente degli addetti ai lavori, e diverse case editrici si affidano a lui costantemente.
Nel 1970 Einaudi pubblica nella sua versione italiana il Ritratto del poeta attraverso le lettere, di Dylan Thomas; nello stesso anno escono per Fabbri editori due famosi romanzi di Joseph Conrad: Il negro del "Narciso" e Tifone; nel 1971 Longanesi stampa due titoli di Henry Miller: Lettere a Anais Nin e Sexus; nel 1976 Sperling & Kupfer dà alle stampe Il Club dei fan, di Irving Wallace; nel 1977 Rizzoli pubblica Le gesta di re Artù e dei suoi nobili cavalieri, di John Steinbeck.
Prosegue anche il lavoro di traduzione dei romanzi dei suoi autori "storici": di Graham Greene vengono pubblicati, nel 1970 In viaggio con la zia, nel 1973 Una specie di vita, nel 1978 Il fattore umano: tutti per Mondadori. Presso questo stesso editore  nel 1974 esce Disperazione di Vladimir Nabokov, e nel 1972 Longanesi pubblica un nuovo titolo di Singer, Nemici: una storia d'amore.
Il rapporto con il mondo del cinema rappresenta anche un vero e proprio tema conduttore delle traduzioni di Oddera in questo decennio. Nel 1972 Mondadori pubblica il romanzo di James Dickey Dove porta il fiume, da cui nello stesso anno viene tratto il film di John Boorman Un tranquillo week-end di paura, interpretato da Jon Voight e Burt Reynolds, e in cui lo stesso Dickey partecipa alla sceneggiatura e ricopre il ruolo dello sceriffo. L'anno successivo esce per Sperling & Kupfer l'autobiografia di David Niven, La luna è un pallone, memorie. Rizzoli nel 1976 pubblica la traduzione italiana del romanzo del 1962 di Ken Kesey  One flew over the cukoo's nest (Qualcuno volò sul nido del cuculo), grazie al successo ottenuto l'anno prima dal film omonimo di Miloš Forman, interpretato da Jack Nicholson. È del 1977 la traduzione del romanzo di Robert Katz Cassandra Crossing, edito da Rizzoli,  che pubblica il libro in Italia dopo l'uscita del film interpretato da Sophia Loren e Burt Lancaster. Sempre nel 1977 Bompiani dà alle stampe il best seller di Coleen McCullough Uccelli di rovo, che è ancora reperibile oggi nelle librerie avendo raggiunto la ventiduesima edizione, e da cui nel 1983 è stata tratta l'omonima serie televisiva.
Gli anni Ottanta si aprono con la versione italiana di Oddera del romanzo di Graham Greene Il dottor Fischer a Ginevra, ovvero la cena delle bombe, che esce nel 1980 per Mondadori.  È il primo titolo di una piccola serie di romanzi di Greene in questo decennio: lo seguono infatti nel 1981 Vie di scampo; nel 1982 Monsignor Chisciotte e nel 1985 Il decimo uomo. Nel 1981 escono anche il romanzo Baby driver, di Jan Kerouac, tradotto per Rusconi, Lauso il cristiano, di Mika Waltari, e il primo romanzo di Gary Jennings, L'azteco, ponderoso best seller pubblicato da Rizzoli e vincitore del premio Bancarella nell'anno successivo. 
Segue la traduzione italiana del secondo romanzo di Jennings, Il viaggiatore, che verrà pubblicato da Rizzoli nel 1984. 
Fra il 1982 e il 1987 Mondadori gli affida una serie di traduzioni di classici per una collana illustrata rivolta a giovani lettori; si tratta di titoli già molto conosciuti e diffusi, che vengono riproposti in una versione particolarmente curata.  Vengono pubblicati: Le avventure di Tom Sawyer e Il principe e il povero di Mark Twain; Kim di Rudyard Kipling; Tre uomini in barca di Jerome Klapka Jerome; Cime tempestose di Emily Brontë e infine David Copperfield e Le avventure di Oliver Twist di Charles Dickens.
Bruno Oddera è morto nel 1988 per un male incurabile, non avendo ancora compiuto settantun anni. Nella sua macchina per scrivere restava inserita una pagina scritta a metà della traduzione a cui stava lavorando in quel periodo: Acres in the sky, di Adrien Lloyd, che più tardi venne portata a termine dalla moglie Mariagrazia.

Giordano Bruno Zilli (Finale Marina, 11 aprile 1909 – Reggio Emilia, 10 novembre 1981) è stato un arbitro di calcio italiano.
Dalla natia Liguria, era nato a Finale Marina oggi Finale Ligure, si trasferisce a Reggio Emilia dove inizia anche la carriera di arbitro nella sezione arbitrale di Reggio Emilia, partendo dalle categorie inferiori, a trentuno anni il 17 novembre 1940 dirige a Padova la prima partita in Serie B, era Padova-Fanfulla (3-3), dopo un paio d'anni arriva a dirigere nella massima serie, l'esordio a Trieste il 1º novembre 1942 dirigendo Triestina-Bari (1-1), in otto stagioni dal 1942 al 1950 dirige 37 partite di Serie A, l'ultima direzione nella massima serie a Genova il 29 gennaio 1950, l'incontro Genoa-Palermo (1-0).
 Carlo Fontanelli, La biblioteca del calcio, la vendetta emiliana, i campionati italiani della stagione 1940-41, GEO Edizioni, 2004,  pp. 50.
 Carlo Fontanelli, La biblioteca del calcio, Livorno il sogno infranto, i campionati italiani della stagione 1942-43, GEO Edizioni, 2002,  pp. 12.

Brusicco è una contrada di Sotto il Monte Giovanni XXIII, paese in provincia di Bergamo, che ha acquistato notorietà perché vi nacque Angelo Giuseppe Roncalli, Papa Giovanni XXIII. Da anni è diventato luogo di devozione e meta ogni anno di migliaia di pellegrini: a Brusicco è possibile visitare la casa natale di Papa Giovanni e la piccola chiesa di Santa Maria Assunta (del XV secolo) dove il futuro pontefice fu battezzato. Sul retro della casa natale sorge il seminario del PIME (Pontificio Istituto Missioni Estere).
Brusicco in realtà non è una località di Sotto il Monte, ma una semplice via dove è situata appunto la chiesa di Santa Maria Assunta in Brusicco dove fu battezzato Angelo Roncalli, futuro Papa Giovanni XXIII.

È stato campione di muay thai del World Muay Thai Council (WMC) nel 2006 e due volte campione di K-1 MAX nel 2004 e 2006; ha vinto inoltre il prestigioso torneo S-Cup di shoot boxing nel 2010.
Buakaw è stato anche un calciatore professionista ed ha militato nella Regional Division 2 League con il club RBAC F.C..
Nato sotto il nome di Sombat Banchamek, ha iniziato la sua carriera di lottatore all'età di 8 anni, prima partecipando agli incontri nella sua città natale, Surin, nel nord-est del paese, e poi trasferendosi a Bangkok all'età di 15 anni. Da questo punto della sua vita, fino al 2012, lotta sotto il nome di Buakaw Por. Pramuk, nome anche della palestra che frequenta (come da abitudine in Thailandia).
Buakaw ha iniziato a collezionare vittorie nei diversi campionati nazionali di Muay Thai, ma ha avuto il suo debutto internazionale nel 2004 quando ha preso parte per la prima volta al K-1 MAX World championship, una delle più importanti competizioni mondiali di kickboxing. Il debuttante Buakaw vinse quell'edizione.
Ha partecipato nuovamente al K-1 nel 2005 ma, pur arrivando in finale, è stato sconfitto dall'olandese Andy Souwer.
Ha avuto la sua rivincita l'anno successivo, quando, affrontando nuovamente in finale Souwer, lo ha mandato KO e si è laureato nuovamente campione di K-1, divenendo inoltre il primo lottatore ad essersi aggiudicato il titolo per due volte.
Lo storico terzo titolo gli è sfuggito nel 2007, venendo sconfitto ai quarti di finale da Masato per decisione unanime.
Nel 2008 subisce la sua prima sconfitta per KO nel K-1 MAX World Championship contro Yoshihiro Sato, dopo aver subito una ginocchiata sinistra al fegato, una serie di pugni e poi finito con un gancio destro.
Nel torneo del 2009 supera nel primo turno il brasiliano Andre Dida e nei quarti di finale ha la meglio anche sul fuoriclasse olandese Nieky Holzken, ma in semifinale si arrese a Andy Souwer in un combattutissimo incontro.
Nel 2014 Buakaw rimane ancora sotto contratto con una ridimensionatissima K-1 quando tutti i migliori atleti erano passati alla Glory.
Nel torneo di quell'anno supera per KO lo spagnolo David Calvo, nei quarti di finale vince ai punti contro il cinese Zhou Zhipeng ed in semifinale ha la meglio anche sul sudcoreano Lee Sung-Hyun.
In finale affrontò il tedesco Enriko Kehl e dopo i tre round regolamentari l'incontro terminò in parità, imponendo agli atleti un quarto round supplementare: a quel punto per motivi contrattuali Buakaw si rifiutò di tornare nel ring, lasciando la vittoria all'avversario.
Nel 2010 non partecipa al K-1 MAX World championship ma entra nel torneo S-Cup di shoot boxing, nel quale Andy Souwer è tre volte campione. Souwer viene sconfitto in semi finale da Toby Imada. Buakaw sconfigge Imada con un TKO nel secondo round e vince così il torneo S-Cup.
Nel Thai Fight 70kg del 2011 vince la semi-finale con KO al terzo round con una gomitata contro Mickael Piscitello e il 18 dicembre 2011 vince il titolo Thai Fight 70kg Tournament sconfiggendo Franki Giorgi per decisione unanime.
Dal 1º marzo 2012 lascia la sua palestra, la Por. Pramuk Gym. Attraverso un'apparizione televisiva sul talk show Thai TV fa sapere che il motivo del suo abbandono è stato causato da gravi problemi insorti dal 2009 con la sua palestra.
Il 17 marzo 2012, lo sponsor Yokkao Boxing annuncia tramite Twitter che Buakaw tornerà ad allenarsi e si riferiscono a lui chiamandolo Buakaw Banchamek. Torna ad allenarsi nella sua nuova palestra, Banchamek Gym, il 22 marzo 2012. Il 17 aprile 2012 era in programma la sfida contro Mickäel Cornubet al Thai Fight 2012, ma con un colpo di scena, combatte con il russo Rustem Zaripov, vincendo per KO.
Il 18 luglio 2013, viene annunciato che Buakaw, dopo un periodo in cui gli sono stati negati i combattimenti per questioni legali con Thai Fight, tornerà a combattere.
Il 15 luglio ha infatti fatto sapere al tribunale, tramite il suo avvocato che intende terminare il suo contratto con Thai Fight.
Il 28 luglio 2015, Buakaw perde ai punti la semifinale del torneo TopKing World Series contro il Russo Khayal Dzhaniev e viene tagliato sulla testa dai gomiti del Russo.
Nel 2010, Buakaw partecipa al film di arti marziali Samurai Ayothaya, basato sulla vita di Yamada Nagamasa.

Bückeburg è un comune tedesco,  nel circondario della Schaumburg, nel land della Bassa Sassonia, al confine con il Renania Settentrionale-Vestfalia. Un tempo era la capitale del piccolo principato di Schaumburg-Lippe. È situato vicino alle pendici settentrionali della catena del Weserbergland ed ha una popolazione di 20.674 abitanti.
Il palazzo di Bückeburg (Schloss Bückeburg) fu la residenza dei Principi di Schaumburg-Lippe. Anche se la famiglia regnante perse il potere politico nel 1918, ancora oggi vi abitano. Il palazzo, di cui una parte è aperta al pubblico, è uno dei principali punti di interesse turistico e ospita importanti opere d'arte e un'importante biblioteca. La storia della sua costruzione si svolge in 700 anni, con contributi importanti alla sua architettura risalenti al XVI, XVII e XIX secolo. 
Il Mausoleo reale, nel cortile del palazzo, è aperto al pubblico. Costruito nel 1915 in stile neo-romanico, sulla falsariga del Pantheon, è il più grande sepolcro privato ancora in uso. La cupola è ornata da un mosaico d'oro impressionante, il secondo più grande del suo genere, dopo quello della cattedrale di Santa Sofia.
Bückeburg è anche sede del Museo dell'elicottero, che espone i disegni dei primi oggetti volanti di Leonardo da Vinci e 40 elicotteri reali. L'esercito tedesco e la Scuola Aviatori dell'Esercito utilizzano la base aerea di Bückeburg ancora oggi.
La Chiesa Comune di Bückeburg (Bückeburger Stadtkirche) è stata una delle prime chiese luterane costruite dopo la Riforma. È nota per il suo pulpito e in particolare per i bronzi riccamente decorati, dall'artista olandese Adriaen de Vries.
Il compositore Johann Christoph Friedrich Bach (1732-1795), figlio di Johann Sebastian Bach, ha lavorato presso Bückeburg dal 1751 fino alla sua morte, prima come suonatore di clavicembalo, e, successivamente (dal 1759), come Maestro di Cappella della Hofkapelle. Bach è stato sepolto nel cimitero del Stadtkirchengemeinde-Bückeburg.
Bach mise in musica numerosi testi di Johann Gottfried Herder, che presso la corte di Bückeburg svolgeva la funzione di sovrintendente e  predicatore capo.
Fino a poco tempo fa a Bückeburg risiedevano molti sudditi del Regno Unito, essendo stata precedentemente una guarnigione britannica. Case inglesi si trovano nella periferia di Bückeburg, ma oggi il loro numero è sceso a meno di 50. La maggior parte dei britannici di Bückeburg lavorava presso l'ospedale milirae britannico, e presso la scuola inglese di Prince Rupert a Rinteln, fino alla chiusura avvenuta nel luglio 2014.

Buffy l'ammazzavampiri (Buffy the Vampire Slayer) è una serie televisiva statunitense horror-action prodotta tra il 1997 e il 2003 e scritta da Joss Whedon, già autore dell'omonimo film del 1992 che costituì un insuccesso commerciale, e la cui trama fu ripresa per la nuova serie televisiva.
La protagonista eponima della serie è Buffy Summers, ragazza di Los Angeles cui è affidato il ruolo di cacciatrice di vampiri, demoni e forze del male, assistita da un gruppo di amici, la Scooby Gang che la sostiene nella lotta.
L'intera serie consiste di 144 episodi ripartiti su 7 stagioni (la prima di 12 episodi, le altre di 22); negli Stati Uniti il primo episodio della serie fu trasmesso il 10 marzo 1997 e l'ultimo il 20 maggio 2003.
Originariamente trasmesso negli Stati Uniti da WB, nelle sue prime stagioni Buffy tenne testa in termini di audience alle serie prodotte dagli altri quattro grandi network nazionali, ABC, NBC, CBS e Fox nonostante la sproporzione di dimensioni.
Quando il 17 settembre 2006 WB cessò le trasmissioni Buffy fu riconosciuta da TV News come la «serie più memorabile» trasmessa dall'emittente, nonché terza assoluta in tale classifica dopo Star Trek e The X-Files.
Lo sceneggiatore Joss Whedon, parlando della creazione della serie televisiva, rivela che Rhonda, la cameriera immortale era per lui la prima incarnazione del "concetto Buffy", la semplice idea di una donna qualunque che sembra essere del tutto insignificante, ma che in realtà si scopre essere straordinaria. Questo precoce e realizzabile progetto vedeva quindi al centro una donna determinata e sicura, che fosse considerata eroina e soddisfacesse l'orgoglio femminista. Nel 1988 Whedon vendette lo script alla Sandollar Production, che, nel 1991, lo proposero a Kaz e Fran Rubel Kuzui che lo accettarono alla condizione che il film fosse stato diretto da Fran. I Kuzui convinsero la 20th Century Fox a finanziare il film, la cui protagonista fu interpretata da Kristy Swanson, per 9 milioni di dollari in cambio dei diritti di distribuzione mondiale. La regista Fran Rubel Kuzui concepì il film come una visione dei vampiri nella cultura pop degli anni novanta, in disaccordo con Whedon. L'industria cinematografica l'aveva annunciato come un grande successo e arrivò nelle sale americane il 31 luglio 1992. Le aspettative erano forse esagerate, ma di fatto il film è ritenuto un flop. La trama del film resta comunque il modello dell'omonima serie che lo seguirà; le vicende del lungometraggio saranno, infatti, utilizzate nello sviluppo della trama della serie televisiva. Il film parla di Buffy Summers, tipica ragazza americana che rispecchia l'archetipo della cheerleader: bella, popolare, un po' svampita, concentrata unicamente sulla moda e vicende amorose (questo ritratto sarà utilizzato allo stesso modo nel serial per la presentazione di Buffy prima che ricevesse la "chiamata"). Un giorno viene avvicinata da Merrick, un signore che si presenta come suo Osservatore e le annuncia il suo nuovo destino di Cacciatrice: in ogni generazione una ragazza viene prescelta per affrontare da sola i vampiri, i demoni e le forze dell'oscurità; dopo la morte dell'ultima ammazzavampiri, la nuova prescelta è Buffy (questo avvicendamento sarà la spiegazione del ruolo della cacciatrice anche nella serie).
Nonostante l'insuccesso al botteghino le vendite delle versione home video erano più soddisfacenti e Fran Rubel Kuzui e Gail Berman (che era stato il produttore esecutivo del film) contattarono Whedon chiedendogli se sarebbe stato interessato a produrre uno show televisivo basato sulla stessa storia del film. Whedon ha raccontato: «Dissero, "Vuoi dar vita a uno show?" E pensai, "La scuola superiore come un film horror" ... e così è come glielo vendetti. Decise inoltre che la metafora sarebbe stata il punto forte della serie e così la serie acquisì una struttura complessa e molteplici livelli di lettura. Sotto i toni da commedia teen-horror si nasconde infatti un serial in grado di indagare intenzionalmente la complessità dei rapporti tra le persone e gli elementi fantastici e soprannaturali fungono da metafore attraverso cui vengono descritte condizioni dell'uomo quali la solitudine, il rimorso, il potere, l'amore, la depressione, l'odio.
Tutto questo, unito ad un uso moderno del linguaggio televisivo, concretizzatosi nell'argutezza dei dialoghi e negli innumerevoli riferimenti alla cultura pop, fa ritenere da alcuni che Buffy The Vampire Slayer sia una pietra miliare dell'intrattenimento seriale. Whedon così procedette alla scrittura di un filmato di 25 minuti che fu presentato come episodio pilota a varie emittenti televisive, tra cui la Warner Bros., che infine la comprò. Quest'ultima promosse la messa in onda della première con un montaggio di alcune clip riguardo alla storia di Buffy.
Così negli Stati Uniti il 10 marzo 1997 decolla la serie che durerà fino al 20 maggio 2003. Dapprima la serie viene messa in onda dal network della Warner Bros., poi, una volta trasmesse le prime cinque stagioni, viene trasferita su United Paramount Network (UPN) per le ultime due stagioni. In Italia si è dovuto invece aspettare fino all'11 giugno 2000, quando fu lanciato il primo episodio su Italia 1, dove verranno trasmesse tutte le sette stagioni. La serie termina il 1º febbraio 2005. In Italia è replicata da Italia 2 e Fox nel 2011, da MTV nel 2012 e da Spike TV nel 2019. Buffy, nonostante il successo negli Stati Uniti, Francia e Germania, ha però subito la sorte di molte altre serie con tagli, adattamenti e doppiaggi approssimativi e orari di trasmissione poco appetibili. In particolare, è stata oggetto di varie discussioni la molto sospetta censura e cancellazione da parte di Italia 1 dell'episodio "New Moon Rising", in cui le due streghe Willow e Tara si dichiarano apertamente lesbiche.
Durante la messa in onda della settima stagione in America, Sarah Michelle Gellar annunciò a Entertainment Weekly che non era intenzionata a sottoscrivere il contratto per la partecipazione a una ottava stagione: «[Quando] iniziammo ad avere un'annata difficile, quest'anno, pensai: "così è come voglio uscire, al top, al nostro meglio"». Whedon e UPN parlarono di considerare potenziali serie spin-off che non avessero richiesto la partecipazione di Sarah, inclusa una mormorata serie su Faith, ma a niente di questo fu prestata ulteriore attenzione.
La serie appartiene a diversi generi cinematografici, come horror, arti marziali, urban fantasy, drammatico e splatter. La serie, in via del tutto eccezionale, ha avuto, nella sesta stagione, un episodio musical, ovvero La vita è un musical.
La trama di Buffy è raccontata sotto forma di serie televisiva, dove in ciascun episodio si sviluppa un intreccio indipendente, che generalmente si riallaccia a una trama più grande. A sua volta, la trama si divide in stagioni, contraddistinte dalla presenza e dall'eliminazione (non necessariamente la sua morte) di un grande antagonista, ogni volta diverso.
Arriva nella piccola cittadina di Sunnydale Buffy Summers, una giovane ragazza appena trasferitasi con la madre da Los Angeles, città da cui aveva preferito andarsene dopo l'espulsione dalla scuola che lì frequentava, a causa dell'incendio che Buffy appiccò nella palestra per eliminare dei vampiri. La ragazza, infatti, è la prescelta per il ruolo di Cacciatrice, ovvero colei che, unica nella sua generazione, ha il dovere di combattere, con la sua straordinaria forza, i demoni che cercano di riscattarsi e riportare la loro supremazia nel mondo. Si accorge ben presto di non essersi affatto lasciata i problemi alle spalle, perché già il primo giorno delle superiori, al Sunnydale High, fa la conoscenza di Rupert Giles, il suo Osservatore, che utilizza il ruolo di bibliotecario del liceo come copertura. A questo punto, per Buffy ricomincia la lotta contro il male, che ha la sua massima concentrazione proprio sotto le fondamenta della scuola, dove si trova la terrificante Bocca dell'Inferno, un portale che sprigionerebbe tutto il male demoniaco sulla Terra e che costituisce l'obiettivo del tanto anziano quanto potente vampiro della zona, chiamato Il Maestro. All'interno della scuola, Buffy stringe una forte amicizia con due compagni, Willow Rosenberg e Xander Harris, tra i pochi a sapere delle doti segrete della Cacciatrice e che l'aiuteranno nell'annientamento del terribile nemico. Di rilievo è anche la controversa relazione che Buffy instaura con Angel, un vampiro maledetto con la sua stessa anima, afflitto infatti dal rimpianto delle numerose torture e uccisioni, perpetrate ai danni delle sue vittime. Fa da sfondo alla serie l'esilarante personalità di Cordelia Chase, la ragazza più popolare del liceo, particolarmente snob e infastidita dallo strano comportamento della compagna Buffy.
Due nuovi potenti vampiri, Spike e la compagna Drusilla, giungono a Sunnydale per assumere il controllo della cittadina, mentre compare Kendra, la nuova Cacciatrice, generata dal momentaneo soffocamento di Buffy, durante il definitivo combattimento contro il Maestro, ma che presto rimane vittima di Drusilla. Xander è coinvolto in un affiatato intreccio amoroso con Cordelia, mentre per Willow inizia una fortunata storia d'amore col nuovo arrivato Oz, chitarrista di una popolare band della scuola, che cela la sua natura di licantropo. Accade, però, che in un'appassionata notte d'amore con Buffy, Angel perde la sua anima umana e torna a essere Angelus, il vampiro spietato e sadico che terrorizzò l'Europa. In un momento di estrema difficoltà, Buffy è costretta ad ucciderlo e, sconvolta dagli ultimi eventi, tra cui la dichiarazione del suo ruolo alla madre, decide di lasciare da sola e in silenzio la città.
Buffy fa ritorno a Sunnydale, e dopo un breve periodo di adattamento, con sua madre, con la sua figura paterna Giles, con il suo migliore amico Xander e la sua migliore amica Willow (con cui, per far pace, ha uno scherzoso ma pesantissimo scambio di insulti), torna a condurre la vita di prima. Angel viene catapultato misteriosamente dall'Inferno sulla Terra e, dopo aver superato la bestialità che l'aveva pervaso, Buffy recupera la storia con lui e lo reintegra nel gruppo. I rapporti tra Xander e Cordelia sono compromessi da un bacio dato da lui all'amica Willow, la quale però non perderà il più comprensivo Oz. Alla morte di Kendra, il ruolo di nuova Cacciatrice contemporanea a Buffy viene affidato a Faith Lehane, che dapprima si presenta spaventata dalla morte dell'ultimo suo Osservatore, poi, a metà tra odio e invidia nei confronti della vita di Buffy, si lascia tentare dal potere offertole dal terrificante nuovo sindaco della cittadina, Richard Wilkins. Quest'ultimo, episodio per episodio, cercherà di realizzare il suo malvagio piano di distruzione, che farebbe scatenare l'apocalisse sulla Terra. La stagione si conclude con l'eliminazione del grande nemico e con la distruzione del Sunnydale High. Al termine dell'ultimo combattimento, si colloca l'uscita di scena per Angel, il quale, convinto di evitare la felicità di Buffy, si trasferirà a Los Angeles per mettere fine all'impossibile storia d'amore tra i due.
Da questo punto inizia, in parallelo alle stagioni successive, lo spin-off Angel.
L'estate è finita, e Buffy e Willow si iscrivono all'UC di Sunnydale. Xander, tornato a casa dopo un fallito viaggio per il continente, inizia casualmente a frequentare Anya, un demone della vendetta, ora umana e privata dei suoi poteri, causa di diversi guai nella puntata Il desiderio, nella terza stagione. Oz lascia la città, dopo aver tradito Willow ed essersi dimostrato incapace di contenere la sua indole demoniaca. Dopo giorni di sconforto, Willow fa la conoscenza di Tara Maclay, una strega già da tempo praticante; con l'andare del tempo, scoppia l'amore tra le due. Da qui, Willow inizierà ad accrescere significativamente la sua esperienza con la magia. Nel frattempo, Buffy, a seguito di una breve quanto dolorosa storia d'amore con un compagno di scuola, si innamora di Riley Finn, che poi si scopre appartenente al corpo para-militare denominato «L'organizzazione», estremamente top-secret, la cui sede è situata al di sotto della stessa università e guidato da Maggie Walsh, professoressa di psicologia. Spike fa ritorno a Sunnydale, dopo l'allontanamento da parte di Buffy e la rottura con la compagna Drusilla. Prontamente, però, viene sottoposto all'impianto, da parte dell'Organizzazione, di un particolare microchip, capace di dissuaderlo dall'attaccare gli umani. Con l'avanzare degli episodi, emerge poi la vera finalità dell'Organizzazione, ovvero non combattere le forze del male, affiancando Buffy nella sua lotta, bensì assecondare i malvagi piani della Walsh. Quest'ultima, infatti, provvedeva alla raccolta delle membra di demoni, catturati dalle sue forze armate, per dar vita ad Adam, un ibrido umano e demone che, appena entrato in funzione, toglie la vita alla stessa dottoressa, per poi seminare il terrore nell'intera Sunnydale. Verrà annientato dalla collaborazione del gruppo e l'Organizzazione verrà smantellata.
Fa l'entrata nella serie un nuovo importante personaggio: Dawn Summers, ovvero la sorella di Buffy. A parte un'eccezionale citazione in Il morso del vampiro, la sua inspiegabile comparsa avviene esclusivamente nel secondo episodio della stagione. Procedendo con gli episodi, viene rivelata la vera natura di Dawn: un misto di energia e luce, chiamato «La Chiave», un mezzo per aprire un portale intradimensionale, tanto bramato da Glory, una malvagia dea ultraterrena, scacciata dal suo universo e alla disperata ricerca di un modo per ritornarci. A far da sfondo a questa stagione, c'è quindi la progressiva smentita e ricostruzione dei ricordi della famiglia di Buffy e del gruppo di suoi amici, che vedono Dawn come sorella di Buffy da sempre. Nel frattempo, si scioglie la storia tra Buffy e Riley, che parte in missione per l'esercito, Xander e Anya si fidanzano ufficialmente, mentre Spike inizia a provare dei sentimenti per la Cacciatrice. Le sorelle Buffy e Dawn devono anche affrontare la morte della madre Joyce, dovuta a un tumore al cervello. La stagione termina con l'uccisione della seconda identità di Glory, ovvero quella umana, mentre Buffy sacrifica la sua vita per chiudere il portale intradimensionale aperto dal sangue di Dawn.
Buffy risorge attraverso un potente incantesimo, realizzato da Willow, Tara, Xander e Anya. Al ritorno, Buffy attraversa un lungo periodo in stato confusionale e depressivo, aggravato dalla difficile condizione economica che affligge la famiglia, ormai ridottasi alle sole Buffy e Dawn. Dopo aver tentato di riprendere gli studi, Buffy si confida con Spike, l'unico che sembra riuscire a capirla, e anche lei a capire lui, violento come lei. La situazione, già di particolare intimità tra i due, li porterà a finire a letto insieme, sfociando in una storia d'amore intensa ma degradante, agli occhi della stessa Buffy. Questo quadro di malessere viene aggravato quando quest'ultima confessa a tutti di essere stata strappata dal Paradiso, per colpa dei suoi stessi amici, per essere riportata nell'Inferno terrestre. Tra Willow e Tara si crea un'incomprensione, motivata dall'abuso che la prima fa della magia, al punto da dimostrarsi pericolosa per tutto il gruppo e decidendo così di astenersi dalle pratiche magiche. Nel frattempo, i "Troika", un trio di nerd, composto da Warren Meers, Jonathan Levinson e Andrew Wells, tenta di realizzare il piano di conquista del mondo. Così, i tre procurano diverse seccature, fino a che, accidentalmente, uccidono Kathrina, una ex di Warren. Il giorno delle nozze, Xander abbandona Anya prima della celebrazione, spingendola a riottenere i poteri di demone della vendetta per vendicare il suo dolore. Intanto, la scoperta, da parte di Buffy, dell'omicidio commesso dal trio, porta prima alla denuncia e poi all'arresto di due dei tre componenti, inducendo Warren a giurare vendetta contro Buffy. Giunto a casa sua per ammazzarla, finisce per uccidere solo Tara, provocando l'ira di Willow, la quale rompe la promessa, prima togliendo dolorosamente la vita a Warren, torturandolo e infine scuoiandolo vivo, e poi mietendo vittime per tutta Sunnydale. Alla fine, Xander scongiura il tentativo dell'amica Willow di portare nell'oblio il mondo mentre Spike, dopo essere stato lasciato da Buffy e aver tentato, in preda alla disperazione, di violentarla al suo ennesimo rifiuto, lascia la città per trovare un demone capace di restituirgli l'anima.
Buffy viene assunta come consulente nel nuovo Sunnydale High, da poco ricostruito, mentre Dawn inizia lì il suo primo anno accademico. Il preside è a conoscenza di tutti i segreti della Cacciatrice, essendo figlio lui stesso di un'ammazzavampiri, uccisa dallo Spike malvagio, diversi anni prima. Proprio Spike approfitta di questo momento per tornare a Sunnydale, dopo una serie di sfide per riappropriarsi della sua anima, così da riconquistare il cuore ostile della Cacciatrice. Willow fa ritorno da un programma per renderla capace di controllare la sua magia. Gli amici sono però ancora turbati dagli ultimi eventi e Anya dopo aver evocato dei potentissimi demoni ragno che hanno fatto strage di 10 cattivi ragazzi che hanno torturato una loro amica decide di ritornare mortale e cancellare la strage che ha fatto, mentre Jonathan ed Andrew hanno espatriato in Messico per evitare la condanna di omicidio. Si arriva così alla decisione di Jonathan, che torna con l'amico a Sunnydale, dove viene accoltellato dalla stessa forza maligna che l'aveva tratto in inganno fino a lì. Si tratta del Male Supremo, denominato Il Primo, un'entità inconsistente, capace solo di assumere le sembianze di persone decedute e intento ad aprire in modo definitivo la Bocca dell'Inferno e sprigionare le forze malvagie in essa presenti. Per Buffy inizia quindi una ricerca d'informazioni sul suo conto, durante la quale viene a conoscenza del fatto che ha mietuto diverse vittime nel mondo, tutte potenziali Cacciatrici, ovvero ragazze destinate a succedere a Faith. Ne raduna così il più possibile da lei, ma le vittime restano innumerevoli. Intraprende un programma di allenamento per ognuna di esse, tra cui Kennedy, innamorata di Willow e ricambiata, anche se il ricordo di quest'ultima dell'ormai andata Tara provoca spiacevoli e drammatiche apparizioni e fenomeni vari. Al gruppo collabora anche Andrew, in cerca di redenzione, e Faith, rabbonita dal lungo periodo di distanza. Nel frattempo, si presenta Caleb, ex pastore protestante, arrogante, misogino e perverso, alleato con il Primo. La serie termina con la morte di Anya, con il sacrificio della propria vita da parte di Spike, a cui Buffy dichiara il suo amore, e con la conseguente esplosione della Bocca dell'Inferno.
Sono state realizzate sette stagioni della serie, per un totale di 144 episodi.
Joss Whedon è stato il produttore esecutivo per tutta la durata della serie, ma è stato anche show runner delle prime cinque stagioni della serie, dal 1997 al 2001, un ruolo che lo ha visto scrittore di testa e responsabile per ogni aspetto della produzione. Quest'incarico verrà poi assegnato a Marti Noxon per la produzione delle ultime due stagioni, dal 2001 al 2003. Joss Whedon si è occupato però della direzione e della sceneggiatura della serie, accanto alla lavorazione su Fray, Angel e Firefly. Fran Rubel Kuzui e suo marito, Kaz Kuzui, sono riconosciuti come produttori esecutivi, ma non sono stati direttamente coinvolti nello spettacolo: infatti, il credito, i diritti e il franchising sono attribuiti loro per il finanziamento del progetto, la produzione della serie e la direzione del film di Buffy.
La sceneggiatura fu affidata a Mutant Enemy, una società di produzione cinematografica fondata da Whedon nel 1997. I maggiori meriti per le sceneggiature sono riconosciuti a Steven S. DeKnight, Jane Espenson, David Fury, Drew Goddard, Drew Greenberg, Rebecca Rand Kirshner, Marti Noxon e Doug Petrie. Jane Espenson spiegò come avvenne la scrittura delle sceneggiature: in primo luogo, gli scrittori parlarono dei problemi emotivi che Buffy Summers è costretta ad affrontare, per via del suo ruolo di Cacciatrice, e come riesce a superarli. Poi, ciò che ne scaturiva veniva articolato e «spezzettato» in atti e scene. Le pause tra una scena e l'altra furono concepite per intrigare lo spettatore, in modo che questi seguisse l'avvicendamento che riprendeva nell'episodio successivo. Gli scrittori compilarono collettivamente le scene tra cui intercorrono queste pause, arricchendo la trama che ne risultava. La mappatura dei loro progressi veniva segnata su una lavagna bianca, con descrizioni di ogni scena. Una volta realizzato lo spezzone, si affidava ad un autore lo schema per l'episodio, che poi veniva controllato da Whedon o Noxon. Lo scrittore procedeva allora alla scrittura dell'intera sceneggiatura che, passando attraverso una serie di bozze, veniva velocemente riscritta dallo show writer e il testo veniva poi utilizzato per il lancio della puntata.
A Sarah Michelle Gellar venne affidato il ruolo principale della serie. Era precedentemente apparsa in La valle dei pini nel ruolo di Kendall Hart Slater e in Swans Crossing nel ruolo di Sydney Rutledge. La Gellar era già conosciuta per un Emmy Award da lei vinto a diciotto anni, nel 1995 e altre numerose nomine per Young Artist Award. Nel 1996, durante la prima settimana di audizioni, era stata inizialmente scelta per interpretare Cordelia Chase.Alyson Hannigan è stata l'ultima dei quattro personaggi più importanti ad essere ingaggiata. Seguendo il suo ruolo in Ho sposato un'aliena, è apparsa in diversi spot e come assistente di show televisivi, durante gli anni novanta. Nel 1996, il ruolo di Willow Rosenberg fu dato inizialmente a Riff Regan, che interpretò il personaggio nell'episodio pilota, mai andato in onda, di Buffy, ma, dopo l'audizione della Hannigan, la scelta del cast venne rivista. Descrisse la sua presentazione, in un'intervista, attraverso il racconto di un particolare momento dell'audizione: Willow racconta a Buffy che la sua Barbie le fu rubata da piccola, e Buffy le chiede cosa ne era stato, se la riebbe mai. Willow allora rispose: «In parte». A quel punto, capì di esser riuscita a rendere la cosa davvero divertente. Questo atteggiamento delineò il personaggio. Questo episodio, inoltre, le servì per accaparrarsi il ruolo definitivo di Willow.A differenza di altri personaggi frequenti della serie, Nicholas Brendon godeva di poca esperienza nel campo dello spettacolo al livello di recitazione, ma molta in diversi altri posti di lavoro, come assistente di produzione, assistente idraulico, custode veterinario, fattorino, assistente cameriere. Dovette affrontare, infatti, un lungo periodo per risolvere il proprio problema di balbuzie. Dopo quattro giorni, per lui era stato già deciso il ruolo di Xander Harris nella serie.
Anthony Head aveva già una carriera di successo come cantante e testimonial. Negli Stati Uniti, era però già più conosciuto per una sequenza di dodici spot, con Sharon Maughan, per la Nescafé.
Buffy Anne Summers (stagioni 1-7), interpretata da Sarah Michelle Gellar, doppiata da Barbara De Bortoli.Protagonista della serie, è una Cacciatrice. Ha sedici anni nella prima stagione, ha una forte personalità ed è un ottimo leader sebbene decisamente meno intelligente dei suoi colleghi Willow e Giles. Secondo Spike è una delle migliori cacciatrici di sempre. Ha avuto una storia importante con Angel nelle prime tre stagioni, nelle seguenti due esce con Riley Finn, soldato dell'Organizzazione, e nelle ultime due vive una relazione travagliata con Spike, che nella sesta stagione è puramente sessuale.
Xander Harris (stagioni 1-7), interpretato da Nicholas Brendon, doppiato da Niseem Onorato (st. 1-5) e Christian Iansante (st. 6-7).Membro della gang, amico d'infanzia di Willow, è l'unico personaggio senza poteri sovrannaturali, sebbene abile combattente, anche se si ritiene che sia il "cuore" della squadra. È solito sdrammatizzare e fare battute sarcastiche. Nella seconda stagione inizia una storia con Cordelia Chase che finisce nella terza. Dalla quarta si frequenta con Anya Jenkins, che termina quando Xander la lascia all'altare nella sesta stagione.
Willow Rosenberg (stagioni 1-7), interpretata da Alyson Hannigan, doppiata da Myriam Catania.Migliore amica di Buffy, ha la sua stessa età. È molto intelligente ed estremamente capace come hacker, nella terza stagione inizia ad interessarsi alla magia, diventando una potentissima strega nelle seguenti stagioni. La sua personalità subisce una notevole evoluzione nel corso della serie, dato che da timida e introversa ragazzina diventa una donna fiera e sicura di sé. Nella seconda stagione ha una relazione con Oz, che termina nella quarta in seguito alla sua partenza. In seguito Willow si scopre omosessuale e inizia una storia con Tara, strega e lesbica come lei. Come Giles, non ha scrupoli a usare la magia nera per i suoi fini, anche se a scopi (tendenzialmente) positivi. All'università segue corsi di psicologia e sociologia, mentre Tara è più portata verso le arti.
Cordelia Chase (stagioni 1-3), interpretata da Charisma Carpenter, doppiata da Francesca Fiorentini.Compagna di liceo di Buffy, Willow e Xander. È la classica ragazza più popolare della scuola, bella, famosa, viziata e desiderata da tutti i ragazzi. Suo malgrado, si unirà alla Scooby Gang e avrà anche una relazione di circa un anno e mezzo con Xander.
Rupert Giles (stagioni 1-5, ricorrente 6-7), interpretato da Anthony Head, doppiato da Stefano Benassi.L'Osservatore di Buffy e quarto membro della Scooby Gang originale. È mentore e guida degli altri tre, che lo considerano a tutti gli effetti una figura paterna e una guida spirituale, sebbene tutti e tre vengano a sapere col passare del tempo dei suoi trascorsi violenti e omicidi. Espertissimo in demonologia e arti arcane, possiede qualche potere magico.
Angel (stagioni 2-3, ricorrente 1, guest 4-5 e 7), interpretato da David Boreanaz, doppiato da Francesco Bulckaen.Un vampiro di più di 400 anni, è il primo vero amore di Buffy.
Daniel "Oz" Osbourne (stagioni 3-4,ricorrente 2), interpretato da Seth Green, doppiato da Davide Lepore.Il primo amore di Willow, suona la chitarra in una band. Si scoprirà che è un lupo mannaro, ma Willow accetterà lo stesso di uscire con lui.
Spike (stagioni 4-7, ricorrente 2, guest 3), interpretato da James Marsters, doppiato da Giorgio Borghetti (st. 2-3) e Fabio Boccanera (st. 4-7).Vampiro violentissimo ma non sadico quanto Angelus, diventa incapace di far del male agli umani quando gli viene impiantato un chip nel cervello. Amante di Buffy, amico e ammiratore di Willow (di cui capisce prima di tutti gli altri la tendenza lesbica) e mentore, quasi un fratello maggiore, di Dawn.
Riley Finn (stagioni 4-5, guest 6), interpretato da Marc Blucas, doppiato da Nanni Baldini.Un compagno di college di Buffy e Willow, in realtà è un soldato di un'organizzazione segreta che combatte i vampiri e i demoni. Sarà il secondo amore di Buffy.
Anya Jenkins (stagioni 5-7, ricorrente 3-4), interpretata da Emma Caulfield, doppiata da Laura Latini e Ilaria Latini.Potente demone della vendetta, le sue capacità stregonesche vanno e vengono. Mentre con Xander ha un rapporto sentimentale che conduce quasi al matrimonio, con Giles ha un rapporto quasi filiale, pur essendo lei secoli più vecchia di lui. Con Buffy e soprattutto Willow ha invece un rapporto decisamente conflittuale: sebbene oggettivamente "amiche", non mancano le occasioni in cui cercano di ammazzarsi a vicenda.
Dawn Summers (stagioni 5-7), interpretata da Michelle Trachtenberg, doppiata da Emanuela D'Amico.Sorella minore di Buffy, in realtà è la Chiave, un misto di luce ed energia trasformata in umana grazie al sangue di Buffy per essere protetta dalla perfida dea Glory. È molto legata alla Scooby Gang, soprattutto a Willow e Tara.
Tara Maclay (episodio 6.19, ricorrente 4-6), interpretata da Amber Benson, doppiata da Sabrina Duranti (st. 4-5) e Georgia Lepore (st. 6).Una giovane strega lesbica, il primo amore da omosessuale di Willow.
Qui di seguito gli attori e i personaggi interpretati che hanno preso parte alla serie comparendo solo in alcuni episodi oppure in ruoli secondari:
Joyce Summers (stagioni 1-5 e 7), interpretata da Kristine Sutherland, doppiata da Chiara Salerno.
Harmony Kendall (stagioni 1-5), interpretata da Mercedes McNab, doppiata da Claudia Pittelli.
Amy Madison (stagioni 1-4, 6-7), interpretato da Elizabeth Anne Allen, doppiata da Claudia Pittelli.
Il Maestro (stagioni 1-3 e 7), interpretato da Mark Metcalf, doppiato da Eugenio Marinelli e Romano Malaspina.
Jenny Calendar (stagioni 1-3), interpretata da Robia LaMorte, doppiata da Giuppy Izzo.
Preside Snyder (stagioni 1-3), interpretato da Armin Shimerman, doppiato da Giovanni Petrucci.
Darla (stagioni 1-2 e 5), interpretata da Julie Benz, doppiata da Claudia Catani, Barbara Castracane e Francesca Guadagno.
Jonathan Levinson (stagioni 2-4, 6-7), interpretato da Danny Strong, doppiato da Francesco Venditti, Stefano Crescentini e Davide Chevalier.
Drusilla (stagioni 2, 5 e 7), interpretata da Juliet Landau, doppiata da Claudia Catani e Laura Boccanera.
Kendra (stagione 2), interpretata da Bianca Lawson, doppiata da Sabrina Duranti.
Cantastorie (stagione 2), interpretato da Max Perlich, doppiato da Franco Mannella.
Faith Lehane (stagioni 3-4 e 7), interpretata da Eliza Dushku, doppiata da Giuppy Izzo e Federica De Bortoli.
Il Sindaco Wilkins (stagioni 3 e 7), interpretato da Harry Groener, doppiato da Fabrizio Pucci.
Wesley Windham Pryce (stagione 3), interpretato da Alexis Denisof, doppiato da Vittorio Guerrieri.
Adam (stagioni 4 e 7), interpretato da George Hertzberg, doppiato da Ennio Coltorti.
Warren Mears (stagioni 5-7), interpretato da Adam Busch, doppiato da Corrado Conforti, Francesco Venditti e Stefano Crescentini.
Glory (stagioni 5 e 7), interpretato da Clare Kramer, doppiata da Roberta Pellini.
Andrew Wells (stagioni 6-7), interpretato da Tom Lenk, doppiato da Marco Vivio e Davide Chevalier.
Preside Wood (stagione 7), interpretato da D.B. Woodside, doppiato da Loris Loddi.
Alla serie hanno preso parte diversi volti noti del cinema e della televisione, come: Jason Behr, Eric Balfour, Brian Thompson, Vincent Schiavelli, Carmine Giovinazzo, Jennifer Sky, Clea DuVall, John Ritter, Willie Garson, Christopher Gorham, Wentworth Miller, Shane West, Jack McGee, Shawn Pyfrom, Kal Penn, Musetta Vander, Amy Adams, Wade Williams, Amber Tamblyn, Aimee Mann, Ashanti, Rachel Bilson.
Durante il primo anno di produzione della serie, Whedon descrisse la serie come «My So-Called Life che incontra X-Files.»My So-Called Life dava un simpatico ritratto delle ansie dei teenager, mentre The X-Files, in contrasto, ripercorreva la vita del mostro supernaturale della puntata. Accanto a queste due serie, Whedon cita come fonti d'ispirazione anche alcuni cult cinematografici come La notte della cometa e svela di essersi appropriato di alcune caratteristiche di Kitty Pryde di X-Men per dare vita al personaggio di Buffy. Gli autori della guida non ufficiale di Dusted svelano che la serie è spesso una miscela di elementi di precedenti romanzi horror, film, brevi storie di mitologia e racconti folkloristici. Lucy Nevitt e Andy William Smith hanno descritto Buffy come una miscela di «gotico post-moderno». Ad esempio, il personaggio di Adam si rifà al mostro di Frankenstein, l'episodio Uova cattive si rifà a L'invasione degli Ultracorpi, e così via.
Gli episodi di Buffy includono spesso un significato metaforico più profondo. Whedon spiegò: «Mentre scriviamo, pensiamo con attenzione a cosa cerchiamo di esprimere emozionalmente, politicamente, e perfino filosoficamente. A parte essere un fenomeno della pop culture, è veramente qualcosa che è profondamente elaborato nell'aspetto testuale, episodio per episodio». Rhonda V. Wilcox e David Lavery forniscono degli esempi in cui gli esseri demoniaci della serie incarnano le problematiche adolescenziali della vita reale: «Nel mondo di Buffy, i problemi che affrontano i teenager diventano letteralmente mostri. Una madre che può assumere totalmente il controllo della vita di sua figlia (Streghe), oppure un severo patrigno che si rivela veramente una macchina senza cuore (Il fidanzato di mamma), una giovane lesbica che teme che la sua natura sia demoniaca (La famiglia), perfino la ragazza (Buffy) che ha un rapporto sessuale per la prima volta col bel ragazzo (Angel) scopre che lui è diventato un mostro (Un attimo di felicità)». Gli intrighi amorosi tra Buffy e il vampiro Angel sono tutti avvolti in metafore. Ad esempio, la notte di passione tra i due costa al vampiro la sua stessa anima. Sarah Michelle Gellar a questo proposito disse: «Questa è la metafora definitiva. Dormi con un ragazzo e lui si incattivisce contro di te». La tematica femminista emerge in modo particolare nella lotta dei due personaggi più misogini della serie, Warren e Caleb, entrambi morti in maniera raccapricciante, per mano delle eroine della serie.
Le vicende di Buffy si svolgono nella fittizia cittadina di Sunnydale, che corrisponderebbe alla reale Torrance, una ridente cittadina californiana che, secondo la fantasia degli autori della serie, sarebbe collocata sulla terrificante Bocca dell'Inferno, portale intradimensionale, più volte in procinto di essere aperto da forze maligne, per sprigionare esseri malvagi.
All'interno della piccola città, si trovano: la casa di Buffy, realmente presente nel quartiere residenziale di Torrance;utilizzata sia per le riprese esterne che per le riprese interne(tranne che per il piano superiore dove dormiva la protagonista che è sempre stato un set cinematografico) durante la prima stagione,dalla seconda in poi gli interni della casa di buffy,sono stati ricostruiti negli studi mentre l'esterno venne continuato ad essere utilizzato solo per le riprese fuori casa, il liceo di Sunnydale, realmente esistente come Torrance High School, teatro delle fantastiche avventure delle prime tre stagioni; il College di Sunnydale (che in realtà è la rielaborazione dello stesso liceo), in cui si svolge gran parte della quarta stagione; ed infine la Town Hall che, nella terza stagione, costituisce la residenza del Sindaco. Particolare la presenza di dodici cimiteri gotici che, nel corso della serie, vedono Buffy effettuare regolari ronde per contrastare la spontanea fuoriuscita di vampiri. La cittadina costeggia il deserto del Mojave e l'Oceano Pacifico, di cui si hanno spettacolari visuali della spiaggia locale.
L'aspetto coreografico della cittadina resta frutto dell'opera scenografica voluta dalla produzione. Di sfuggita, nella terza stagione della serie, nella sala del Sindaco, figura una gigantografia della pianta di Sunnydale; questa, in realtà, è la semplice copia esatta della mappa stradale della Contea di Santa Barbara. Della stessa sono anche diverse riprese, più volte utilizzate dalla quarta stagione in poi.
La serie di Buffy è caratterizzata da un mix originale di musica pop, rock e indie. I compositori impiegavano circa sette giorni per arrangiare tra i quattordici e i trenta minuti di musica per episodio. Christophe Beck ha rivelato che i compositori di Buffy si sono serviti di computer e sintetizzatori, limitandosi a registrare uno o due «veri» campioni, sebbene il loro obiettivo fosse produrre una colonna sonora che raggiungesse lo standard di un film.
La maggior parte degli episodi si rifà alla musica indie rock, generalmente suonata nel punto di ritrovo dei personaggi della serie, il locale chiamato Bronze. John King, supervisore della colonna sonora, ha spiegato che «a loro piace usare band poco note» che «credibilmente potrebbero suonare in quel locale». Ad esempio, il gruppo fittizio dei Dingoes Ate My Baby è inscenato sullo schermo, di fronte al gruppo Four Star Mary.
Si è evitato quanto più possibile di dare tanta presenza a canzoni pop molto note ma, negli episodi di maggior rilievo, figurano di fatto artisti famosi, come Sarah McLachlan, blink-182, Tianmu Ciechi, Aimee Mann (che ha avuto anche una battuta di dialogo), Cibo Matto, e Michelle Branch. A causa della popolarità delle canzoni utilizzate nella serie, sono state pubblicate alcune compilation di musica tratta dalla serie.
La sequenza di apertura di ogni episodio della serie consta di una sigla iniziale di circa 56 secondi, in cui come da tradizione figurano i personaggi principali e i nomi dei principali responsabili della serie.
Le immagini che compongono la breve clip iniziale sono aggiornati da stagione a stagione. Si trovano però due particolari che persistono per tutte le diverse sigle della serie: il libro intitolato Vampyr, presente nel primo episodio della prima stagione "Benvenuti a Sunnydale", e la croce donata a Buffy da Angel.
Il brano è stato accostato ad una canzone, intitolata "Codo", incisa negli anni ottanta dalla band pop tedesca DÖF, acronimo di Deutsch-Österreichisches Feingefühl.
I Nerf Herder hanno però sempre sostenuto di non aver mai sentito parlare dei DÖF. Tra i commenti al primo episodio, contenuti nell'edizione in DVD della serie, Whedon tratta la scelta della colonna sonora per la sigla. Rivela che tale decisione fu motivata dalle preferenze espresse dall'attrice Alyson Hannigan (Willow Rosemberg nella serie), dopo che Whedon propose il brano al cast.La sequenza si apre con alcune battute di organo che richiamano i cliché dell'horror anni sessanta-settanta, per venire immediatamente sovrastate dall'irrompere delle chitarre elettriche, simboleggianti l'ingresso degli elementi della cultura giovanile contemporanea. La musica, quindi, fa da sfondo a immagini di un cast giovane, coinvolto nella turbolenta adolescenza.
Dal successo della serie di Buffy, ne è riuscito un notevole effetto sul pubblico, e di conseguenza sui media in diverse forme. Ha stimolato, infatti, emittenti televisive alla produzione di nuove serie sullo stampo di esso, ed è stato citato in numerose occasioni. Ha infine ispirato più parodie, tra cui, le più conosciute: Fluffy, the Vampire Slayer e HellmouthCentral - Hi! It's the Joss-verse... stupid.
Testate di spicco della stampa specializzata (All Movie Guide, The Hollywood Reporter e il Washington Post) hanno definito la serie "influente".L'autunno 2003 vide diversi nuovi show in via di produzione negli Stati Uniti in cui vi partecipavano forti presenze femminili, dotate di poteri sovrannaturali o destinate a destini fuori dal normale, contemporaneamente al loro tentativo di condurre un normale stile di vita; tra questi: Dead Like Me, Joan of Arcadia, Streghe, Ghost Whisperer. Bryan Fuller, il creatore di Dead Like Me, disse che Buffy «mostrava come le giovani donne potessero trovarsi in situazioni sia fantastiche che legate, e invece di portare le donne fuori dalla scena, le mettesse al centro».Russell T. Davies, il produttore esecutivo di Doctor Who, serie di cui Buffy l'ammazzavampiri s'appropriò di alcuni elementi (per altro citata nell'episodio Diamante ghiacciato), disse: «Buffy ha mostrato al mondo intero e ad un'industria in sempre più grande espansione, che scrivere di mostri e demoni e dell'apocalisse non è un lavoro da scribacchini, bensì può mettere alla prova il meglio. Whedon ha eliminato un ostacolo per tutti gli scrittori, non solo per quelli del genere, ma per ognuno di noi.» Esiste inoltre un risvolto diretto sui media compiuto dai membri della produzione della serie nella partecipazioni ad altri successivi show. Tra i vari si possono ricordare Tru Calling (Doug Petrie, Jane Espenson e addirittura l'attrice principale Eliza Dushku), Wonderfalls (Tim Minear), Point Pleasant (Marti Noxon), Jake 2.0 (David Greenwalt), The Inside (Tim Minear), Smallville (Steven S. DeKnight) e Lost (Drew Goddard, David Fury).
Il successo della serie è stato seguito anche da pubblicazioni editoriali che vanno da quotidiani come il Resto del Carlino, a riviste a tiratura nazionale come Cosmopolitan, Donna Moderna, Grazia, Vanity Fair, Cioè, Pop's, Ciak, fumetti horror come Dylan Dog, riviste che trattano il genere come HorroMania e, naturalmente molte guide televisive.
La serie televisiva Buffy l'ammazzavampiri è stata più volte soggetto di studi universitari, riconosciuta infatti come dato da analizzare nello studio della cultura popolare e come argomento per lezioni didattiche; e questo fenomeno ha riscontrato un continuo aumento. Anche se non è ufficialmente riconosciuta come disciplina vera e propria, il termine americano "Buffy studies" è piuttosto usato tra coloro che rivedono gli scritti universitari riguardo alla serie. Questo fatto ha però sollevato delle critiche. Ad esempio lo stesso Jes Battis, autore del libro Blood Relations in Buffy and Angel, ammette che lo studio dell'universo di Buffy «invoca una difficile combinazione di entusiasmo e ira», e raccoglie «un certo disappunto da parte di chi siede nelle aule universitarie». Tuttavia Buffy ha portato alla pubblicazione di una ventina di libri e centinaia di articoli di analisi della serie stessa, anche attraverso diverse prospettive di carattere disciplinare, come sociologia, scienze delle comunicazioni, psicologia, filosofia.
Negli Stati Uniti la serie ha subito numerosi tagli riguardo a scene di violenza ritenute troppo cruente per un pubblico minorenne. Un esempio riguarda l'episodio Il DNA del campione, in cui sono state tagliate le scene in cui i demoni fuoriescono dai corpi dei campioni di nuoto, provocando la lacerazione della pelle e la fuoriuscita di organi interni. Un altro episodio pesantemente tagliato è stato Perversi nel quale Willow, in preda alla collera per aver perso la sua ragazza, Tara per mano di Warren, lo scuoia vivo. La scena dello scuoiamento fu tagliata nell'edizione italiana per poi essere reinserita nell'edizione in DVD. Inoltre, altre censure furono eseguite in seguito ai reclami mossi dal Parents Television Council riguardo all'episodio Diamante ghiacciato, accusato di contenuti troppo espliciti per un pubblico minorenne, in particolare la scena di sesso violento tra Buffy e Spike. La BBC respinse la richiesta, limitandosi ad effettuare qualche taglio sul contenuto dal controverso aspetto sessuale. In seguito a queste censure, Buffy l'ammazzavampiri figura al primo posto nella classifica di ParentsTV.org, come peggior serie televisiva adatta a minori. Quest'atto di censura è poi stato inoltrato nell'edizione italiana della serie, sia nell'edizione televisiva che nell'edizione in DVD. Un altro episodio provvisto di censura internazionale è l'undicesimo della sesta stagione, Scomparsa, che raffigura contenuti violenti e sessuali troppo espliciti per una serie TV vista anche da minori.
La popolarità di Buffy ha portato alla creazione di forum, fanfiction, e diverse produzioni indipendenti riguardo alla serie, ma in particolare di siti web dedicati alla serie, tra cui i più popolari: Buffy Italian World e Buffy Maniac. Inoltre la Diamond Select Toys & Collectibles ha realizzato alcuni modellini dei personaggi più popolari della serie televisiva.
Lo spin-off Angel è stato lanciato nell'ottobre del 1999, in contemporanea all'inizio della quarta stagione di Buffy. La serie è stata creata dello stesso autore della serie di Buffy: Joss Whedon. Per la realizzazione ha collaborato con David Greenwalt. La società di produzione è Mutant Enemy, come per Buffy. In più episodi, la trama di Angel si rivela in commistione con la trama di Buffy l'ammazzavampiri, attraverso la partecipazione reciproca dei rispettivi protagonisti di una serie, nella serie dell'altro. Le due serie restano, però, visibili indipendentemente uno dall'altra.
Nel Paley Festival del 2008, Joss Whedon ha osservato che sarebbe stato entusiasta nel riunire il cast della serie per «continuare la storia» in forma di un film o di un altro show. Tutti i partecipanti del Festival, a cui hanno presieduto i principali componenti del cast della serie, sono rimasti eccitati dall'idea.
In tale nota, Joss disse che il personaggio di Oz sicuramente apparirà nei progetti a venire, mentre per quel che riguarda il futuro del fumetto su cui ora si sta concentrando la produzione, Joss sarebbe volentieri disposto a gettare tutto all'aria, se fosse possibile la riconciliazione del cast in un altro show o film. Tutto il cast gioì all'idea.Sarah Michelle Gellar ha però garantito la sua disponibilità a seconda di un'accettabile riuscita dello script per l'eventuale film.La serie ha avuto anche una continuazione fumettistica, con un'ottava stagione pubblicata dalla Dark Horse Comics, scritta dallo stesso Whedon e da altri autori.
Al personaggio di Buffy sono state dedicate numerose collane a fumetti, più o meno inserite nella continuity della serie televisiva e opera di diversi autori, fra cui lo stesso Whedon. Un caso particolare è la suddetta "ottava stagione" che prosegue la storia di Buffy al di fuori della televisione, pubblicata dalla Dark Horse dal 14 marzo 2007. La produzione è sempre affidata a Whedon, che è anche autore del primo arco narrativo della serie: The Long Way Home (La lunga strada verso casa).
La popolarità di Buffy e Angel ha portato a numerosi tentativi di lanciare altre produzioni sull'universo Buffy. Tali progetti restano però tuttora irrealizzati. Nel 2002, si è parlato di due potenziali spin-off: la serie animata di Buffy e Ripper.
Riguardo al progetto della serie animata, Whedon e Jeph Loeb dovevano essere i produttori esecutivi, e la maggior parte del cast di Buffy ritornare come doppiatori dei personaggi animati corrispondenti. La 20th Century Fox si mostrò interessata allo sviluppo e la vendita dello show a un'altra rete televisiva. Nel 2004 si completò una puntata pilota come presentazione del progetto, che però non è mai stato sviluppato. Whedon ha dichiarato al The Hollywood Reporter: «Semplicemente non siamo riusciti a trovargli una sistemazione. Abbiamo ricevuto sei o sette sceneggiature esilaranti dal nostro staff, ma nessuno li volle». Né l'episodio pilota né gli script sono stati visti al di fuori del settore cinematografico.
Ripper è stato originariamente proposto come serie televisiva basata sul personaggio di Rupert Giles, interpretato da Anthony Head. Informazioni più recenti hanno suggerito che, se si fosse mai realizzato Ripper, sarebbe stato lanciato come film TV o come film distribuito direttamente in DVD.Non si sentì parlare del progetto come serie televisiva fino al 2007, quando Joss Whedon s'era accordato per uno speciale di 90 minuti di Ripper in onda sulla BBC, con la presenza di Anthony e della stessa BBC.
Nel 2003, un anno dopo la prima discussione pubblica sul duplice progetto, la serie televisiva di Buffy si stava avvicinando al termine. Jane Espenson, che collaborò ad Angel, assicurò che questa volta dei due possibili spin-off si discusse, «Penso che Marti e Joss parlarono di una scuola per Cacciatrici e Tim Minear di una Faith in sella a una motocicletta. Suppongo ci fosse una sorta di avanti e indietro. La Espenson rivelò che la scuola per Cacciatrici sarebbe servita all'addestramento per nuove e potenziali ammazzavampiri, che includesse Willow Rosenberg», ma Whedon non pensò che un tale spin-off avrebbe funzionato bene.L'invito per una serie TV sull'universo Buffy basata sul personaggio di Faith fu declinato da Eliza Dushku, l'attrice che lo interpretava, che aveva invece da poco concluso un accordo per la sua presenza in Tru Calling. Dushku ha spiegato a IGN: «Sarebbe stata una cosa veramente difficile da fare, non che non volessi accettare la sfida, ma avendo Buffy come precedente, il vuoto da colmare sarebbe stato troppo grande». Tim Minear spiegò alcune delle idee alla base della serie interrotta: «Lo show fondamentalmente sarà una Faith in versione Kung Fu. Questa Faith avrebbe attraversato la Terra in sella alla sua motocicletta in cerca di un posto dove trovare la sua casa».Infine, durante l'estate del 2004 (quindi dopo la fine di Angel), si propose un film su Spike. Il film sarebbe stato diretto da Tim Minear e avrebbe avuto nel cast James Marsters e Amy Acker con la partecipazione di Alyson Hannigan. Fuori dal Saturn Awards del 2006, Whedon annunciò di aver pensato ad alcuni attori, ma senza risposta da questi.In un'intervista a Sci-Fi Wire, Sarah Michelle Gellar alimentò nuovamente le speranze dei fan riguardo alla produzione di un lungometraggio che riportasse il suo ruolo icona sul grande schermo: «Mai dire mai,» disse. «Una delle ragioni per cui [il film originale di Buffy] non funzionò bene al cinema, e non fu per colpa di Kristy come la gente dice, è che la storia si raccontava meglio in un lungo arco di tempo, e mi preoccupa una Buffy dall'inizio-metà-fine così breve [...] Mi mostri la sceneggiatura; mi mostri che funziona, mi mostri che il pubblico la approva, e probabilmente io ci sarò. Queste sono state le cause della mia esitazione».
Successivamente alla messa in onda della serie televisiva, sono state pubblicate tutte le sette stagioni in DVD in diverse edizioni.
Prima edizione, ormai fuori produzione, comprendeva la prima stagione (in 1 cofanetto contenente 3 amaray da 1 DVD ciascuno), la terza stagione (in due cofanetti rigidi contenenti tre amary con 1 DVD ciascuno) e le stagioni 2,4,5,6 e 7 (in due cofanetti morbidi, digipak, con 3 DVD ciascuno).
Seconda edizione "RESTAGE", comprendente la prima stagione, in un unico grande amaray contenente 3 DVD; le stagioni 2,3,4,5,6 e 7, in un unico grande amaray contenente 6 DVD).
Terza edizione in DVD singoli, comprendente tutte le stagioni, in particolare le prime quattro, disponibili anche in DVD venduti singolarmente e separatamente.
Quarta edizione, tramite TV Sorrisi e Canzoni, comprendente tutte le stagioni, vendute in allegato con la rivista in DVD singoli slim (3 per la stagione 1 e 6 per le restanti).
Quinta edizione limitata "MonsterBox" (solo 500 pezzi), pubblicata il 2 aprile 2006, contenente le 7 stagioni in versione Restage. Non ci sono nuovi extra inclusi.
Sesta edizione, di De Agostini, che prevede 39 uscite comprendenti un DVD singolo con fascicolo allegato, a partire dal 9 agosto 2008 e con termine previsto per 23 gennaio 2010. Il piano di vendite prevede la pubblicazione di tutte le sette stagioni della serie.
Nel dicembre 2001 la Score Entertainment ha pubblicato un gioco di carte collezionabili basato sulla serie televisiva e ideato da David Eckhard
e Chaz Elliott.. Nel 2002 sono stati pubblicati due espansioni Angel's Curse e Class of '99, ma successivamente la licenza non è stata rinnovata.
Nel 2001 la Eden Studios ottenne la licenza per la produzione di un gioco di ruolo basato su Buffy. Il manuale base Buffy the Vampire Slayer Roleplaying Game, scritto da C. J. Carella e basato su una versione cinematica del sistema di gioco Unisystem venne pubblicato l'anno successivo ottenendo un buon successo di pubblico e critica. Il gioco venne supportato con la pubblicazione di una mezza dozzina di supplementi, fino al 2006 quando la Eden Studio non rinnovò la licenza..
Rob Daviau, Bill Sabram, Craig Van Ness. Buffy the Vampire Slayer: The Game. Milton Bradley, 2000.
Terry Miller Associates. Buffy the Vampire Slayer: The Board Game. Susan Prescot Games, 2000.
Buffy the Vampire Slayer: Wrath of the Darkhul King (2003, per Game Boy Advance)
Buffy the Vampire Slayer: Chaos Bleeds (2003, per GameCube, Xbox e PlayStation 2)
Dall'esordio, Buffy l'ammazzavampiri ha collezionato diversi riconoscimenti. Il primo arriva nel 2000, con la candidatura per un Emmy Award, in merito al particolare episodio L'urlo che uccide, notato per l'estesa sequenza totalmente priva di dialogo tra i personaggi, che invece garantiva una particolare cura dello sfondo musicale. Nel 2002, poi, la serie riceve una candidatura per un Nebula Award grazie all'episodio Un corpo freddo, caratterizzato invece dall'assenza di musica, tranne fuori campo, e incentrata sulla tragica morte della madre di Buffy. Infine l'episodio La vita è un musical, accolto da applausi agli Emmy, ma omesso per errore dalla votazione. La storica puntata entra però, poi, nella classifica dei 100 più grandi musical stilata da Channel 4. A questi si somma la candidatura per un Golden Globe, nel 2001, per Sarah Michelle Gellar, come Migliore Attrice in un serial televisivo. Nel 2003, la serie viene candidata per l'Emmy, nella categoria Migliori effetti speciali visivi, per l'episodio La prescelta. Lo stesso anno, la serie vince un premio Hugo nella categoria Miglior rappresentazione drammatica (forma breve) per l'episodio Conversazioni con l'aldilà e viene candidato nella stessa categoria anche nel 2004 per l'episodio La prescelta.
(EN) Anne Bilson, Buffy the Vampire Slayer, British Film Institute, 2005, ISBN 978-1-84457-089-8.
(EN) Richie Tankersley Cusick, Benvenuti a Sunnydale, Sperling, 2000, ISBN 88-8274-111-7.
 Christopher Golden e Nancy Holder, Il ballo di Halloween, Sperling, 2000, ISBN 88-8274-110-9.
(EN) Candace Havens, Joss Whedon: The Genius Behind Buffy, 2003, ISBN 978-1-932100-00-6.
 Barbara Maio, Buffy, The Vampire Slayer, Roma, Aracne Editrice, 2004, ISBN 88-7999-892-7.
 Barbara Maio, Buffy, The Vampire Slayer - Legittimare la cacciatrice, Roma, Bulzoni Editore, 2007, ISBN 88-7870-256-0.
(EN) Lawrence Miles, Lars Pearson e Christa Dickson, Dusted: The Unauthorized Guide to Buffy the Vampire Slayer, 2003, ISBN 978-0-9725959-0-2.
 Chiara Poli, Ammazzavampiri. La prima guida italiana al serial TV Buffy, Bergamo-Pisa, ETS, 2003, ISBN 88-467-0871-7.
 Valentina Signorelli, L'Essere-per-la-Morte in Buffy The Vampire Slayer - analisi ontologico-esistenziale dell'universo audiovisivo creato da Joss Whedon, Roma, Universitalia Editore, 2012, ISBN 978-88-6507-309-4.
(EN) Nikki Stafford, Bite Me! — The unofficial guide to Buffy the Vampire Slayer, Toronto, ECW Press, 2007, ISBN 978-1-55022-807-6.
(EN) Topping Keith, The Complete slayer: an unofficial and unauthorised guide to every episode of Buffy the Vampire Slayer, Virgin Publishing, 2004, ISBN 978-0-7535-0931-9.
(EN) Rhonda Wilcox e David Lavery, Fighting the Forces: What's at Stake in Buffy the Vampire Slayer, aprile 2005, ISBN 978-0-7425-1681-6.
(EN) Buffy l'ammazzavampiri, su Enciclopedia Britannica, Encyclopædia Britannica, Inc. 

La Bulgaria partecipò ai XIX Giochi olimpici invernali, svoltisi a Salt Lake City, Stati Uniti, dall'8 al 24 febbraio 2002, con una delegazione di 23 atleti impegnati in sette discipline.

Il Bulgarian Open Challenger 1988 è stato un torneo di tennis facente parte della categoria ATP Challenger Series nell'ambito dell'ATP Challenger Series 1988. Il torneo si è giocato a Sofia in Bulgaria dal 12 al 18 dicembre 1988 su campi in sintetico indoor.
 Adrian Marcu /  Florin Segărceanu hanno battuto in finale  Jaroslav Bulant /  Richard Vogel 7-5, 6-2

La Bundesautobahn 5 (letteralmente "autostrada federale 5", abbreviato in A 5), conosciuta anche in parte in passato come HaFraBa è un'autostrada lunga 455 km della Germania.
Inizia in Assia dallo svincolo di Hattenbach della A 7, e termina a sud al confine con la Svizzera a Basilea attraversando lo svincolo che la collega alla A 3 (che porta in Austria) e la deviazione che all'altezza di Friburgo in Brisgovia collega la A 5 alla rete autostradale francese.
L'autostrada A 5 è stata una delle prime autostrade costruite in Germania. Adolf Hitler pose la prima pietra del tratto tra Francoforte sul Meno e Darmstadt nel 1933. Era stata pianificata un'unica autostrada, avente il nome di HaFraBa, che collegasse Amburgo con Basilea passando per Francoforte sul Meno.
Prima dello scoppio della seconda guerra mondiale tutto il tratto da Ettlingen a Bad Hersfeld era stato completato. Rimaneva da costruire l'intero tratto a sud.
Dopo la guerra il primo tratto ad aprire, nel 1955 fu quello tra Ettlingen a Bruchausen, nel 1956 l'autostrada arrivava a Baden-Baden e nel 1958 a Bühl.
Nel 1959 aprirono i tratti da Bühl ad Achern e da Müllheim a Neuenburg, nel 1960 aprì la tratta da Achern ad Offenburg, nel 1961 aprì la sezione tra Riegel e Friburgo.
Nel 1962 venne completata la tratta tra Offenburg e Riegel, seguita l'anno successivo dalla tratta tra Neuenburg e Weil am Rhein. Solo nel 1980, con l'apertura del tratto tra Weil e Basilea, venne completato il tratto meridionale del tracciato.
Nel frattempo, già dagli anni sessanta venne valutato un percorso alternativo tra Darmstadt ed Heidelberg. Tale percorso venne inaugurato nel 1968 ed il vecchio tracciato ora fa parte dell'autostrada A 67. Questa correzione al tracciato originale si nota bene, provenendo da Francoforte, una volta arrivati a Darmstadt l'autostrada A 5 diventa A 67 senza soluzione di continuità, mentre per procedere verso Heidelberg sulla A 5, bisogna cambiare autostrada.
L'autostrada da Bad Hersfeld all'intersezione con la A 45 (Gambacher Kreuz) ha due corsie più emergenza per carreggiata salvo brevi sporadici tratti a tre corsie in direzione Nord.
Da Friedberg a Darmstadt l'autostrada ha ben quattro corsie per senso di marcia, dove la quarta corsia è dinamica tra Friedberg e l'interconnessione con la BAB 648 e reale con corsia di emergenza nel restante tratto.
Da Darmstadt a Basilea l'autostrada ritorna a due corsie più emergenza per carreggiata, salvo nel tratto tra l'intersezione con la A 6 (Kreuz Walldorf) e Baden Baden dove è a tre corsie più emergenza per senso di marcia.
Su quest'autostrada è in corso l'ampliamento da due a tre corsie per carreggiata nel tratto tra Baden Baden ed Offenburg. Tale tratto, lungo 41 km, dovrebbe aprire nel 2013.
Realizzazione della quarta corsia, nella zona di Francoforte sul Meno, tra Friedberg e l'intersezione con la BAB 66, in sostituzione alla quarta corsia dinamica già in esercizio;
Realizzazione della sesta corsia, sempre nella zona di Francoforte, tra l'intersezione con la BAB 66 e l'intersezione con la BAB3. Tali lavori sono però molto impervi, sia per l'elevata densità abitativa, sia per l'alto numero di svincoli che si trovano nel tratto interessato.
Realizzazione della terza corsia tra Darmstadt ed Heidelberg, anche se ne è stata decretata l'urgenza solo per il tratto meridionale.
Fino al 1985 il tratto tra Bad Hersfeld e l'intersezione con la A 480, presso Reiskirchen, faceva parte dell'autostrada A 48. Infatti secondo i piani precedenti a tale anno l'autostrada A 5 avrebbe dovuto proseguire da Reiskirchen verso Brema. Tali piani vennero abbandonati e l'autostrada tra Bad Hersfeld e Reisckirchen entrò a far parte della A 5.

La Bundesautobahn 620, abbreviata anche in BAB 620, è un'autostrada tedesca della lunghezza di 32 km che collega l'Autostrada BAB 8 all'Autostrada BAB 6, fungendo da tangenziale della città di Saarbrücken.

Burnettown è un comune degli Stati Uniti d'America, situato in Carolina del Sud, nella Contea di Aiken.

Busto Arsizio (, Büsti Gràndi in dialetto bustocco) è un comune italiano di 83 630 abitanti della provincia di Varese, in Lombardia. La città è un polo industriale e commerciale di grande importanza situato in un contesto densamente urbanizzato. È il quinto comune della regione per popolazione e il primo della provincia.Abitata in epoca romana, era conosciuta in età medievale per la concia delle pelli. Nota nel Cinquecento per la lavorazione dei fustagni, si sviluppò nell'Ottocento grazie alle numerose filature e tessiture di cotone.
Il territorio di Busto Arsizio è al limite settentrionale della pianura Padana, nella zona alluvionale dell'alta pianura, a sud delle Prealpi Varesine. È situato nella zona interessata dai pianalti morenici della Valle Olona.
La collocazione del primo insediamento non è casuale: si trovava infatti su un percorso alternativo alla strada del Sempione, detto "strada di Milano", che metteva in comunicazione Milano con il Lago Maggiore.
La casa comunale è situata a 228,18 metri sul livello del mare, come indicato su una facciata del Municipio. Le quote dei punti più basso e più alto sono rispettivamente 194 e 244 m s.l.m., per un dislivello di 50 metri.Il terreno del territorio di Busto Arsizio è costituito da materiali staccatisi dalle Alpi a causa delle glaciazioni. Si tratta principalmente di ciottoli, ghiaia, sabbia e argilla. Un tempo era coperto da uno sottile strato di humus poco adatto alla crescita di boschi e successivamente alla coltivazione agricola, così da essere in gran parte brughiera, nome che indica quel paesaggio nel quale domina una vegetazione che riesce a svilupparsi in un ambiente arido (il brugo, l'erica, il rovo e la robinia). Infatti, a causa della presenza di strati argillosi, il terreno fatica ad assorbire e trattenere l'acqua piovana, che cade abbondante in questa zona. La falda acquifera sotterranea si trova a parecchi metri di profondità: la sua soggiacenza media è di circa 35 m. Nel territorio di Busto Arsizio sono presenti numerosi pozzi, interconnessi tra loro. Sotto il livello stradale scorrono anche due torrenti, il Tenore e il Rile, un suo affluente.
Classificazione sismica: zona 4 (sismicità molto bassa), Ordinanza PCM n. 3274 del 20/03/2003
Secondo la classificazione climatica il centro abitato è situato in "zona E", 2861 GG.Il clima di Busto Arsizio è di tipo continentale. Gli inverni sono freddi e presentano molte giornate di gelo. Le estati sono calde e afose. È frequente, anche se sempre meno, il fenomeno della nebbia.
In base alla media trentennale di riferimento (1961–1990) della stazione meteorologica di Milano Malpensa, situata a meno di 10 km in linea d'aria dal centro di Busto Arsizio, secondo l'Organizzazione Mondiale della Meteorologia, la temperatura media del mese più freddo, gennaio, si attesta attorno a +1 °C; quella del mese più caldo, luglio, è di circa +22 °C, quella media di circa +11 °C. Le precipitazioni medie annue sono pari a 1 082 mm con picco primaverile e autunnale e minimo relativo invernale. La media nivometrica è di circa 35 cm annui.
Non è chiara l'origine del nome "Busto Arsizio". Si ipotizza che "Busto" derivi dal latino ambustum ("bruciato"), attraverso una divisione popolare delle sillabe in am-bustum invece di quella corretta amb-ustum; questa origine potrebbe essere riferita ad un terreno piuttosto secco o ad un incendio che avrebbe colpito anticamente l'abitato.La seconda parte del nome, "Arsizio", aggiunta solo verso il XIII secolo, potrebbe essere una duplicazione del precedente (richiama infatti l'aggettivo "arso"), oppure potrebbe derivare dal latino ars, con allusione all'operosità degli abitanti, o ancora dal greco arsi, "sollevare". Si farebbe probabilmente riferimento alla rivolta degli Insubri contro i Romani ai tempi della costruzione del Castrum di Seprio, quando durante una sommossa un incendio bruciò l'allora avamposto gallo-romano, oppure al periodo dell'invasione di Federico Barbarossa del 1176, il quale rase al suolo e bruciò Milano e i territori nei pressi della città che provvedevano al suo approvvigionamento.Secondo un'altra ipotesi, il termine "Arsizio" deriverebbe invece dal germanico hard (termine legato alla metallurgia), poi traslato, attraverso il tardo latino ardicium, arsitium, al volgare arsitio. Il toponimo si riferirebbe alla principale attività degli abitanti del borgo, la produzione del filo di ferro, ancora oggi chiamato in dialetto bustocco "ardìa", e alle numerose fucine presenti nel borgo e ai loro fuochi, che sarebbero richiamati anche dalla fiammella posta nella parte inferiore dello stemma cittadino.Il toponimo "Busto" compare anche nei nomi di comuni spagnoli, come ad esempio Busto de Bureba, mentre il toponimo "Arsizio" compare anche nel nome del comune ticinese di Brusino Arsizio.
Anticamente, accanto a "Busto Arsizio", era comune l'indicazione della città come "Busto Grande"Nel dialetto locale, appartenente al lombardo occidentale, è chiamata Büsti Gràndi (letteralmente Busto Grande), per distinguerla da Büst Picul (Busto Piccola, che indica la città di Busto Garolfo) e da Büsti Cava (Buscate/Büscàa).
Secondo alcune ipotesi, Busto Arsizio ebbe origini liguri. La distribuzione urbanistica della città di Busto Arsizio dimostra la successiva presenza dei Romani. Da un punto di vista amministrativo, faceva parte della regio XI Transpadana. Da Busto Arsizio, in epoca romana, passava la via Severiana Augusta, strada romana consolare che congiungeva Mediolanum (la moderna Milano) con il Verbannus Lacus (il Lago Verbano, ovvero il Lago Maggiore, e da qui al passo del Sempione (lat. Summo Plano).
Nota nell'Alto Medioevo per la concia delle pelli, la prima menzione della città risale al 922, anno in cui il nome del locus viene citato in alcuni documenti di notai. Con decreto del cardinale Carlo Borromeo, il 4 aprile 1583 Busto Arsizio, allora sotto il dominio del duca Filippo Maria Visconti, venne staccata dal vicariato del Seprio e messa a capo di quella che fino ad allora era la pieve di Olgiate Olona con un podestà proprio.
Le origini di quello che fu un centro tessile di primaria importanza sono da ricercarsi nel Medioevo: nel 1375 "quasi in ogni casa batte un telaio", come testimoniato qualche secolo più tardi dallo storico Pietro Antonio Crespi Castoldi nella sua storia di Busto Arsizio (De Oppido Busti Relationes).Nella seconda metà dell'Ottocento iniziò lo sviluppo del borgo al di fuori della cinta difensiva, lungo la strà Balon (attuale corso XX Settembre) e la strada Garottola (attuale via Mameli). Il 30 ottobre del 1864 Busto Arsizio ottenne nel Regno d'Italia il titolo di città. Grazie all'attività di Enrico dell'Acqua, sul finire dell'Ottocento acquistò la duplice natura di città cotoniera e meccanica, situazione che le assicurò a lungo fortuna e benessere.
Molti imprenditori costruirono le proprie ville nello stile in voga nei primi anni del Novecento, stile Liberty, parte importante del patrimonio architettonico bustocco. All'inizio del XXI secolo Busto Arsizio è un moderno centro industriale e commerciale di 83 555 abitanti che si colloca in una delle zone più industrializzate d'Europa, l'Altomilanese.
Le origini dello stemma della città si possono far risalire al XV secolo. Infatti compare formalmente per la prima volta in una miniatura di Francesco Crespi de Roberti all'interno di un antifonario (sanctorum totius anni more ambrosianum) conservato nella Basilica di San Giovanni. La lettera "B" con sottostante una fiamma, forse a rappresentare il verbo latino burere che farebbe riferimento a "Busto bruciata" ovvero "Busto Arsizio", è il simbolo entrato anche a far parte nel 2006 del nuovo gonfalone della provincia di Varese per iniziativa del bustocco Marco Reguzzoni, all'epoca presidente della Provincia.
Non è chiaro l'evento al quale vada correlata la fiamma: secondo una prima ipotesi agli incendi causati dal principe celta Belloveso all'antico villaggio, secondo una seconda ipotesi la fiamma sarebbe un riferimento al rogo di cadaveri in seguito ad una battaglia avvenuta nelle campagne circostanti all'abitato, mentre secondo una terza ipotesi la fiamma sarebbe un simbolo dei frequenti incendi a cui il villaggio, composto da case di legno e paglia, era soggetto.
Uno stemma composito nel quale sono raccolti gli stemmi delle famiglie Marliani e Visconti, oltre agli stemmi di Busto Arsizio e dei capitoli di San Giovanni e di San Michele, è inserito alla base della vetrata del Duomo di Milano dedicata alla vita di San Carlo.
La città di Busto Arsizio è stata insignita il 2 giugno 1963, da parte dell'allora presidente della Repubblica Antonio Segni, della Medaglia d'oro ai benemeriti della scuola, della cultura e dell'arte:
Busto Arsizio fa parte delle città decorate al valor militare per la guerra di Liberazione. Il 9 aprile 1979 è stata insignita, da parte dell'allora presidente della Repubblica Sandro Pertini, della medaglia di bronzo al valor militare per il ruolo rilevante tenuto e i meriti acquisiti durante la lotta partigiana nel corso della guerra di Liberazione al termine seconda guerra mondiale (l'emittente locale Radio Busto Libera fu la prima ad annunciare la caduta del regime fascista):
Pur essendo una città essenzialmente industriale, l'urbe di Busto Arsizio conserva numerosi monumenti di carattere ecclesiastico. Inoltre lo sviluppo economico ad inizio del XX secolo ha comportato il fiorire di costruzioni in stile Liberty e art déco, che ancora si possono osservare passeggiando per le vie della città. L'importante testimonianza del Liberty bustocco ricorda gli antichi sfoggi di una grande potenza industriale che fu chiamata la "Manchester d'Italia".
Prepositurale di San Michele Arcangelo (citata a partire dal XIV secolo e ricostruita nel XVII).
Chiesa di Sant'Antonio abate (costruita nel 1363 e profondamente ampliata successivamente)
Chiesa dei Santi Apostoli Pietro e Paolo (Sacconago, "chiesa vecchia", 1708-1724)
Chiesa di Sant'Antonio da Padova (Borsano, 1717-1719, presso la residenza del conte Carlo Rasini)
Chiesa dei Santi Apostoli Pietro e Paolo (Sacconago, "chiesa nuova", 1928-1933)
Palazzo Marliani-Cicogna (di origine cinquecentesca, ricostruito tra il 1624 e il 1653, modificato nella prima metà del XVIII secolo e ampliato nel 1850 con l'aggiunta dell'edificio delle carceri ottocentesche)
Busto Arsizio è, tra le città non capoluogo di provincia, la sesta d'Italia per popolazione.
Dopo un periodo di crescita durato fino ai primi anni ottanta, la popolazione di Busto Arsizio si è stabilizzata per circa un ventennio. Nei primi anni del nuovo secolo è ripresa la crescita (il 3% nel periodo tra il 2005 e il 2011).Abitanti censiti
I cittadini stranieri residenti a Busto Arsizio al 1º gennaio 2015 erano 7 695.
La lingua parlata in città è l'italiano. Nel comune è relativamente diffuso anche il dialetto bustocco. Alcuni studi sul dialetto bustocco hanno avanzato l'ipotesi che Busto Arsizio abbia origini liguri. Esiste tuttavia un'altra teoria, meno accreditata, secondo la quale la vicinanza linguistica tra il bustocco e il ligure si limiterebbe solamente a pochi tratti, escludendone così la parentela.Ad esempio, alcuni vorrebbero vedere nella conservazione delle antiche vocali finali latine diverse da -a (in particolare la -u atona finale nei sostantivi e negli aggettivi maschili, nei verbi e negli avverbi), cadute in milanese, un tratto dovuto ad un "sostrato ligure". Il fatto che nel dialetto bustocco tale conservazione sia più avanzata che ad esempio nel dialetto legnanese (es. gatu, secu, coldu, büceu, candu invece di gatt, secch, cald, bicér, quand, tipiche del legnanese - e per questo il bustocco è considerato diverso dagli altri dialetti della zona -) deriverebbe da una minore influenza di Milano su Busto Arsizio. Altro tratto del bustocco che deriverebbe dal "sostrato ligure" sarebbe la sparizione di alcune consonanti intervocaliche (es. lauá invece di lavurá), al punto che è possibile comporre una frase di senso compiuto totalmente priva di consonanti: "A öu i öi" (Voglio le uova).
Dalla seconda metà del XX secolo, il dialetto non viene più parlato abitualmente tra i cittadini, se non dagli anziani. La valorizzazione e conservazione del dialetto bustocco è quindi affidata a singole iniziative di enti, associazioni o singoli. Nel 2002, ad esempio, si è tenuto un ciclo di conferenze intitolato «Lingue, letterature e tradizioni delle nostre genti» e riguardante il dialetto bustocco e più in generale quello dell'Insubria. Nel 2006 il poeta bustocco Mariolino Rimoldi ha tradotto dal greco al dialetto cittadino 30 favole di Esopo.Un'altra opera importante è Ul vangèli tème lu cönta ul San Marcu (una traduzione al bustocco del Vangelo secondo Marco) della poetessa bustocca Carla Mocchetti.Uno scioglilingua in dialetto bustocco molto celebre nella zona è il seguente:
La grande maggioranza della popolazione di Busto Arsizio è cristiana cattolica: nel comune, appartenente all'arcidiocesi di Milano, hanno sede 13 parrocchie cattoliche. Tra le minoranze, si segnala la presenza della Chiesa cristiana pentecostale italiana, che ha sede in città.
L'ultimo giovedì di gennaio la Giöbia, un fantoccio di paglia vestito di stracci, viene bruciata per esorcizzare l'inverno. La tradizione bustocca ha un'origine millenaria che ha radici e motivazioni nella ripresa della fecondità della terra bruciata con il fuoco purificatore..
Durante il periodo del Carnevale si svolge una sfilata in maschera e di carri allegorici. Le maschere ufficiali della città sono ul Tarlisu (maschera tipica dal 1983) e a Bumbasina. Sebbene di creazione recente, sono entrambe riferite alle tradizionali attività della tessitura, il primo al tessuto detto "traliccio", "cruciata" o federa per materassi e cuscini, a righe bianche e marroni, la seconda relativa alla bambagia, o "bombasina".
Una delle associazioni culturali più importanti del comune è La Famiglia Bustocca, istituita nel 1951 con lo scopo di promuovere, attraverso manifestazioni, pubblicazioni e attività varie, la conoscenza della tradizione storica, linguistica, artistica e culturale della città. La pubblicazione annuale più importante è l'Almanacco della Famiglia Bustocca, una raccolta di proverbi, poesie, aspetti storico-artistici di Busto Arsizio ed episodi della vita cittadina.A Busto Arsizio, presso i Mulini Marzoli, ha anche sede il Centro delle Culture Lombarde, fondato nel 2001, molto attivo a livello regionale per la preservazione della cultura e della lingua locali.
A Busto Arsizio esistono le seguenti scuole: 3 asili nido, 19 scuole materne o dell'infanzia, 19 scuole elementari o primarie, 9 scuole medie inferiori o secondarie di primo grado e 8 scuole medie superiori o secondarie di secondo grado.Tra le scuole secondarie di secondo grado, meritano particolare menzione per le loro prestazioni l'Istituto di istruzione secondaria Daniele Crespi (liceo classico, liceo linguistico, liceo scienze umane) e il Liceo scientifico Arturo Tosi, che in origine condividevano la sede di via Carducci (1923). In particolare, il liceo classico è stato premiato nel 2017 quale migliore d'Italia. Infine, oltre all'Istituto tecnico economico Enrico Tosi, un'altra eccellenza bustocca è costituita dal liceo internazionale per l'Innovazione "Olga Fiorini", primo in Italia ad avviare il percorso di studi quadriennale.
A Busto Arsizio sono stati istituiti, negli ultimi decenni del XX secolo, quattro musei.
Il primo, in ordine cronologico, è stato un museo privato: il museo di arte sacra di San Michele Arcangelo. Sotto il campanile della prepositurale di san Michele Arcangelo si iniziò a raccogliere materiale a partire dal 1975 e successivamente a sistematizzarlo, con la collaborazione della soprintendenza ai Beni Culturali della Lombardia.Nel 1990 fu aperto il primo museo civico: le civiche raccolte d'arte di palazzo Marliani-Cicogna, che trovarono spazio nell'antica residenza dei conti Marliani, proprietari della contea di Busto Arsizio tra XVII secolo e il XVIII secolo. Nel 1997, dopo anni di restauri, l'amministrazione comunale di Busto Arsizio inaugurò ufficialmente il museo del tessile e della tradizione industriale di Busto Arsizio.
Il quarto museo presente in città, il museo delle arti di palazzo Bandera, fu fondato nel 1999 per ospitare 100 opere tra sculture, disegni e incisioni, realizzate dal 1938 al 1991 dall'artista Carlo Paganini.
Un ulteriore museo è l'Agorà della Scherma, istituito nel 2012, che conserva numerosi oggetti e documenti legati alla storia della scherma.
L'Informazione è stato un settimanale dell'Altomilanese con sede a Busto Arsizio nato nel 1995 dalla fusione di Busto Sport, mensile fondato nel settembre 1980 (e diventato quindicinale nel 1987) e La scelta, settimanale fondato nel settembre 1990. L'Informazione, che oggi esiste solo online, tratta la cronaca, la politica, la cultura e le tradizioni della città di Busto Arsizio e dei comuni della valle Olona.
Radio Busto Libera fu la prima emittente del Nord Italia ad annunciare la liberazione dai nazi-fascisti, nel pomeriggio del 25 aprile 1945. I partigiani bustocchi della brigata Alfredo di Dio infatti, quella mattina occuparono l'allora Radio Tevere che, spostata da Roma a Busto Arsizio dopo la liberazione di Roma da parte degli americani, trasmetteva programmi di sostegno al regime fascista, ed era collegata con la Repubblica di Salò. L'impegno di tutti, quel giorno, rese possibile mandare in onda, prima del tramonto e in tutto il Nord Italia, l'annuncio dell'insurrezione. Radio Busto, nei giorni seguenti, funzionò a pieno regime e con un ascolto incredibile. Venne poi chiusa il 23 maggio perché non era prevista una emittente a non molti chilometri da quella di Milano.
Dal 1975 a Busto Arsizio nacquero molte emittenti locali. La più importante di tutte fu certamente la stazione interprovinciale Radio Busto Music, in seguito denominata Radio News ed avente sede a Varese. Notevole riscontro ebbe anche Top Radio Busto, diffusa in quasi tutta la provincia di Varese. Degne di nota anche Radio Busto 3 e Radio Studio 5, nata sulle ceneri di Radio TRC di Cassano Magnago divenuta poi Radio Millennium con sede a Milano.
A Busto Arsizio fu creata una delle prime televisioni private che, insieme a Telebiella, fece concorrenza alla Rai: Telealtomilanese, nata nel 1975. In seguito gli studi televisivi furono trasferiti a Cologno Monzese, dopo la cessione dell'emittente al gruppo Rizzoli.
Il Teatro Sociale "Delia Cajelli" è uno dei principali teatri di Busto Arsizio, risalente alla fine del XIX secolo, realizzato dall'architetto Achille Sfondrini.
Questa Accademia Cinematografica è dedicata allo studio delle arti e delle tecniche cinematografiche nel campo della regia e della recitazione. Nata nel 2008 con il patrocinio dell'Amministrazione Comunale, della Regione Lombardia e della Famiglia Antonioni, è l'unico Istituto Cinematografico italiano intitolato al grande maestro del cinema dell'incomunicabilità Michelangelo Antonioni.
Bruscitti, piatto di carne tagliuzzata, cotta a lungo con semi di finocchio e vino. A Busto Arsizio ha sede, dal 1975, l'associazione "Magistero dei Bruscitti da Büsti Gràndi", con lo scopo di diffondere la conoscenza, in città e fuori, della cucina rustica bustocca; solitamente vengono serviti con la polenta.
Cupeti, dolci di mandorle tostate e zuccherate. La festa delle coppette si celebra ogni 8 dicembre nei pressi della chiesa di "Madonna in Prato". Tradizione vuole che i promessi sposi (muusi in dialetto bustocco) delle ragazze bustocche portino queste tipiche cialde ripiene di mandorle all'amata proprio nel giorno dell'Immacolata per chiedere loro la mano. La nascita della Cuppetta viene descritta nella poesia A Madôna da Prà del Comm. Avv. Pietro Tosi, riportata sull'etichetta delle confezioni.Lüganiga, salsiccia tradizionale.
Insalata e ciapi, ovvero insalata fresca e uova sode, piatto tipico delle campagne cittadine per il Lunedì dell'Angelo. Questo piatto è tradizionalmente servito durante la sagra della chiesa di Madonna in Veroncora, durante il periodo pasquale.
Nel comune si svolgono annualmente il festival cinematografico Busto Arsizio Film Festival, dal 2003, e il Bustofolk, Festival Interceltico, dal 2001.
Fino alla prima metà dell'Ottocento, l'abitato di Busto Arsizio si sviluppava principalmente all'interno del limite dell'antico borgo, che era stato delimitato nel Medioevo da un terrapieno e da un fossato, ormai parzialmente livellati già dal Seicento. Nel territorio attuale della città erano presenti altri due abitati, quello di Sacconago e, più a sud, quello di Borsano.
A partire dalla seconda metà dell'Ottocento, dato il rapido incremento demografico, iniziò lo sviluppo del borgo al di fuori della cinta difensiva. Nel corso degli anni vennero anche abbattute le quattro porte della città. Nel 1911, quando la popolazione aveva superato quota 31 000, venne steso il Piano di Ampliamento, che prevedeva lo spostamento ad est delle Ferrovie dello Stato (completato nel 1924), l'apertura della circonvallazione ovest e l'inquadramento dell'area delle ferrovie Nord Milano, ormai raggiunta dall'urbanizzazione. Lo spostamento del tracciato della ferrovia diede luogo all'espansione della città lungo la strà Balon (attuale corso XX Settembre) e la strada Garottola (attuale via Mameli).
Le prime industrie iniziarono a insediarsi attorno al centro storico, in cerca di manodopera. Ciò fu reso possibile grazie al miglioramento dei trasporti ed al conseguente calo del loro prezzo: le industrie non avevano più la necessità di essere ubicate vicino alle materie prime da trasformare, ma potevano stabilirsi nelle vicinanze dei centri abitati. Col passare del tempo, tali industrie furono inglobate dalla città in rapida espansione.
Dopo il piano regolatore del 1911, venne stilato quello del 1934. Il primo piano studiato per risanare la situazione del centro storico di Busto Arsizio risale al 1940, quando la popolazione aveva superato ormai le 40 000 unità. Il progetto prevedeva l'apertura di una grande arteria fra piazza Manzoni e l'allora viale della Gloria, seguendo un tracciato est-ovest lungo le piazze Manzoni, Santa Maria, San Giovanni e Garibaldi. A causa dello scoppio della seconda guerra mondiale, il progetto non fu mai completamente attuato; tuttavia nel 1953, pochi anni dopo la stesura del piano regolatore del 1948, in via Milano cominciarono i lavori per la costruzione di nuovi edifici e l'allargamento della strada.
Alcune delle idee alla base del piano di recupero del 1940 furono inoltre riprese nel 1963, alla presentazione di quello nuovo, che prevedeva da un lato la costruzione dei quartieri di beata Giuliana e di sant'Anna e dall'altro la demolizione di quasi tutto il vecchio tessuto urbano, più o meno degradato, nell'intera area del centro storico. Fu aperto il corso Europa ed in via Milano continuò l'opera di rinnovamento già iniziata. Nuovi palazzi sorsero un po' ovunque: gli unici edifici che si sarebbero dovuti salvare erano solo quelli di un certo valore storico o artistico. Nel 1967, però, il Ministero dei lavori pubblici, resosi conto che era in corso una vera e propria opera di cancellazione della storia bustese, bloccò i lavori. Dopo quella data iniziò un lungo periodo di immobilismo. La situazione si è sbloccata nei primi anni del nuovo millennio, quando è iniziata una fase di demolizione delle aree industriali dismesse che sorgevano intorno al perimetro del centro storico, soprattutto nella zona sud-ovest. In queste aree sono sorte nuove zone residenziali.
Nel 1977 venne approvato il piano regolatore adottato nel 1975. Tra i punti importanti vi sono la previsione della zona industriale a Sacconago e della cosiddetta "area grossistica" nei pressi del raccordo autostradale, la salvaguardia generalizzata delle aree industriali centrali dall'eccessiva edificazione, l'obbligo per le nuove costruzioni di portici al piano terreno, la previsione di piani (mai attuati) per i centri storici di Borsano e Sacconago e l'uso del quinto arco dello svincolo dei cosiddetti "cinque ponti" per uno svincolo verso il quartiere di sant'Anna. Un successivo piano regolatore reca la data del 1984.
Tra il 1992 e il 1993 arrivò la variante del piano regolatore, (approvato nel 1996) la quale confermò l'impianto precedente, con qualche previsione in più di terziario. Venne estesa inoltre la possibilità di sopralzare le abitazioni. Per quanto riguarda la cosiddetta "tangenziale interna detta secante", originariamente prevista in trincea tra il centro ed il quartiere di Madonna Regina, si pensa ad una strada a raso più ridotta, per non isolare il quartiere.
Con la legge regionale 12/2005 viene abolito lo strumento del piano regolatore e istituito quello del piano di governo del territorio, articolato in tre atti: documento di piano, piano dei servizi e piano delle regole.
I quartieri di Busto Arsizio sono 13: Sant'Anna, San Michele, San Giovanni, Sant'Edoardo, Madonna Regina, Redentore, Beata Giuliana, San Giuseppe, Santi Apostoli, Frati, Santa Croce, Borsano e Sacconago.
Storicamente sono sempre state presenti le due ben distinte comunità di San Michele e San Giovanni, oltre che gli ex-comuni autonomi di Borsano e Sacconago e gli insediamenti, risalenti per lo meno al Medioevo, di Cascina Brughetto e Cascina dei Poveri.
L'agglomerato urbano di Busto Arsizio comprende, oltre alla città di Busto Arsizio, che ne rappresenta il maggiore centro, anche una serie di comuni limitrofi: Castellanza, Olgiate Olona, Marnate, Gorla Minore, Solbiate Olona, Gorla Maggiore, Fagnano Olona. Questi comuni, tutti adagiati lungo la Valle Olona, sono strettamente legati alla città di Busto, in quanto essa ospita una serie di infrastrutture e servizi pubblici, di cui sono sprovvisti i centri minori. Inoltre tutti i comuni dell'agglomerato urbano appartengono all'Associazione Commercianti di Busto Arsizio e compongono il distretto socio-sanitario ASL di Busto Arsizio e Valle Olona. La popolazione residente nell'agglomerato urbano di Busto Arsizio supera le 145 000 unità.
Il modello economico di Busto Arsizio è cambiato negli anni passando da prevalentemente agricolo a industriale fino a vedere negli ultimi decenni la crescita del settore terziario. Secondo Fitch il PIL pro-capite nel 2009 era superiore del 20% rispetto alla media europea mentre la disoccupazione si attestava al 4%.Il ramo industriale principale è quello del tessile, che affonda le sue radici nei primi secoli dell'età moderna.
Il suolo di Busto Arsizio non è mai stato particolarmente favorevole all'agricoltura. Per questo gli abitanti del luogo, fin dalle origini, dovettero affiancarvi altre attività, come la concia delle pelli nell'Alto Medioevo. Ciò nonostante il settore primario rimase quello predominante fino almeno al XVI secolo. I raccolti più importanti erano quelli di cereali e vino.
L'agricoltura biodinamica nasce dallo sviluppo degli impulsi dati da Rudolf Steiner, fondatore dell'antroposofia, per una nuova agricoltura che si basi sul potenziamento della fertilità del terreno. Una delle ultime realtà del patrimonio agricolo comunale è la Cascina Burattana, angolo verde situato da quattro secoli a nord del quartiere. Ormai realtà in espansione, la cooperativa sociale agricola Cascina Burattana, nata nel 2011 con lo scopo di promuovere l'agricoltura biodinamica, ha acquisito pieno titolo per essere protagonista nella trasformazione della cascina. Originariamente di proprietà della famiglia nobiliare Durini, è stata acquistata dal comune di Busto Arsizio, insieme ai suoi terreni, negli anni novanta. I terreni, dati in uso alla cooperativa sociale, sono in fase di certificazione biodinamica e gli stabili, soggetti a forte degrado, sono oggetto di un progetto di restauro che verrà presentato dalla cooperativa alle amministrazioni nell'ambito delle iniziative dell'Expo 2015.L'allevamento del baco da seta (i bigàti) fu praticato nell'Altomilanese da tempo immemorabile. Fino all'avvento delle prime fibre artificiali (anni trenta del XX secolo) che portò al crollo del prezzo della seta sul mercato, l'Alto Milanese era la capitale della bachicoltura italiana, una delle prime al mondo. Si tratta di una tradizione secolare, che risale alla fine del Medioevo, e che era praticata in modo massivo nelle famiglie bustesi. Tale attività fu una di quelle che contribuirono a trasformare Busto Arsizio nella «Manchester d'Italia», ossia in uno dei più importanti centri per la produzione tessile. Proprio a supporto della bachicoltura, a Busto Arsizio, nei cortili delle case, veniva coltivato il gelso, indispensabile nutrimento dei bachi da seta.
Già nel XVI secolo Busto Arsizio era rinomata per la produzione del fustagno, un tessuto robusto e resistente, che ha le sue origini nel Basso Medioevo. Diffusa a Busto Arsizio è la lavorazione del peltro, finalizzata alla produzione di oggetti artistici, monili, trofei, vassoi e piatti.
Busto Arsizio è stata per anni uno dei più importanti centri tessili d'Italia, tanto da essere conosciuta anche all'estero. Già agli inizi dell'800 vi troviamo la ditta "Benigno Crespi", appartenente ad una famiglia di lunga tradizione bustocca, soprannominata dei "Tengitt". Furono proprio Benigno Crespi e suo figlio Silvio che vollero costruire Crespi d'Adda, un villaggio operaio dominato dal castello del padrone, che simboleggiava l'autorità e benevolenza verso gli operai e le loro famiglie.Nel 1995, il villaggio industriale di Crespi d'Adda, fu accolto da parte del Comitato per il Patrimonio Mondiale dell'Unesco nella Lista del Patrimonio Mondiale Protetto in quanto "Esempio eccezionale del fenomeno dei villaggi operai, il più completo e meglio conservato del Sud Europa".In città si ebbe formazione di un ceto di imprenditori che avviò le prime manifatture tessili. Contemporaneamente si creò la figura dell'operaio-contadino che trovava impiego in tali manifatture senza però mai trascurare completamente le attività agricole. Con il passare del tempo l'Altomilanese si apprestava a diventare un motore pulsante dell'economia lombarda ed un'area di eccellenza dell'industria manifatturiera nazionale. Busto Arsizio iniziò ad essere chiamata "la Manchester d'Italia" o "la città delle 100 ciminiere".Tra le industrie che hanno fatto la storia di Busto Arsizio, si possono ricordare la Tintoria Giovanni Garavaglia (1863), la Società Anonima Airoldi e Pozzi (1863), la Giovanni Milani & Nipoti (1870), il Cotonificio Venzaghi (1876), il Cotonificio Enrico Candiani (1876), la Metallurgica Marcora (1878), le Officine Meccaniche Rodolfo Comerio (1878), il Cotonificio Giuseppe Pozzi (1878), la Tintoria Roberto Cerana (1880), la Tintoria Pietro Garavaglia (1880), le Industrie Grafiche Servi (1880) la Società Anonima Gas Molteni (1881), il Calzaturificio Giuseppe Borri (1882), il Cotonificio Lissoni Castiglioni (1888), la Manifattura Tosi (1888) e le Officine Meccaniche Ercole Comerio (1890).
Nel 1917 gli imprenditori dell'area bustese diedero vita alla Federazione Industriale dell'Alto Milanese. Dopo la pausa corporativa del ventennio fascista (prima della seconda guerra mondiale contava la presenza di 65 industrie), gli imprenditori di Busto Arsizio si unirono nell'Unione Bustese degli Industriali nel 1949.
Nel 1951 si decise la creazione, sul confine sud della città, della cosiddetta "Mostra del Tessile". Realizzata dalla ditta Mario Saporiti di Tradate, fu opera degli uomini più conosciuti e avveduti della città: il banchiere Benigno Airoldi, gli industriali Antonio Tognella, Carlo Schapira, Enrico Candiani, Alessandro Pozzi, il sindaco Giovanni Rossini, i parlamentari Cipriano Facchinetti, Morelli, Tosi.
Se negli anni cinquanta del XX secolo, per quanto riguarda il settore tessile, Busto Arsizio era prevalentemente una scuola di taglio e cucito orientata alla produzione, al giorno d'oggi invece l'orientamento è quello dello sviluppo tecnico.L'industria bustocca si è comunque molto diversificata, anche a causa della crisi che ha investito il settore tessile. La città ha saputo far fronte al declino del tessile in due modi: incentivando altri campi del settore secondario (l'industria meccanica, la lavorazione della plastica e l'edilizia) e sviluppando costantemente il settore commerciale e del terziario.
Anche per quanto riguarda il settore terziario, si hanno illustri esempi di eccellenza già nei secoli passati. Basti pensare che l'Antico Salumificio Bustese esportava in America già alla fine dell'Ottocento, oppure che in quegli stessi anni Enrico dell'Acqua, pioniere dell'esportazione cotoniera in Italia e soprannominato "il principe mercante" da Luigi Einaudi, aveva creato un'importante rete di commercio soprattutto con l'America Latina.Il terziario locale bilancia in numero di addetti l'attività manifatturiera, da sempre vocazione del comune di Busto Arsizio. Secondo i dati del 2005 relativi al tessuto economico della città, le imprese sono in totale 7 342. Per quanto riguarda la ripartizione per settore, commercio (1 846 imprese) e attività immobiliari (1 800 imprese) ricoprono il maggior numero di imprese attive. Le attività manifatturiere contano 1 255 imprese attive.A Busto Arsizio ha una sede il gruppo Biocell Center, costituito da aziende in Italia, Svizzera e Stati Uniti è il primo centro ricerche al mondo ad aver sviluppato un metodo di trattamento e crioconservazione delle cellule staminali amniotiche.
Busto Arsizio è servita dall'Autostrada dei Laghi e dalla strada statale 336 dell'Aeroporto della Malpensa, nonché dalle strade statali numero 33 del Sempione, 341 Gallaratese e dalla ex Strada statale 527 Bustese.
La città dispone della stazione di Busto Arsizio, posta lungo la ferrovia del Sempione e gestita da Rete Ferroviaria Italiana e dalla stazione di Busto Arsizio Nord, posta sulla linea Novara-Seregno e località di diramazione per la Busto Arsizio-Malpensa Aeroporto, gestita da Ferrovienord.
Entrambi gli impianti sono serviti da relazioni regionali e suburbane gestite da Trenord e TiLo nell'ambito del contratto di servizio stipulato con la Regione Lombardia.
Fra il 1881 e il 1951 la città era altresì servita dalla tranvia Milano-Gallarate, gestita dalla STIE.
La mobilità urbana di Busto Arsizio è servita mediante autoservizi gestiti dalla stessa STIE e dalla Società Movibus.
 Cixi, dal 2017Il 20 maggio 2012 è stato siglato un patto di amicizia con il comune di Scopello.
La principale squadra di calcio del comune è la Pro Patria, fondata nel 1919, che milita nel campionato di Lega Pro. Nella sua storia ha disputato quattordici campionati di Serie A. Tra le squadre minori vi è il Busto 81, prima squadra cittadina dopo la Pro Patria ad essere promossa in Eccellenza.La principale squadra locale di pallavolo femminile è la Futura Volley Busto Arsizio, vincitrice di un campionato, due Coppe CEV, una Coppa Italia e una Supercoppa italiana.
Busto Arsizio ha ospitato nel 2011 il Campionato europeo di pallavolo femminile, e nel 2015 il Campionato europeo di pallavolo maschile.
La Pro Patria Scherma, già Società Ginnastica Pro Patria et Libertate, fondata nel 1881, è una delle associazioni sportive più antiche d'Italia.Nel 1997, dalla fusione delle attività agonistiche di Bustese Nuoto e Busto Pallanuoto, è nata Busto Nuoto A.S.. La squadra di nuoto sincronizzato ha vinto nel 2014 il titolo italiano nei campionati juniores.
Hanno sede nel comune le società di atletica leggera Pro Patria A.R.C. Busto Arsizio e Atletica San Marco, che ha organizzato il campionato italiano di mezza maratona nel 1999.
Busto Arsizio è stata tre volte sede di tappa al Giro d'Italia: nel 1985 la prima tappa è stata vinta da Urs Freuler; nel 2001 la diciannovesima tappa, ha visto la vittoria di Mario Cipollini e nel 2012, la quindicesima tappa è stata vinta da Matteo Rabottini. Per alcuni anni si tenne nel comune la corsa in linea maschile Coppa Città di Busto Arsizio.
Tra il 1984 e il 1986 Busto Arsizio è stata la sede della società di football americano Frogs, proveniente da Gallarate, in seguito trasferitasi a Legnano. Nel 1984 vinse per la prima volta il Superbowl italiano.
Nel comune è presente una squadra di tackle football che milita in seconda divisione FIDAF, i Blue Storms, sono inoltre presenti due squadre di flag football maschile: Blue Storms e Flames Busto Arsizio ed una squadra femminile di tackle football.
La Pallacanestro Busto Arsizio Associazione Dilettantistica è la principale squadra di basket della città, che milita in Promozione.
Nel 1956 nasce la società Accademia Bustese Pattinaggio, una delle società italiane di più antica affiliazione alla Federazione Italiana Hockey e Pattinaggio. Fra i maggiori risultati conseguiti, figurano il titolo italiano di società negli anni 1959, 1960, 1961, 1962. Ha vinto inoltre due titoli italiani di società nel 2011 e 2012 e due titoli mondiali individuali.La Società Mandamentale di Tiro a Segno di Busto Arsizio, ora Sezione di Tiro a Segno Nazionale, è stata fondata nel 1883. Trent'anni dopo la sua fondazione, nel 1914, Vittorio Emanuele di Savoia-Aosta, conte di Torino, inaugurò un nuovo campo di tiro destinato oltre che ai cittadini di Busto Arsizio e zone limitrofi, anche all'addestramento dei militari della Caserma "S.Ten. Ugo Mara" di Solbiate Olona. L'organizzazione di tiro a segno, assolve senza fini di lucro, in ambito territoriale, i compiti istituzionali e sportivi dell'Unione Italiana Tiro a Segno.
Nel 2012 e nel 2015, si è disputato il torneo di tennis Busto Arsizio Open, facente parte della categoria ITF Men's Circuit.Inoltre, dal 1978 ha sede nel comune la società di twirling Club Twirling Sacconago nel quale ha militato Chiara Stefanazzi.
Dal 1991, si corre annualmente la "Maratonina", manifestazione podistica non competitiva.
Lo stadio Carlo Speroni, costruito nel 1927 ha subito varie ristrutturazioni ed ampliamenti, l'ultima delle quali nel luglio 2011 con la creazione di un'ulteriore curva nel settore ospiti. Viene utilizzato principalmente per le partite di calcio casalinghe della Pro Patria, nel 2011 ha ospitato la finale nazionale del Campionato italiano di football a 9.
Il PalaYamamay, intitolato a Maria Piantanida, ospita gli incontri casalinghi della Futura Volley Busto Arsizio. Nel 2011 è stato una delle quattro sedi che hanno ospitato il campionato europeo di pallavolo femminile, organizzato congiuntamente da Italia e Serbia.
Il campo sportivo Carlo Reguzzoni (oggi demolito) era un impianto con pista di atletica leggera. Aveva uno sviluppo di 414 metri, il rettilineo finale lungo 150 metri e le curve con sopraelevazione massima di 65 centimetri. Nel 1922 ospitò i tredicesimi campionati italiani assoluti di atletica leggera, evento condiviso con la città di Milano.Ha sede in città il centro di atletica leggera Angelo Borri.
Luigi Ferrario, Busto Arsizio - Notizie storico statistiche, Busto Arsizio, Tipografia sociale, 1864.
 Augusto Marinoni, I dialetti da Saronno al Ticino. Busto Arsizio-Legnano, Rotary Club, 1957.
 Carlo Magni e Giuseppe Pacciarotti, Busto Arsizio - Ambiente storia società, Busto Arsizio, Freeman Editrice, 1977, SBN IT\ICCU\MIL\0534586.
 Rodolfo Rogora, Stefano Ferrario e Luigi Belotti, Sommario di storia bustese dalle origini ai tempi nostri, Azzate, L.V.G. Editrice, 1981, SBN IT\ICCU\LO1\0369269.
 Giampiero Magugliani (a cura di), Busto Arsizio. Storia di una città attraverso le sue vie e le sue piazze, Busto Arsizio, Pianezza s.r.l., 1985, SBN IT\ICCU\CFI\0239636.
 Amici del Liceo, Vita bustese. Rassegna di vita bustese, documenti ed immagini 1920-1940, Busto Arsizio, Bramante Editrice, 1989, SBN IT\ICCU\LO1\0064227.
 Giovanni Battista Lupi, Francesco Bertolli e Umberto Colombo, La peste del 1630 a Busto Arsizio, Busto Arsizio, Bramante Editrice, 1990, SBN IT\ICCU\MIL\0065686.
 Franco Bertolli, Giuseppe Pacciarotti e Augusto Spada, Chiese minori a Busto Arsizio: San Gregorio e Beata Vergine delle Grazie (Sant'Anna), Busto Arsizio, Libreria della Basilica, 1991, SBN IT\ICCU\LO1\0101178.
 Elisabetta Ferrario Mezzadri, Santino Langè e Andrea Spiriti, Il Palazzo Marliani Cicogna in Busto Arsizio: da dimora patrizia a palazzo pubblico, Busto Arsizio, Arti Grafiche Baratelli, 1992, SBN IT\ICCU\LO1\0245848.
 Maurizio Sbicego, Busto città amata, testi storici di Franco Bertolli e Augusto Spada, Azzate (Varese), Macchione Editore, 1996, SBN IT\ICCU\LO1\0421718.
 Alberto Garavaglia, Museo del Tessile e della Tradizione Industriale di Busto Arsizio, Busto Arsizio, Freeman Editrice, 1997, SBN IT\ICCU\LO1\0771542.
 Daniela Maffioli, La Capitolare di Busto Arsizio attraverso la storia e alcuni suoi codici (XII-XV secolo), Olgiate Olona, Mariani Artigrafiche s.r.l., 1998, SBN IT\ICCU\CFI\0416791.
 Luca Colombo, L'impero del cotone: storia di Enrico Dell'Acqua, industriale bustese che conquistò l'America, Busto Arsizio, Pianezza Editore, 1999, SBN IT\ICCU\CFI\0465050.
 Aurora Scotti Tosini, La Basilica di San Giovanni Battista a Busto nell'opera di Francesco Maria Ricchino, Busto Arsizio, Freeman Editrice, 2001, SBN IT\ICCU\MIL\0511818.
 Giuseppe Tettamanti, Zibaldone Cronaca Altri Scritti, Busto Arsizio, Edizioni de "la Provvidenza", 2001, SBN IT\ICCU\LO1\0581110.
 Elisabetta Palmisano, Il Settecento a Busto Arsizio: economia e società nel periodo delle riforme teresiane, Busto Arsizio, Freeman editrice, 2002, SBN IT\ICCU\LO1\0609422.
 Gian Franco Ferrario, Busto Arsizio. Emozioni Liberty, Busto Arsizio, Macchione Editore, 2002, ISBN 88-8340-111-5.
 AA.VV., Molini Marzoli Massari. Un recupero di eccellenza. La Tecnocity di Busto Arsizio, Busto Arsizio, Macchione editore, 2002, ISBN 88-8340-110-7.
 Luigi Giavini, Le origini di Busto Arsizio dai Liguri ai Longobardi, Nomos Edizioni, 2002, SBN IT\ICCU\BVE\0298289.
 Varese e provincia: le Prealpi, le valli, i laghi : ville, monasteri, castelli, Touring editore, 2002, ISBN 88-365-2444-3.
 AA.VV., Busto Arsizio, anno 1604 e dintorni, Busto Arsizio, Edizioni de "la Provvidenza", 2004, SBN IT\ICCU\LO1\0893815.
 Augusto Spada, Conoscere la città di/Getting to know the city of Busto Arsizio, Busto Arsizio, Freeman Editrice, 2004, SBN IT\ICCU\LO1\0826777.
 AA.VV., La chiesa di San Michele. Origine e storia, 2 voll., Busto Arsizio, Arti Grafiche Baratelli s.n.c., 2006.

Butcher Boys è un film horror prodotto dagli Stati Uniti nel 2012 diretto da Duane Graves e Justin Meeks.
Una festa di compleanno in un ristorante di lusso mette in moto eventi che portano Sissy, suo fratello Mikey e gli amici Kenny e Barbie, faccia a faccia con il macabro mondo dei Butcher Boys, predatori internazionali che trattano carne umana viva o morta che sia.

Butterfield è un census-designated place degli Stati Uniti d'America, situato nella contea di El Paso dello Stato del Texas.
La popolazione era di 114 persone al censimento del 2010. Fa parte dell'area metropolitana di El Paso.
Secondo il censimento del 2000, c'erano 61 persone, 18 nuclei familiari e 14 famiglie residenti nella città. La densità di popolazione era di 19,3 persone per miglio quadrato (7,5/km²). C'erano 21 unità abitative a una densità media di 6,6 per miglio quadrato (2,6/km²). La composizione etnica della città era formata dall'85,25% di bianchi, il 6,56% di altre razze, e l'8,20% di due o più etnie. Ispanici o latinos di qualunque razza erano l'81,97% della popolazione.
C'erano 18 nuclei familiari di cui il 50,0% aveva figli di età inferiore ai 18 anni, il 55,6% erano coppie sposate conviventi, il 22,2% aveva un capofamiglia femmina senza marito, e il 16,7% erano non-famiglie. Il 16,7% di tutti i nuclei familiari erano individuali e il 5,6% aveva componenti con un'età di 65 anni o più che vivevano da soli. Il numero di componenti medio di un nucleo familiare era di 3,39 e quello di una famiglia era di 3,73.
La popolazione era composta dal 32,8% di persone sotto i 18 anni, l'11,5% di persone dai 18 ai 24 anni, il 31,1% di persone dai 25 ai 44 anni, il 21,3% di persone dai 45 ai 64 anni, e il 3,3% di persone di 65 anni o più. L'età media era di 30 anni. Per ogni 100 femmine c'erano 103,3 maschi. Per ogni 100 femmine dai 18 anni in giù, c'erano 78,3 maschi.
Il reddito medio di un nucleo familiare era di 8.750 dollari, e quello di una famiglia era di 8.750 dollari. I maschi avevano un reddito medio di 0 dollari contro i 6.250 dollari delle femmine. Il reddito pro capite era di 4.526 dollari. C'erano il 100,0% delle famiglie e il 100,0% della popolazione che vivevano sotto la soglia di povertà, incluso nessuno sotto i 18 anni e nessuno sopra i 64 anni.

I Butthole Surfers (trad. "Surfisti del buco del culo") sono un gruppo musicale alternative rock statunitense, fondato da Gibby Haynes (voce) e Paul Leary (chitarra) a San Antonio, in Texas, nel 1982; poco dopo si uniranno loro King Coffey (alias di Paul Koffee) e più tardi Teresa Taylor (detta Nervosa).
La formazione trae le proprie origini nel 1977 dall'incontro al college tra Gibby Haynes, figlio dell'attore Jerry Haynes, e Paul Leary. Solamente nel 1982 si formò il gruppo dapprima denominato Ashtray Baby Heads, poi Nine Foot Worm Makes Home Food ed infine, casualmente, in quello attuale: un annunciatore confuse il nome di un brano del gruppo con il nome del gruppo stesso. Il primo concerto fu del 4 luglio presso il Whisky a Go Go di Hollywood.
La formazione si completò con i batteristi King Coffey e Theresa "Nervosa" Taylor (loro ex ballerina) e firmarono per la Alternative Tentacles di Jello Biafra esordendo nel 1983 con l'EP omonimo edito anche come Brown Reason to Live. La fama del gruppo crebbe grazie all'originalità dei concerti dove facevano uso massiccio di luci stroboscopiche, proiezione di filmati (è rimasta famosa la proiezione della ricostruzione chirurgica di un pene) e ballerini nudi, elementi che li collocano nel filone shock rock, diventando un fenomeno di culto. Ci fu un iniziale ostracismo verso di loro per il nome provocatorio che non veniva pronunciato per radio o scritto sui giornali. Documento di questo periodo è il secondo EP del gruppo, Live PCPPEP. Passarono alla Touch and Go Records con cui pubblicarono quello che molti considerano il loro massimo capolavoro, Psychic... Powerless... Another Man's Sac, con brani come Concubine o Lady Sniff o la storica Butthole Surfer. L'album è ispirato dalla psichedelia di Captain Beefheart dall'acid rock, ma ha anche una forte impronta di noise e industrial rock.Dopo un terzo EP il gruppo pubblicò il secondo album Rembrandt Pussyhorse del 1986 in formazione a cinque, dopo l'arrivo del bassista Jeff Pinkus. In questo lavoro il suono è più smussato rispetto agli esordi e più vicino ad una neopsichedelia classica.
Il terzo album, Locust Abortion Technician, più curato dal punto di vista della produzione, è un concept album, parodia dell'heavy metal.Il successivo, Hairway to Steven del 1988, titolo parodia della Stairway to Heaven dei Led Zeppelin, non aggiunge molto al loro stile.Il gruppo a fine decennio si prende una pausa. Nascono progetti paralleli dei musicisti: Pinkus e Haynes pubblicano a nome Jackofficers l'album Digital Dump per Rough Trade, influenzato da ritmi dance; Pinkus da solo pubblica Cheatos per Touch & Go; Leary fa uscire per Rough Trade The History of Dogs, mentre King Coffey dà vita ai Drain.
Solo nel 1991 il gruppo si riunisce per la pubblicazione di Piouhgd. Nel 1993 esce Indipendent Worm Saloon prodotto da John Paul Jones dei Led Zeppelin. Seguono altri tre album: Electriclarryland del 1996, After the Astronaut del 1999 (mai distribuito a causa di una disputa legale intercorsa tra la band e la Capitol Records, e alla susseguente rottura tra il gruppo e il manager Tom Bunch) e Weird Revolution del 2001.
Ufficialmente la band è tuttora esistente, ma da oltre un decennio non vengono pubblicati nuovi lavori e le loro esibizioni sono sempre più sporadiche con formazioni rimaneggiate.
La loro musica comprende molti elementi, dall'hardcore punk al rock psichedelico all'industrial, con influenze dalla performance art. Vi sono tracce con forti elementi hard rock e noise rock. Per le registrazioni dei brani fanno ampio uso di tape looping, modulazione del suono. Per di più alcuni brani hanno testi scarni o in cui l'importanza è sottodimensionata rispetto alla parte melodica; ancora altri pezzi (ad esempio il famoso Pepper) hanno parte del testo cantato con uno stile rap stemperato. Infine, seppur occasionalmente, non mancano brani stile cantautore (Wooden Song), ballate romantiche (TV star) e omaggi ad altri artisti (Jimi). Nella formazione sono presenti generalmente due batteristi.
Spesso le copertine degli album o i video delle loro canzoni (ma anche in alcune foto di gruppo) sono caratterizzati da un umorismo tra il surreale, il paradossale ed il demenziale; riflettono un'esigenza di parodiare e provocare (ad esempio Underdog, sbeffeggia sin dal titolo le contraddizioni tra il sogno americano dell'"American way of life" e la realtà).
I Butthole Surfers sono un gruppo fortemente alternativo rispetto alla gran parte del rock convenzionale: infischiandosene senza troppe remore di ogni convenzione etica e sociale, a causa della vacuità ingannevole che v'intravedono, mettono alla berlina il male di vivere connesso all'esistenza civile bersagliandolo con un'ironia caustica e dissacrante (che può apparire anche puerile), alla disperata ricerca di un "antidoto" per la mediocrità borghese.
Il gruppo italiano Marlene Kuntz trae parte del proprio nome (Kuntz) dal titolo di un brano dei Butthole Surfers contenuto in Locust Abortion Technicians. Il titolo della canzone era una storpiatura di "cunts" (vulve).
I Red Hot Chili Peppers citano i Butthole Surfers nella strofa finale di Deep Kick nell'album One Hot Minute e Flea ha fatto una comparsa nel loro videoclip Who Was in My Room Last Night.
1990 - The Hurdy Gurdy ManInoltre, ci sono innumerevoli bootleg e live con canzoni mai pubblicate negli album, versioni rare di canzoni pubblicate, e versioni alternative.

Bystrá nad Jizerou è un comune della Repubblica Ceca facente parte del distretto di Semily, nella regione di Liberec.

Il giovane Guia Agladze è il suonatore di timpano dell'orchestra sinfonica di Tblisi. Spensierato e compagnone, è circondato da ragazze ma tanto svagato da giungere sempre in ritardo all'ultimo atto di "Daissi", uno spartito che lo chiama a suonare il suo strumento solo per poche battute nel finale. Nessuna delle persone che lo circonda riesce a riportarlo alle sue responsabilità. Un giorno, però, il destino è in agguato.

Venne convocato nella Nazionale britannica che disputò i Giochi olimpici del 1920 ma disputò neanche una partita.

Questo uccello vive nell'Asia meridionale, in Pakistan, Bangladesh, Bhutan, Nepal, India, Myanmar, Sri Lanka e sulle Maldive. È di passo in Oman.
(EN) BirdLife International 2008, Cacomantis passerinus, su IUCN Red List of Threatened Species, Versione 2018.2, IUCN, 2018.

Il cuculo baio o cuculo di Sonnerat (Cacomantis sonneratii Latham, 1790) è un uccello della famiglia dei Cuculidae.
Questo uccello vive in Asia meridionale e sudorientale, dal Pakistan e dalla Cina fino all'Indonesia, compreso lo Sri Lanka e le Filippine.
(EN) BirdLife International 2008, Cacomantis sonneratii, su IUCN Red List of Threatened Species, Versione 2018.2, IUCN, 2018.

La colelitiasi o calcolosi biliare è una malattia che consiste nella presenza di calcoli nei dotti biliari o nella cistifellea (o colecisti). Questi calcoli si formano in seguito all'accrescimento dei componenti della bile che vanno a formare cristalli. Ciò avviene nella cistifellea, ma in seguito possono migrare distalmente in altre parti dei dotti biliari, come il dotto cistico, il dotto biliare comune, il dotto pancreatico o la papilla di Vater. Solo in casi di grave infiammazione, i calcoli biliari possono erodere la parete della cistifellea e creare una fistola migrando nell'intestino, e causare un potenziale ostacolo chiamato ileo biliare.La presenza di calcoli biliari nella cistifellea può portare a colecistite acuta, una condizione infiammatoria caratterizzata da ritenzione di bile nella cistifellea e spesso da una infezione secondaria da microrganismi intestinali prevalentemente Escherichia coli, Klebsiella, Enterobacter e specie di Bacteroides. La presenza di calcoli biliari nei dotti può causare l'ostruzione dei dotti biliari, che può portare a gravi condizioni come la colangite ascendente o la pancreatite. Ciascuna di queste due condizioni possono essere pericolose per la vita e sono quindi considerati emergenze mediche.
Il 75-80% dei calcoli della colecisti presentano colesterolo come componente base ("calcoli colesterinici"); solo nel 20% dei casi, le concentrazioni di colesterolo sono inferiori a un terzo e a prevalere sono invece quelle dei carbonati e fosfati di calcio - soprattutto bilirubinato di calcio - ("calcoli pigmentari").
Forme asintomatiche. Nell'80% dei casi la semplice colelitiasi è asintomatica e tale può rimanere per diversi anni.
Forme paucisintomatiche. Si caratterizzano per la comparsa di dispepsia post prandiale associata a lieve dolenzia in ipocondrio destro, eruttazioni frequenti, nausea e più raramente vomito. Può essere positivo il segno di Murphy.
Forme francamente sintomatiche. Si manifestano con il tipico quadro della colica biliare.
La colelitiasi è detta, in inglese, malattia delle quattro F: Female, Fat, Fertility, Fourty.
Altri fattori che aumentano la probabilità di sviluppo della patologia sono: ipertensione, dislipidemia, diabete, terapia con estrogeni e fibrosi cistica. Sebbene le cause precise non siano note, pare che più fattori eziologici possano portare a disfunzioni metaboliche del fegato e ad una conseguente alterazione nella composizione della bile. Recentemente è stata scoperta anche una relazione tra colelitiasi e assunzione di inibitori di pompa protonica.
I calcoli pigmentati si formano per l'aumentata produzione di bilirubina insolubile non coniugata nella bile che precipita sotto forma di bilirubinato di calcio. Per questo tipo di calcoli sono fattori di rischio:
Se il calcolo è piccolo può andare frequentemente ad incunearsi nel coledoco e incastrarsi a livello della papilla del Vater causando ittero ostruttivo con conseguente pancreatite.
Altra complicanza frequente è la colecistite, idrope e epatite, ileo biliare, carcinoma della colecisti.
La diagnosi di colelitiasi si avvale poco degli esami clinici e laboratoristici e necessita sempre degli esami strumentali per la conferma diagnostica.
La clinica può dare un sospetto diagnostico, più o meno forte, solo nei casi sintomatici. L'infiammazione della colecisti o l'ostruzione delle vie biliari può dare una serie di segni e sintomi generici (febbre, nausea, dispepsia) e specifici (dolore localizzato, ittero, Segno di Murphy positivo) arrivando al quadro caratteristico della colica biliare.
gli esami di laboratorio hanno un valore poco significativo. In circa il 25% dei casi può dimostrare un aumento della bilirubina diretta (ittero colestatico), della γ-GT e della fosfatasi alcalina.
La diagnostica per immagini ha valore dirimente nella patologia litiasica potendo, oltre che dimostrare la presenza dei calcoli e farne una valutazione topografica e morfologica, individuare eventuali complicanze e patologie associate (in particolare a livello epatico e pancreatico); è inoltre fondamentale nella programmazione di interventi terapeutici. Spesso, a causa della sintomatologia spesso assente, una litiasi del coledoco o delle vie biliari è un riscontro occasionale in corso di manovre diagnostiche eseguite per altre ragioni.
L'ecotomografia è l'esame di prima istanza, che consente di individuare e caratterizzare calcoli di almeno 1 mm presenti in colecisti e nelle vie biliari intraepatiche con una sensibilità del 98% e una VPP del 94%; l'efficacia nel coledoco è minore (70-75%) e richiede il ricorso a tencniche colangiografiche, in particolare colangio-RM. I calcoli appaiono come formazioni fortemente ecogene con cono d'ombra posteriore che aumenta d'intensità in rapporto al contenuto di calcio del calcolo: gli ultrasuoni permettono di valutare la localizzazione, il numero, l'eventuale mobilità (permettondo, in alcuni casi, la diagnosi differenziale con lesioni polipoidi) e, in alcuni casi dare, un'idea della natura del calcolo (presenza di calcio, galleggiamento in caso di calcoli colesterinici puri). Si possono valutare, inoltre, la presenza di fango o sabbia biliare, la condizione delle vie biliari, della colecisti e del fegato.
La risonanza magnetica delle vie biliari (Colangio-RM) è in grado, già in condizione di contrasto basale (ossia senza mezzo di contrasto), di evidenziare in maniera eccellente le vie biliari ostruite, permettendo di differenziare l'eziologia litiasica da quella neoplastica: dopo l'ingestione di liquido contenente ferro non assorbibile o succo d'ananas che abbattono il segnale dei fluidi gastrici, le vie biliari appaiono iperintense (segnale tipico dei fluidi stazionari). Spesso viene effettuata una ricostruzione tridimensionale utile come mappatura in vista di interventi chirurgici. 
La radiografia tradizionale ha un utilizzo limitato, permettendo generalmente solo una diagnosi di natura, dimostrando la presenza di calcio in calcoli radiopachi o radiotrasparenti ma con orletto calcifico. L'esame diretto può anche essere utile nella diagnosi di una cistifellea a porcellana, calcifica o di un ileo biliare. L'utilizzo di mezzo di contrasto (colecistografia orale) può essere utile nella dimostrrazione della funzionalità della colecisti in ottica terapeutica medico farmacologica.
La TC ha un uso molto marginale in quanto può dare informazioni sulla natura del calcolo più precise ma poco utili al fine diagnostico e terapeutico e, al contempo, ha un potere di individuazione delle formazioni poco precise quando non incostanti. In taluni casi può specificare in maniera più definita l'architettura del calcolo e, tramite misurazioni densitometriche, individuare quantitativi di calcio non visibili con le altre metodiche.
La terapia risolutiva è chirurgica, colecistectomia normalmente per via laparoscopica. In alcuni casi vengono utilizzate terapie alternative:
medico-farmacologica con acido ursodesossicolico per calcoli di diametro minore di 15-20 mm e di colesterolo puro o fango biliare.
solvente per via percutanea.L'intervento laparoscopico dura 20 minuti circa, richiede 2 giorni di degenza e il giorno seguente il paziente riprende a mangiare.

Il calendario babilonese era un modello di calendario lunare teorico sviluppato dagli astronomi babilonesi, che consisteva di mesi lunari sinodici medi.
Il calendario lunare babilonese fu utilizzato come un sistema uniforme di registrazione del tempo e di previsione di eventi lunari e planetari. Ha quindi avuto il carattere di un calendario astronomico di previsione, le cui previsioni corrispondevano con le registrazioni di eventi reali nel calendario babilonese.
I Babilonesi divisero il mese sinodico medio in 30 unità di effemeridi planetarie; queste unità sono state applicate anche in termini di calcolo del cerchio massimo come unità di tempo.
Le unità di tempo così determinate non recavano alcun nome speciale, ma le chiamavano semplicemente "giorni", che potevano durare al massimo un giorno del calendario effettivo del calendario babilonese.
Nel calendario lunare babilonese, il giorno della comparsa della prima falce di luna cadeva sempre il primo o il trentesimo giorno, considerando che il principio era: se si osserva il giorno della prima falce il 30, questo giorno è considerato il primo giorno del mese successivo.
I nomi babilonesi dei mesi lunari e dei mesi del calendario, che ebbero origine nel periodo antico babilonese (2000-1600 a.C.), derivano dal precedente calendario di Nippur.
Lis Brack-Bernsen: Zur Entstehung der babylonischen Mondtheorie – Beobachtung und theoretische Berechnung von Mondphasen. Steiner, Stuttgart 1997, ISBN 3-515-07089-3.
Hermann Hunger: Kalender. In: Dietz-Otto Edzard u.a.: Reallexikon der Assyriologie und vorderasiatischen Archäologie. Band 5. de Gruyter, Berlin 1980, ISBN 3-1100-7192-4, S. 297–303.
Jean Meeus: Astronomische Algorithmen – Anwendungen für Ephemeris Tool 4,5. 2. Auflage. Barth, Leipzig 2000, ISBN 3-335-00400-0.
Jean Meeus: Astronomical Tables of the Sun, Moon and Planets. 2. Auflage. Willmann-Bell, Richmond 1995, ISBN 0-943396-02-6.
Otto Neugebauer: A History of ancient mathematical astronomy. Springer, Berlin 1975 (Nachdruck 2006, ISBN 3-540-06995-X).
Otto Neugebauer: The exact sciences in antiquity. 2nd edition. Brown University Press, Providence RI 1957, (Auch: Unabridged, slightly corrected reprint. Dover Publications, New York NY 2004, ISBN 0-486-22332-9, (Dover classics of science and mathematics)).
Anton Pannekoek: Calculation of dates in the Babylonian tables of planets - Proceedings XIX -. Akadedemie van Wetenschappen te Amsterdam, Amsterdam 1916, S. 684–703.
Francis Richard Stephenson: Historical Eclipses and Earth's rotation. Cambridge University Press, Cambridge 1997, ISBN 0-521-46194-4
Per calendario berbero si intende il calendario agrario tradizionalmente in uso nelle regioni del Nordafrica. Questo calendario è noto in arabo anche con l'epiteto di ﻓﻼﺣﻲ fellāḥī "contadino" o ﻋﺠﻤﻲ cajamī "non arabo". Esso viene impiegato per regolare i lavori agricoli stagionali, al posto del calendario islamico che, essendo di tipo lunare senza alcun legame coi cicli delle stagioni dell'anno, è utile per calcolare le festività religiose ma si presta male ad un uso in agricoltura.
Sulla divisione del tempo presso i Berberi dell'Antichità ben poco è dato di sapere. Alcuni elementi di un calendario preislamico e quasi certamente anche preromano emergono da alcuni scritti medievali studiati da N. van den Boogert (2002). Alcune coincidenze con il calendario tradizionale dei Tuareg fanno pensare che effettivamente nell'Antichità esistesse, con una certa diffusione, un computo del tempo "berbero", organizzato su basi autoctone.
Non disponendo di elementi sufficienti a ricostruire integralmente questo calendario originario, si possono solo rilevare alcune caratteristiche interessanti, per esempio il fatto che parecchi nomi di mesi compaiono a coppie (nel mondo tuareg anche a gruppi di tre), il che fa pensare a una divisione del tempo diversa da quella odierna in mesi di circa 30 giorni.
Qualche ulteriore informazione, difficile però da precisare e da mettere in relazione con la situazione del resto del Nordafrica, si può ricavare da quanto si sa del computo del tempo presso i Guanci delle Isole Canarie. Secondo un manoscritto del XVII secolo di Tomás Marín de Cubas, essi
Lo stesso manoscritto rileva (in modo poco chiaro, per la verità) che di questi eventi calendariali venivano fatte registrazioni grafico-pittoriche (tara) su diversi supporti, e su questa base alcuni studiosi moderni hanno voluto ritrovare descrizioni di eventi astronomici legati ai cicli annuali in una serie di pitture geometriche trovate in alcune caverne dell'isola di Gran Canaria, ma i risultati di questi studi sono per ora altamente ipotetici.
Si possiede anche il nome di un solo mese nella lingua autoctona, tramandato come Beñesmet o Begnesmet. Sembra fosse il secondo mese dell'anno, corrispondente al mese di agosto. Tale nome, qualora fosse composto da qualcosa come *wen "quello di" + (e)smet (o (e)zmet?), potrebbe trovare, nella lista dei mesi berberi medievali, una corrispondenza con il nono e il decimo, mese, awzimet (propriamente aw "figlio di" + zimet "gazzella"). Ma i dati sono troppo scarsi per poter approfondire questa ipotesi.
Il calendario agricolo berbero ancor oggi in uso deriva quasi certamente dal calendario giuliano, introdotto nell'Africa romana all'epoca della dominazione di Roma, come dimostrano diverse circostanze:
i nomi dei mesi di questo calendario (tanto in berbero che in arabo magrebino), derivano evidentemente dai corrispondenti nomi latini;
l'inizio dell'anno (il primo giorno di yennayer) corrisponde al 14 gennaio (anche se alcune fonti considerano il 12) del calendario gregoriano, il che coincide con lo scarto di 13 giorni che si è prodotto nei secoli tra date astronomiche e calendario giuliano;
la lunghezza dell'anno e dei singoli mesi è la stessa del calendario giuliano: tre anni di 365 giorni seguiti da un anno bisestile di 366, senza eccezioni (e mesi di 30 e 31 giorni, con il secondo di 28). La sola, leggera, divergenza sta nel fatto che il giorno in più negli anni bisestili non viene di solito aggiunto alla fine di febbraio ma alla fine dell'anno.Nonostante ciò, J. Servier ha espresso riserve sul fatto che questo calendario rappresenti un prolungamento senza soluzione di continuità del calendario giuliano di epoca latina, e ha ipotizzato, senza prove, che esso provenisse da un calendario copto portato in Nordafrica dagli Arabi. Si tratta però di un'ipotesi senza fondamento. A parte il fatto che la struttura del calendario copto è estremamente diversa da quella del calendario berbero, le premesse da cui egli è partito (non si sarebbero mantenute tracce delle antiche denominazioni delle calende, idi e none del calendario romano) sono erronee: infatti, El Qabisi, un giureconsulto islamico di Qayrawan dell'XI secolo, condannava l'usanza di festeggiare nelle ricorrenze dei "pagani", e citava, tra gli usi tradizionali del Nordafrica, quello di celebrare le Calende di gennaio (Qalandas nel testo) (Idris 1954).
Al di là dei singoli mesi, all'interno del calendario agricolo tradizionale si trovano ulteriori ripartizioni, per "stagioni" o per "periodi forti", contrassegnati da particolari ricorrenze e celebrazioni. Per i momenti cardine dell'anno J. Servier utilizza il nome suggestivo di "Porte dell'anno" (cabilo tibbura useggwas, singolare tabburt useggwas), anche se questo termine sembra di norma usato, al singolare o al plurale, per indicare in particolare il periodo del solstizio d'inverno e l'inizio dell'anno "agricolo".
Delle quattro stagioni non tutte hanno conservato una denominazione berbera: i nomi della primavera e dell'estate sono usati quasi dovunque, più raramente l'inverno e, tra i Berberi del nord, solo nel Gebel Nefusa (Libia) permane anche il nome berbero dell'autunno.
Inverno tagrest (ar. esh-shita') - Inizio 16 numbír (= 29 novembre)Un elemento interessante è la contrapposizione esistente tra due periodi di 40 giorni ciascuno, quello considerato di maggiore freddo nell'inverno ("Le notti", llyali) e quello di maggior calore in estate ("La canicola", ssmaym, awussu).
Il periodo di maggior freddo è costituito da 20 "notti bianche" (berbero lyali timellalin, arabo al-lyali al-biḍ), dal 12 al 31 dujamber (25 dicembre - 13 gennaio gregoriano), e 20 "notti nere" (berbero lyali tiberkanin, arabo al-lyali al-sud), con inizio il primo giorno di yennayer, corrispondente al 14 gennaio gregoriano, e fino al 20 dello stesso mese. In alcune regioni, il periodo di venti giorni precedenti l'inizio di yennayer era caratterizzato da un digiuno (rispettato soprattutto dalle donne anziane).
Il primo giorno dell'anno viene celebrato in modi diversi nelle diverse regioni del Nordafrica. Perlopiù è tradizionale un pasto con cibi particolari, diversi da regione a regione (per esempio un "cuscus alle 7 verdure"), ma in molte regioni è anche previsto il sacrificio di un animale (di solito un pollo).
Un tratto caratteristico di questa festività, che spesso si confonde con quella islamica dell'ashura (v. più avanti), è la presenza, in molte regioni, di invocazioni rituali con formule tipo  bennayu, babiyyanu, bu-ini, ecc., tutte espressioni che, secondo molti studiosi, potrebbero rappresentare la corruzione di antichi auguri di bonus annus/bonum annum.
Un aspetto curioso delle celebrazioni di Yennayer riguarda la data del capodanno. Benché la data di questa ricorrenza fosse un tempo dovunque il 14 gennaio, per un probabile errore introdotto da alcune associazioni culturali berbere molto attive nel restaurare usanze in via di sparizione, oggi in gran parte dell'Algeria è opinione comune che la data del "capodanno berbero" vada considerata il 12 e non il 14 gennaio. In precedenza la celebrazione in corrispondenza del 12, due giorni prima di quella tradizionale, era stata esplicitamente segnalata nella città di Orano.
Prima che finisca del tutto il freddo e cominci in pieno la primavera, vi è un periodo dell'anno molto temuto, di dieci giorni a cavallo tra i mesi di furar e mars (gli ultimi 5 di furar e i primi 5 di mars). È un periodo caratterizzato da forti venti e in cui l'uomo dovrebbe cessare molte attività (agricole e artigianali), non dovrebbe sposarsi né uscire la notte, e in generale dovrebbe lasciare campo libero a delle potenze misteriose, che in quel periodo sono particolarmente attive e celebrano i propri matrimoni (queste creature a Gerba vengono chiamate, per tabù linguistico, imbarken, cioè "i benedetti" e danno il nome a tutto questo periodo).
Come il freddo intenso dell'inverno, anche la canicola dura 40 giorni, dal 12 yulyuz (= 25 luglio) al 20 shutanbir (= 2 settembre). Il momento centrale del periodo è il primo di ghusht "agosto" (anche il nome di awussu, diffuso in Tunisia e Libia, sembra risalire al latino augustus) In questa data vengono compiuti particolari riti, di evidente tradizione preislamica ma anche precristiana. Si tratta in particolare di falò estivi (che peraltro in molte località si svolgono intorno al solstizio d'estate: un'usanza già condannata come pagana da sant'Agostino), oppure di riti d'acqua, come quelli, diffusi nelle località costiere della Tunisia e della Tripolitania che prevedono, per tre notti, di tuffarsi nelle onde del mare allo scopo di preservare la salute. In queste cerimonie sono solite entrare in acqua famiglie intere, portando con sé anche animali domestici. Anche se il rito è stato rivisitato in chiave islamica (quelle notti l'acqua del pozzo di Zemzem, a La Mecca, traboccherebbe, e nel mare vi sarebbero delle benefiche ondate di acqua dolce), molti chiamano questa festa "le notti dell'errore". Era infatti usanza che, per procurare fertilità e abbondanza, uomini e donne si accoppiassero tra i flutti.
Un altro periodo molto importante per il calendario agrario è quello dell'aratura. La data che si considera fondamentale a questo proposito è il 17 di (k)tuber, in cui si può cominciare ad arare i campi. Questo periodo in arabo viene chiamato ḥertadem, vale a dire "l'aratura di Adamo", perché in quella data il nostro comune progenitore avrebbe cominciato i suoi lavori agricoli.
A seguito dei contatti protratti per secoli con la cultura arabo-islamica, le manifestazioni che erano legate al calendario giuliano si sono a volte integrate nel calendario islamico, portando alla soppressione di alcune festività tradizionali od alla creazione di doppioni.
L'esempio più evidente è quello delle feste del nuovo anno, che in molti casi sono state trasferite al primo mese islamico, vale a dire muḥarram, e più precisamente alla festività di cashura, il 10 di quel mese. Una festività che nel mondo islamico ha un importante significato (luttuoso) nel mondo sciita, ma è praticamente ignorata nel mondo sunnita. Molti studi hanno messo in luce i rapporti tra il festeggiamento gioioso di questa festa in ambito nordafricano e antichi festeggiamenti del capodanno.
Anche i Tuareg condividono molti elementi con i Berberi del nord per quanto riguarda la divisione del tempo dell'anno. Anch'essi fanno riferimento a due cicli diversi, uno solare affine al calendario giuliano e uno basato sulla luna e di uso religioso.
Le differenze climatiche, biologiche e socio-culturali del deserto rispetto ai territori più temperati fanno sì che vi siano comunque delle differenze soprattutto nella divisione delle stagioni.
Il calendario berbero tradizionale non era legato ad un'era rispetto alla quale si contassero gli anni. Là dove si conservano modi tradizionali di calcolare gli anni (la civiltà tuareg), gli anni non vengono espressi con dei numeri ma hanno ciascuno un nome che lo caratterizza, a partire da particolari avvenimenti verificatisi in esso, come la morte di qualche personaggio importante, una battaglia sanguinosa o decisiva, ecc., ma anche eventi naturali: abbondanza di pascoli in una determinata regione, carestie, pestilenze, invasioni di cavallette ecc. (in proposito si può vedere: cronologia tuareg).
In qualche caso, gli storici hanno tramandato la memoria di alcuni anni dotati di un "nome" nei secoli passati in altre parti del Nordafrica. Per esempio, Abu Zakariyya' al-Warglani nella sua Cronaca ricorda che il 449 dell'egira (1057-1058) fu noto, nel mondo ibadita come "anno della visita" per via di una nutrita ambasceria fatta quell'anno da Tripolitani alla comunità di Ouargla; analogamente, nell'anno 461 (1068-1069) "morì Khalifa ibn Zâra e fu abbondante la pianta primaverile detta îjâl".
A partire dagli anni Ottanta, però, in seguito a un'iniziativa di Ammar Neggadi, un berbero dell'Aurès che aveva fatto parte dell'Académie Berbère di Parigi e aveva poi fondato Tediut n'Aghrif Amazigh (Unione del Popolo Amazigh -UPA-), si è diffuso nel mondo associativo berbero l'uso di calcolare gli anni partendo dal 950 a.C., data approssimativa di ascesa al potere del primo faraone libico in Egitto: la cosiddetta Era Sheshonq (per cui, ad esempio, l'anno 2007 del calendario gregoriano corrisponde all'anno 2957 del calendario berbero). Col passare del tempo questa che poteva sembrare un'innovazione eccentrica è stata adottata con convinzione da molti militanti della cultura berbera e fa oramai parte del patrimonio identitario di questo popolo, integrata nell'insieme di usanze tradizionali relative al calendario nordafricano.
Un aspetto interessante dal punto di vista antropologico, per quello che riguarda la nascita delle tradizioni,il fiorire di innovazioni volte a "restaurare" pretese tradizioni andate perdute. È un fenomeno comprensibile, nel contesto di riscoperta di una identità a lungo negata e occultata, con l'ansia di reimpossessarsi di un patrimonio perduto o in via di sparizione. In particolare è nell'ambito del calendario, sentito come particolarmente importante (ad esso è connesso il controllo del tempo), che si registrano numerose creazioni, che a volte guadagnano consensi e finiscono per essere adottate come autentico patrimonio tradizionale.
Dal momento che non si conoscono i nomi dei mesi di epoca preromana (i nomi riportati nella tabella 1 sono noti solo agli studiosi), alcuni hanno cercato di ricostruire nomi "autenticamente berberi" dei vari mesi dell'anno. Partendo dal mese più conosciuto, il primo (yennayer), vi è chi, ignorando l'evidenza dell'origine latina del nome, ha immaginato che esso fosse parola berbera composta da yan (il numerale "uno" in vari dialetti berberi) + (a)yur, "luna/mese", e su questa base ha ricostruito tutta la serie dei nomi di mesi: 1. yenyur o yennayur, 2. sinyur, 3. krayur, 4. kuzyur, 5. semyur, 6. sedyur, 7. sayur, 8. tamyur, 9. tzayur 10. mrayur, 11. yamrayur 12. megyur.
Anche per i giorni della settimana si ignorano antichi nomi autoctoni, e si è cercato di "rimediare" con creazioni nuove. Attualmente ne sono in circolazione due serie. La prima e più diffusa (anche se di origine oscura) risale probabilmente agli ambienti dell'Académie Berbère di Parigi (fine anni '60), mentre la seconda serie non fa che ripetere con i giorni della settimana il procedimento impiegato per i mesi, con la creazione di un suffisso -as ("giorno") invece di -yur. Da notarsi che la prima serie, che inizia col lunedì e fa riferimento alle denominazioni "europee", non si presta ad equivoci, mentre la seconda, che fa riferimento a un ordine numerico dei giorni (iniziando anch'esso dal lunedì), si presta a interferenze con il sistema vigente in arabo, che ha però come primo giorno la domenica, col risultato che a volte i nomi vengono impiegati per designare giorni diversi. Nella sostanziale "anarchia" in fatto di denominazione dei giorni della settimana, non mancano altri ordini (e altre denominazioni), per esempio a partire dal sabato.
Spesso, i calendari e gli almanacchi pubblicati da militanti e associazioni culturali berbere contengono, a imitazione dei calendari occidentali, l'associazione di un nome proprio di persona ad ogni giorno dell'anno. Questo risponde anche all'esigenza di riappropriarsi dei prenomi tradizionali, che le misure di arabizzazione in Algeria e Marocco tendono a sostituire con un'onomastica rigidamente araba. Anche in questo campo, emozionalmente molto sentito, non è raro trovare liste di nomi improvvisate con nomi raccolti alla rinfusa, esito di letture casuali e a volte anche di vere e proprie sviste o refusi tipografici.
voce "Calendrier", Encyclopédie Berbère, fasc. 11 (1992), Aix-en-Provence, Edisud, ISBN 2-85744-201-7, p. 1713-1719 (testo online)
"Il calendario degli uomini liberi", Africa (ed. Epicentro, Ferrara), anno V, n° 16 (gennaio/febbraio 2000), pp. 30–33 [in inserto: un calendario berbero per il 2000]
Ramdane Achab, La néologie lexicale berbère: 1945-1995, Paris-Louvain, Peeters, 1996 - ISBN 9068318101
José Barrios García, "Tara: A Study on the Canarian Astronomical Pictures. Part I. Towards an interpretation of the Gáldar Painted Cave", in: F. Stanescu (ed.) Proceedings of the III SEAC Conference, Sibiu (Romania), 1-3 September 1995, Sibiu, Lucian Blaga University from Sibiu, 1999, 15 pp. - ISBN 973-651-033-6
José Barrios García, "Tara: A Study on the Canarian Astronomical Pictures. Part II. The acano chessbord", in: C. Jaschek & F. Atrio Barandelas (eds.). Proceedings of the IV SEAC Meeting "Astronomy and Culture" (salamanca, 2-6 Sep. 1996, Salamanca, Universidad de Salamanca, 1997, pp. 47–54 - ISBN 84-605-6954-3
José Barrios García, "Investigaciones sobre matemáticas y astronomía guanche. Parte III. El calendario",  in: Francisco Morales Padrón (Coordinador),  XVI Coloquio de historia canarioamericana (2004), Las Palmas de Gran Canaria, Cabildo de Gran Canaria - Casa de Colón, 2006 ISBN 848103407X, pp. 329–344.
Nico van den Boogert, "The Names of the Months in Medieval Berber", in: K. Naït-Zerrad (a cura di), Articles de linguistique berbère. Mémorial Vycichl, Parigi 2002, pp. 137–152 - ISBN 2747527069
Saïd Bouterfa, Yannayer - Taburt u swgas, ou le symbole de Janus, Alger, El-Musk, 2002 - ISBN 9961-928-04-0
Gioia Chiauzzi, Cicli calendariali nel Magreb, in 2 voll., Napoli (Istituto Universitario Orientale) 1988.
Jeannine Drouin, "Calendriers berbères", in: S. Chaker & A. Zaborski (eds.), Études berbères et chamito-sémitiques. Mélanges offerts à K.-G. Prasse, Paris-Louvain, Peeters, 2000, ISBN 90-429-0826-2,  pp. 113–128.
Henri Genevois, Le calendrier agraire et sa composition, "Le Fichier Périodique" n° 125, 1975
Mohand Akli Haddadou, Almanach berbère - assegwes Imazighen, Algeri (Editions INAS) 2002 - ISBN 9961-762-05-3
H. R. Idris, "Fêtes chrétiennes célébrées en Ifrîqiya à l'époque ziride", in Revue Africaine 98 (1954), pp. 261–276
A. Joly, "Un calendrier agricole marocain", Archives marocaines 3.2 (1905), p. 301-319.
Umberto Paradisi, "I tre giorni di Awussu a Zuara (Tripolitania)", AION n.s. 14 (1964), pp. 415–9
Luigi Serra, articolo "Awussu" in 'Encyclopédie Berbère, fasc. 8 (1990), pp. 1198-1200 (testo online)
Jean Servier, Les portes de l'Année. Rites et symboles. L'Algérie dans la tradition méditerranéenne, Paris, R. Laffont, 1962 (riedizione: Monaco, Le Rocher, 1985 -ISBN 2-268-00369-8)
Vermondo Brugnatelli, "Enseigner tamazight en tamazight. Notes de métalinguistique berbère" in : Marielle Rispail (sous la direction de), Langues maternelles : contacts, variations et enseignement. Le cas de la langue amazighe, [atti del colloquio internazionale su "L'enseignement des langues maternelles", Tizi-Ouzou 24-26 maggio 2003] Paris, L'Harmattan, 2005 (ISBN 2-7475-8414-3), p. 311-320.
Jean-Marie Dallet, Dictionnaire kabyle-français. Parler des At Mangellat, Algérie, Paris, SELAF, 1982.
Jean Delheure, Vivre et mourir à Ouargla - Tameddurt t-tmettant Wargren, Paris, SELAF, 1988 ISBN 2-85297-196-8.
Émile Masqueray, Formation des cités chez les populations sédentaires de l'Algérie (Kabyles du Djurdjura, Chaouïa de l'Aourâs, Beni Mezâb), Paris, Leroux, 1886.
Lahcen Oulhaj, Grammaire du tamazight: eléments pour une standardisation, Rabat, Centre Tarik ibn Zyad pour les études et la recherche, 2000.
G. Salmon, "Une tribu marocaine: Les Fahçya", Archives marocaines 1.2 (1904), p. 149-261.
(AR) Un articolo su alt-libya.org, su alt-libya.org. URL consultato il 21 febbraio 2011 (archiviato dall'url originale il 7 settembre 2010).
(AR) Un articolo su hespress.com ricco di inesattezze e anacronismi, su hespress.com.
(FR) Un articolo sugli usi tradizionali del capodanno berbero, su depechedekabylie.com. URL consultato l'11 settembre 2006 (archiviato dall'url originale il 9 luglio 2011).
(FR) Una pagina con uno "zodiaco berbero", creazione moderna innestata su elementi tradizionali, su frawcen.voila.net.
(ES) Uno studio sui calendari dei Guanche delle Canarie (documento pdf) (PDF), su webpages.ull.es. URL consultato il 19 gennaio 2010 (archiviato dall'url originale il 19 gennaio 2010).
(BER) Un calendario berbero per il 2011 (2961 era Shoshenq), opera di un'associazione berbera di Libia, su tawalt.com.
Gaio Giulio Cesare Augusto Germanico (in latino: Gaius Iulius Caesar Augustus Germanicus; nelle epigrafi: C•CAESAR•AVG•GERMANICVS•PON•M•TR•POT; Anzio , 31 agosto 12 – Roma , 24 gennaio 41), regnante con il nome di Gaio Cesare e meglio conosciuto con il soprannome di Caligola, è stato il terzo imperatore romano, appartenente alla dinastia giulio-claudia. Regnò per meno di quattro anni dal 37 al 41, anno della sua morte.
Le fonti storiche antiche note hanno tramandato di Caligola un'immagine di despota, sottolineandone stravaganze, eccentricità e depravazione. Lo si accusa di aver dilapidato il patrimonio accumulato dal predecessore, per quanto ciò avvenne anche per ottemperare ai lasciti testamentari stabiliti da Tiberio e per offrire al popolo giochi, denaro e cibo. Le sue stravaganze, ispirate all'autocrazia dei monarchi orientali ellenistici e al disprezzo per la classe senatoria, non furono molto diverse dalla vendetta che Tiberio stesso mise in atto negli ultimi anni del suo principato.
D'altra parte ci sono aspetti che dimostrano che la sua amministrazione iniziale ebbe anche dei lati positivi, come la riduzione della tassa sulle vendite (centesima rerum venalium), la realizzazione e ristrutturazione di alcune opere pubbliche. Negli ultimi tempi diede segni di squilibrio mentale, tanto da indurre a credere che soffrisse di una malattia degenerativa. Fu assassinato a soli 28 anni da alcuni soldati della guardia pretoriana.
Le fonti storiografiche contemporanee a Caligola pervenute in epoca moderna sono scarse e questo fa sì che sia uno degli imperatori giulio-claudi meno conosciuti. Suoi contemporanei furono Lucio Anneo Seneca, che ne narra alcuni aneddoti, e Filone di Alessandria, che descrive le vicissitudini degli ebrei di quel periodo. Furono scritte altre opere a lui contemporanee, andate perdute.
Le fonti storiografiche di maggiore importanza sono le Vite dei Cesari di Svetonio e la Historia romana di Cassio Dione, che vissero molti anni dopo la morte di Caligola. Entrambi facevano parte della classe senatoria, avversa a questo princeps, tanto che le loro opere vengono ancora oggi messe in discussione per la loro faziosità.
Caligola ("piccola caliga", la calzatura dei legionari, affettuoso soprannome datogli in giovane età dai soldati del padre, ma che lui non voleva che si usasse), nato come Gaio Giulio Cesare Germanico, era il terzo figlio di Agrippina maggiore e di Germanico Giulio Cesare, generale molto amato dal popolo romano. La madre era figlia di Marco Vipsanio Agrippa (amico fraterno di Augusto) e di Giulia maggiore (figlia di primo letto di Augusto). Il padre era figlio di Druso maggiore (fratello di Tiberio e figlio di Livia, moglie di Augusto) e di Antonia Minore (figlia di Marco Antonio e Ottavia, sorella di Augusto).Suo padre Germanico era stato, inoltre, adottato da Tiberio su richiesta di Augusto. Questa particolare situazione familiare (che attraverso Cesare e il nipote Augusto, ne faceva un discendente di Venere e Enea), rendevano Caligola il più probabile successore del prozio Tiberio.I suoi fratelli erano Nerone Cesare, Druso Cesare, Agrippina minore (la madre del futuro imperatore Nerone), Drusilla e Giulia Livilla. I primi due, più anziani di lui, vennero mandati a morte da Tiberio, la sorella Drusilla, la più amata, morì durante il suo regno, mentre le altre due furono da lui esiliate e tornarono a Roma solo dopo la sua morte. Caligola ebbe anche altri due fratelli maschi, Tiberio Cesare (nato nel 10), Gaio Cesare (nato nell'11), e una femmina (nata tra il 13 e il 14), che però morirono tutti prematuramente.
Svetonio narra che al suo tempo il luogo di nascita di Gaio Cesare fosse incerto per la discordanza delle fonti. Infatti secondo Getulico, i cui scritti sono però andati perduti, Caligola sarebbe nato a Tivoli, mentre secondo Plinio il Vecchio a Augusta Treverorum (Treviri). Getulico sarebbe stato smentito da Plinio che lo accusò di aver mentito per mera adulazione (Tivoli è infatti una città consacrata ad Ercole) e di aver perseverato nella menzogna, poiché a Tivoli era nato il fratello maggiore, morto prematuramente, anche lui di nome Gaio. Plinio riferisce, invece, a suo favore di aver individuato una lapide che recitava: "In onore del parto di Agrippina". Svetonio respinge questa tesi, sostenendo che Gaio fosse già nato quando il padre partì per le Gallie e che molto probabilmente la lapide si riferiva invece ad una delle figlie. Indica, infine, come luogo di nascita la città di Anzio, come risulterebbe scritto nei documenti ufficiali.
Nato ad Anzio il 31 agosto del 12, fu allevato nei primi anni di vita a Roma, tra gli affetti dello stesso Augusto, della bisnonna Livia, della nonna Antonia e della madre Agrippina. Nell'estate del 14, all'età di quasi due anni, Gaio partì insieme ai genitori per il fronte germanico-gallico, dove rimase fino a quando il padre non ebbe portato a termine le spedizioni militari in Germania (14 - 16). Durante questi tre anni, rimase insieme alla madre nei pressi del Reno (ad Ara Ubiorum, l'attuale Colonia), lontani dal teatro di guerra. Qui nacquero le prime due sorelle: Drusilla e Agrippina.Tornati a Roma nel 17, dopo aver assistito al trionfo paterno, partì nuovamente con la famiglia per l'Oriente. La difficile situazione orientale aveva reso necessario un nuovo intervento romano, e Tiberio nel 18 aveva deciso di inviare il proprio figlio adottivo, Germanico, a cui fu concesso l'imperium proconsulare maius su tutte le province orientali. Il princeps, tuttavia, non aveva fiducia in Germanico e decise di affiancargli un uomo di sua provata fiducia: la scelta cadde su Gneo Calpurnio Pisone, che fu nominato governatore della provincia di Siria. Il 10 ottobre del 19 il padre morì dopo lunghe sofferenze. Prima di spirare, lo stesso Germanico confessò la propria convinzione di essere stato avvelenato da Pisone, e rivolse un'ultima preghiera ad Agrippina affinché vendicasse la sua morte.Subito si manifestò il sospetto che fosse stato Pisone a causarne la morte avvelenandolo; si diffuse anche la diceria di un coinvolgimento dello stesso Tiberio, quasi fosse il mandante del delitto di Germanico, avendo lo stesso scelto personalmente di inviare Pisone in Siria. Quest'ultimo fu, pertanto, richiamato a Roma per essere processato e fu accusato anche di aver commesso numerosi altri reati in precedenza. L'imperatore tenne un discorso particolarmente moderato, evitando di schierarsi a favore o contro la condanna del governatore. A Pisone non poté comunque essere imputata l'accusa di veneficio, che appariva, anche agli accusatori, impossibile da dimostrare; il governatore, tuttavia, certo di dover essere condannato per gli altri reati, preferì suicidarsi prima che venisse emesso il verdetto. Le macchie sul corpo del padre, la bava nera che colava dalla bocca, il cuore rimasto indenne alla cremazione, perché, come si credeva, sembra fosse impregnato di veleno, costituirono per il piccolo Caligola i primi segni, orribili e traumatici, della fine di un'infanzia serena, ora che era stato messo di fronte alla morte paterna, agli intrighi e alle congiure di palazzo.
Quando Gaio e la madre tornarono a Roma, Tiberio non sembrò felice del loro rientro: il princeps e la nuora si sospettavano vicendevolmente di aver avvelenato Germanico. Frattanto Seiano, il prefetto del pretorio, amico e confidente dell'imperatore, iniziò ad architettare la fine di Agrippina, facendole giungere voci che la si volesse avvelenare. Fu così che, quando durante un banchetto Tiberio le offrì del cibo, la stessa, respingendolo in modo plateale, provocò l'ira dell'imperatore che di lì a poco l'accusò di lesa maestà in Senato, assieme al figlio Nerone Cesare, imputato a sua volta di immoralità. Nel 29 Agrippina fu esiliata a Ventotene, dove nel 33 si lasciò morire di fame, mentre il figlio Nerone, relegato a Ponza, era già morto due anni prima, nel 31.In seguito all'esilio della madre, Gaio andò a vivere dalla bisavola paterna, Livia, sul Palatino, fino alla sua morte, quando ne pronunciò l'elogio funebre. Costretto a trasferirsi nella dimora della nonna Antonia, qui incontrò numerosi principi orientali vassalli di Roma, che ne influenzarono il modo di fare politica: i tre giovani principi traci, Polemone (a cui diede in seguito il regno del Ponto e del Bosforo), Remetalce (a cui più tardi affidò metà dell'antico regno di Tracia) e Cotys (a cui omaggiò quello dell'Armenia Minore). Conobbe anche Erode Agrippa (discendente dai Re di Giudea della dinastia erodiana), a cui rimase profondamente legato negli anni a venire da profonda amicizia, e il cugino Tolomeo di Mauretania (figlio di Cleopatra Selene, a sua volta figlia di Cleopatra e Marco Antonio, nonché sorellastra di sua nonna Antonia). Come riferisce Svetonio, si dice che in questo periodo avesse deflorato la sorella Drusilla e che fosse stato sorpreso nel letto di lei dalla nonna Antonia.Frattanto la corte imperiale andava riducendosi in numero, poiché Tiberio, temendo di essere al centro di continue congiure, ordinava spesso esecuzioni sommarie. Quando anche Seiano fu sospettato di voler aspirare al trono imperiale, Caligola entrò in maniera più attiva nella vita di corte. Poco dopo la caduta di Seiano (nel 31), si riaprì la questione della successione. Fu in questa circostanza che Tiberio, ormai ritiratosi a Capri dal 26, volle che a fargli compagnia fosse il nipote Caligola. Giunto sull'isola, Gaio ricevette la toga virilis, senza che però gli fosse riservato alcun onore aggiuntivo. Il ragazzo, durante il soggiorno sull'isola, mostrò grande autocontrollo e sembrò dimenticare tutte le crudeltà che Tiberio aveva compiuto nei confronti della sua famiglia. In questa occasione l'oratore Passieno pronunciò la celebre frase: «Non c'è mai stato un servo migliore e un padrone peggiore».Svetonio racconta che, già in questo periodo, Gaio mostrò i primi segnali della sua natura crudele e viziosa, assistendo spesso e volentieri alle esecuzioni capitali, oltre a frequentare taverne e bordelli, mascherandosi per non farsi riconoscere. Tiberio che conosceva i vizi del nipote ne tollerava la condotta, e in lui cercava la sua vendetta personale nei confronti del popolo romano, che ormai lo odiava, tanto da fargli pronunciare la frase: «Gaio vive per la rovina sua e di tutti; io educo una vipera per il popolo romano, un Fetonte per il mondo».
Nel 33 Caligola sposò Giunia Claudia, figlia di Marco Giunio Silano, un personaggio di spicco dell'aristocrazia romana. Sempre in quell'anno Druso Cesare, il secondogenito di Germanico, era morto dopo essere stato condannato al confino nel 30 con l'accusa di aver cospirato contro Tiberio. Alla morte del fratello, Gaio lo sostituì prima come augure, poi come pontefice.Quando Tiberio, nel 35, depositò il suo testamento, potendo scegliere fra tre possibili eredi, vi incluse il nipote Tiberio Gemello, figlio di Druso minore, e il nipote Gaio, figlio di Germanico. Restò dunque escluso il fratello dello stesso Germanico, Claudio, che era considerato del tutto inadatto al ruolo di princeps, in quanto debole nel fisico e di dubbia sanità mentale. Il favorito nella successione apparve da subito il giovane Gaio di venticinque anni, poiché Tiberio Gemello, peraltro sospettato di essere in realtà figlio di Seiano (per le relazioni adulterine con la moglie di Druso minore, Claudia Livilla), aveva dieci anni di meno: due ragioni sufficienti per non lasciargli il Principato. Alla fine del 36 la moglie di Gaio, Giunia, morì di parto, ma Silano, il suocero di Caligola, mantenne per il genero un affetto profondamente filiale. Intanto, il prefetto del pretorio Macrone dimostrò da subito la sua simpatia per Gaio, erede designato, guadagnandosene con ogni mezzo la fiducia, compreso il fatto di permettere che lo stesso avesse una relazione adulterina con sua moglie, Ennia Trasilla.Il 16 marzo del 37 le condizioni di salute di Tiberio si aggravarono, tanto che Caligola scese in piazza già acclamato imperatore dal popolo. Tiberio, però, poco dopo si riprese ancora una volta, suscitando scompiglio tra coloro che avevano già acclamato il nuovo imperatore; il prefetto Macrone, tuttavia, mantenendo la necessaria lucidità, ordinò che Tiberio fosse soffocato tra le coperte. Il vecchio imperatore, debole e incapace di reagire, spirò all'età di settantasette anni. Secondo Svetonio fu lo stesso Caligola ad uccidere Tiberio somministrandogli un veleno oppure soffocandolo sul letto di morte. Secondo i contemporanei di Tiberio, però, il Principe morì per cause naturali.
Alla morte di Tiberio, gli eredi designati erano Caligola e Tiberio Gemello. Quest'ultimo però non aveva ancora raggiunto l'età adulta (15 anni), mentre Gaio era il più amato dal popolo romano. Soldati e provinciali lo ricordavano quando, ancora bambino, aveva accompagnato il padre Germanico durante le campagne militari e la plebe romana lo acclamava come unico figlio dell'amato generale.
Caligola tornò a Roma seguendo il corteo funebre di Tiberio e, entrato in città, ne pronunciò l'elogio funebre. Subito dopo partì per le isole di Ventotene e Ponza, per riportare a Roma le ceneri della madre e del fratello Nerone. Le prese con reverenza e le pose lui stesso nelle urne; poi salpò per Ostia e proseguì fino a Roma dove le posò nel mausoleo di Augusto. La folla al suo passaggio lo acclamò, definendolo "nostra stella" e "nostro bambino". Il Senato allora, su pressione del popolo, annullò il testamento di Tiberio, con la scusa che l'imperatore prima di morire fosse uscito di senno, e proclamò nuovo princeps Caligola. Era il 18 marzo del 37.Il re dei Parti, Artabano III, che da sempre aveva dichiarato il suo odio nei confronti di Tiberio, rese omaggio al nuovo princeps offrendogli un'alleanza tra i due popoli. Nel periodo che seguì l'inizio del suo principato vennero spesso organizzate feste e banchetti gratuiti per l'intera cittadinanza di Roma (congiaria): Svetonio aggiunge che, nei tre mesi successivi alla proclamazione di Caligola, furono sacrificati oltre 160.000 animali, mentre Filone ricorda che durante i primi sette mesi del suo regno tutti i cittadini furono costantemente in festa.
Per compiacere il popolo, uno dei suoi primi atti ufficiali fu concedere l'amnistia ai condannati, agli esiliati da Tiberio e a tutti coloro che erano imputati in un processo. Per tranquillizzare i testimoni nel processo di sua madre e dei suoi fratelli, fece portare nel Foro tutti gli incartamenti processuali e li bruciò. Dichiarò che i pervertiti sessuali, inventori di accoppiamenti mostruosi, fossero espulsi dall'Urbe e mandati in esilio; permise di ricercare, diffondere e leggere gli scritti, una volta banditi, di Tito Labieno, Cassio Severo e Cremuzio Cordo (che denunciavano in molti casi la classe senatoria). Attuò altre riforme per migliorare le condizioni della Repubblica, aumentare la libertà dei cittadini e combattere la corruzione.Organizzò banchetti pubblici e prolungò la festività dei Saturnalia di un giorno. Organizzò spesso spettacoli e giochi gratuiti per farsi benvolere dalla popolazione. Escogitò inoltre un nuovo tipo di spettacolo: tra Baia e Pozzuoli fece costruire un ponte, lungo più di due chilometri e mezzo, composto da due file di navi ancorate e ricoperte di terra, a somiglianza della Via Appia. A causa dell'enorme quantità di navi utilizzate per alcuni giorni il cibo scarseggiò in tutta Roma, poiché insufficienti erano i mezzi addetti al rifornimento della città, che lungo il Tevere conducevano le derrate alimentari dalle province al porto di Ostia e da qui all'Urbe. Non solo nell'Urbe organizzò questo genere di manifestazioni, anche in Sicilia (in particolare a Siracusa) ed in Gallia (a Lugdunum).Portò a termine alcune opere pubbliche, iniziate dal suo predecessore, come il Tempio di Augusto, oltre a ristrutturarne altre come il Teatro di Pompeo. Iniziò la costruzione dell'Acquedotto Claudio (finito dal suo successore e dal quale prese il nome), dell'Acquedotto Anio novus e di un nuovo anfiteatro presso il luogo in cui si tenevano le elezioni (che fu però abbandonato alla sua morte). Ricostruì molti edifici e templi a Siracusa. Progettò la ristrutturazione del palazzo di Policrate a Samo, il Tempio di Apollo a Mileto, la fondazione di una città sulle Alpi e il taglio dell'Istmo di Corinto. Fece portare a Roma l'obelisco che si trovava nel foro di Eliopoli e lo pose al centro di un circo che iniziò a costruire, ma che fu portato a termine da Nerone e che prese da quest'ultimo il nome. Rinnovò, infine, i porti di Reggio Calabria e della Sicilia, al fine di aumentare l'importazione di grano dall'Egitto.
Nel 37, il primo anno del suo regno, Caligola dovette affrontare un disastro naturale ad Antiochia di Siria: il 9 aprile si verificò un terremoto che distrusse la città. L'imperatore, usando il denaro lasciatogli dal principato di Tiberio, provvide immediatamente a iniziare i lavori di ricostruzione e inviò a soprintendere e verificare un legato, un certo Salviano, e due senatori, Lurio Vario e Ponzio. I tre fecero inoltre molte offerte alla città, costruendo delle terme e un Trinymphon per i matrimoni.Nel 38 Caligola inviò un suo amico, Erode Agrippa, contro il prefetto d'Egitto, Aulo Avilio Flacco, un presunto cospiratore alla porpora imperiale che aveva legami con i separatisti egizi. La popolazione greca di Alessandria non vide di buon occhio Agrippa, poiché era un re giudeo. Flacco allora provò a placare sia l'imperatore sia i Greci, facendo erigere sue statue nelle sinagoghe. Fu tutto inutile, poiché la rivolta scoppiò ugualmente in città; Flacco venne pertanto rimosso dal suo incarico e poco dopo fu giustiziato.Nel 40 scoppiò una nuova rivolta ad Alessandria d'Egitto, tra Greci ed Ebrei: questi ultimi erano accusati di empietà contro l'imperatore, poiché avevano distrutto le sue statue nei luoghi di culto. La reazione di Caligola fu la decisione presa di far erigere una sua statua colossale all'interno dello stesso tempio di Gerusalemme, cosa che si scontrava contro la credenza monoteistica ebraica. Al governatore della Siria, Publio Petronio, fu dato l'ordine di intervenire con l'esercito, ma Agrippa riuscì a convincerlo che non era necessario e l'imperatore acconsentì a non usare la forza contro il popolo ebraico.
Alla morte di Tiberio nelle casse del fiscus romano c'erano ben 2.700.000.000 di sesterzi, che Caligola riuscì a dilapidare in meno di un anno. Questo enorme fondo che ereditò dal suo predecessore venne dilapidato tra la fine del 38 e l'inizio del 39. Numerose furono infatti le elargizioni distribuite al popolo di Roma (congiaria), agli eserciti provinciali e alla guardia pretoriana (a cui distribuì un donativo doppio rispetto a quello promesso da Tiberio, pari a 2.000 sesterzi ciascuno), ai regni vassalli di Roma (il solo Antioco IV di Commagene ricevette 100.000.000 di sesterzi), oltre a spese ad uso personale e della corte imperiale.Svetonio aggiunge che fece costruire bagni costosissimi, formati da vasche enormi con alternanza di acque calde e fredde. Faceva servire perle disciolte in aceto e cibi cosparsi d'oro in polvere, sostenendo di dover essere un uomo frugale oppure un Cesare. Stanziò una somma che giornalmente veniva lanciata dalla Basilica Giulia sulla folla sottostante. Costruì navi di dimensioni spropositate, con dieci ordini di remi, decorate con gemme preziose e colori sgargianti, sulle quali erano state poste terme, sale da pranzo, portici e piantagioni di viti. Si adoperò affinché i suoi architetti innalzassero immense dighe, scavassero monti e producessero interramenti di vallate in tempi brevissimi.In questo primo periodo rese, inoltre, pubblici tutti i conti dei fondi pubblici, come aveva fatto in passato anche Augusto ma non Tiberio, almeno da quando si era allontanato da Roma. Aiutò i soldati a spegnere un incendio e diede assistenza a chi ebbe danni a causa di eventi naturali, oltre a sopprimere la tassa dell'1% che gravava sui beni venduti all'incanto (centesima rerum venalium).Terminati i fondi statali iniziò ad accumulare denaro con truffe ed imbrogli. Si racconta che organizzò aste obbligatorie di ogni genere; modificò testamenti per i motivi più disparati, nominandosi erede di sconosciuti; rifiutò di riconoscere la cittadinanza a moltissime persone, dichiarando che gli atti prima del principato di Tiberio fossero troppo antichi; incriminò chi aveva avuto una crescita del patrimonio da un censimento all'altro, processandolo e ottenendo enormi somme di denaro in pochissimo tempo; aumentò le tasse in modo esagerato e ne creò di totalmente nuove, come quelle sul cibo, sui processi, sulle cause, sulla prostituzione, sui matrimoni e sul gioco d'azzardo. Le nuove leggi non furono, infine, rese del tutto pubbliche in modo tale che, ignorandone l'esistenza, venivano violate, generando così pesanti multe che alimentavano le casse imperiali.
In generale la politica giudiziaria di Caligola si può dividere in due periodi: il primo, molto liberale e filo-popolare, nel quale egli cercò anche il favore dell'ordine senatorio; il secondo, nel quale il princeps fece di tutto per accrescere il proprio potere, in una sorta di assolutismo monarchico, che egli sfruttò per accumulare ricchezze e per disporre del destino dei cittadini romani a suo piacimento.Dato che l'ordine equestre si stava riducendo di numero, convocò da tutto l'impero, anche al di fuori d'Italia, gli uomini più importanti per stirpe e ricchezza e li iscrisse all'ordine; ad alcuni di loro, per assecondare l'aspettativa di diventare senatori, concesse di vestire l'abito senatoriale ancor prima di aver assunto cariche in quelle magistrature che davano accesso al Senato. Cercò di ristabilire, almeno formalmente, i poteri delle assemblee popolari, permettendo alla plebe di convocare nuovamente i comizi.
Il fatto che Caligola appartenesse ad una famiglia di importanti comandanti militari che si erano guadagnati gloria e onore con imprese belliche potrebbe aver destato in lui il desiderio di emularne le gesta. Se Druso maggiore, il nonno paterno, e Germanico, il padre, si erano concentrati in Germania, egli, per superare le loro gesta, credette di dover non solo conquistare in modo definitivo i territori compresi tra Danubio e Reno, ma anche varcare l'oceano e sbarcare in Britannia. A tal scopo, per prima cosa creò due nuove legioni, la XV Primigenia e la XXII Primigenia.Lasciata Roma all'inizio di settembre del 39, condusse il suo esercito lungo il Reno, ammassandovi numerose legioni, insieme ai relativi reparti ausiliari e un ingente quantitativo di vettovagliamenti. Ad ottobre, dopo aver passato in rassegna le truppe, fece uccidere Gneo Cornelio Lentulo Getulico, che era stato il governatore della Germania superiore per dieci anni, poiché ne invidiava l'ottimo rapporto che aveva con le proprie truppe.La sua impresa risultò quasi del tutto inutile, se non per il fatto che Adminio, figlio di Cunobelino re dei Britanni, scacciato dal padre, giunse nell'accampamento dell'imperatore e fece atto di sottomissione. Caligola rimase sul Reno senza però portare a termine alcuna operazione militare e rimproverò ai senatori di vivere tra i lussi mentre lui rischiava la vita in battaglia. Decise quindi di muovere le truppe verso l'Oceano, portando con sé numerose macchine da guerra. Ordinò ai suoi uomini di togliersi l'elmo e raccogliere le conchiglie sulla spiaggia, quasi fosse il bottino di una battaglia vinta contro il mare. Fece, infine, costruire in quel luogo una grande torre in memoria delle sue imprese vittoriose ed elargì ricompense ai suoi soldati.Gli storici moderni hanno avanzato alcune teorie per spiegare questo genere di azioni: il viaggio verso la Manica viene interpretato come un'esercitazione, una missione di esplorazione oppure per accettare la resa del capo britannico Adminio. Le "conchiglie" (in latino conchae) di cui racconta Svetonio potrebbero rappresentare invece una metafora dei genitali femminili, in quanto alle truppe fu probabilmente concesso di frequentare i bordelli della zona; oppure di imbarcazioni britanne, che i soldati potrebbero aver catturato durante la breve spedizione.
In oriente, Caligola insediò come re clienti i tre giovani principi traci che aveva avuto modo di frequentare in gioventù, a casa della nonna Antonia: a Polemone II il regno del Ponto e del Bosforo (nel 38), a Remetalce III metà dell'antico regno di Tracia e a Cotys IX l'Armenia Minore. L'imperatore non seguì un'identica linea politica con i regni alleati orientali: si basò molto sulla simpatia e sulla fiducia personale che ogni singolo sovrano fu in grado di trasmettergli. Depose ed esiliò Mitridate, re d'Armenia; nominò Antioco re di Commagene, regione ridotta a provincia nel 17, al quale regalò 100 milioni di sesterzi; elesse governatore dei territori di Batanea e Traconitide l'amico di infanzia, Erode Agrippa, donandogli in seguito anche il regno di Giudea dopo aver esiliato lo zio Erode Antipa (nel 39), accusato di volersi impadronire dei territori di Agrippa e di aver ordito una congiura contro l'imperatore, oltre alla Palestina nord-occidentale, che dalla morte di Erode Filippo II (34) era sotto il controllo diretto di Roma.
La Mauretania era ormai da lungo tempo un regno cliente fedele a Roma, governato da Tolomeo di Mauretania, discendente di Antonio e Cleopatra e cugino di secondo grado del principe. Nel 40 Caligola invitò Tolomeo a Roma, e «quando venne a sapere che era ricco», lo mandò a morte. Dopo l'uccisione del re di Mauritania scoppiò una rivolta guidata da un suo liberto, Edemone, che amministrava gli affari reali già dal 37, e che ebbe termine grazie all'intervento militare romano di Marco Licinio Crasso Frugi (41). La Mauretania fu quindi annessa e successivamente divisa in due province, Mauretania Tingitana e Mauretania Cesariensis, separate dal fiume Mulucha (oggi Muluia). Se Plinio sostiene che la divisione fu operata da Caligola, Cassio Dione al contrario afferma che solo in seguito alla rivolta del 42, soffocata nel sangue dalle truppe romane poste sotto il comando di Gaio Svetonio Paolino e Gneo Osidio Geta, fu operata la scissione in due province indipendenti; questa confusione potrebbe essere stata generata dal fatto che fu Caligola a prendere la decisione di dividere la provincia, ma che la sua realizzazione venne rinviata a causa della successiva ribellione. Il primo governatore equestre delle due province fu un certo Marco Fadio Celere Flaviano Massimo (44).I dettagli della conquista della Mauritania non sono chiari sebbene Cassio Dione vi avesse dedicato un intero capitolo, purtroppo andato perduto. L'annessione operata da Caligola sembra avesse un movente strettamente personale, vale a dire il timore e la gelosia del cugino del princeps, Tolomeo. L'espansione non sarebbe stata quindi determinata, almeno inizialmente, da esigenze economiche o strategico-militari. Tuttavia la ribellione di Tacfarinas aveva mostrato quanto l'Africa proconsolare fosse debole lungo i suoi confini occidentali e di come i re clienti di Mauretania fossero importanti nel fornire la loro protezione alla provincia, ed è quindi possibile che l'annessione operata da Caligola rappresentasse una risposta strategica alle potenziali minacce future.
Nell'ottobre del 37 l'imperatore fu colpito da una grave malattia, notizia che turbò profondamente il popolo romano che fece voti per la salvezza del proprio princeps; Svetonio e Cassio Dione riportano il caso di un cavaliere, Atanio Secondo, che promise di combattere nell'arena come gladiatore in caso di sua guarigione: egli mantenne la promessa, combattendo, vincendo lo scontro e salvandosi la vita. Al contrario, un plebeo che fece un'identica promessa, in seguito alla guarigione di Gaio, pretese di sciogliere il voto, ma venne arrestato e morì dopo essere stato gettato dalle mura serviane.Caligola si riprese dalla malattia, anche se da questo momento in poi vi fu un netto peggioramento della sua condotta morale. Sulla malattia e sulle cause gli storici non concordano, ma tutti considerano questo evento come lo spartiacque tra il suo primo periodo di governo e il successivo, caratterizzato da una condotta folle. Osserva Filone di Alessandria:
Per Filone, Dio si servì di Caligola, trasformandolo dopo la malattia da ottimo principe e fortunato erede di Tiberio in un pazzo carnefice destinato a compiere la vendetta divina contro i giudei e i romani, quella stessa che avrebbe poi punito il suo persecutore, liberando alla fine gli stessi israeliti.La malattia fu attribuita agli eccessi compiuti all'inizio del principato; in particolare Giovenale e Svetonio indicano come causa della pazzia di Caligola l'aver usato un afrodisiaco (poculum amatorium) a lui offerto dalla moglie Milonia Cesonia. Sono state ipotizzate dagli studiosi moderni, come cause degli sbalzi d'umore, delle allucinazioni, dell'insonnia e delle paranoie di cui soffriva l'imperatore, oltre a disturbi mentali veri e propri, patologie come l'epilessia, l'ipertiroidismo e il saturnismo.
Fu in questo periodo che Gaio comprese quali fossero i rischi a cui andava incontro, poiché la carica di imperatore era ambita da molti. Anche se si ristabilì completamente dalla malattia, il suo modo di governare mutò profondamente. Le fonti antiche lo definirono «pazzo» dotato di una «follia sanguinaria».Il suo breve principato fu, infatti, caratterizzato da ripetuti massacri degli oppositori, e da atti di governo che miravano ad umiliare la classe senatoria e l'intera nobiltà romana. Celeberrimo è l'episodio del suo amato cavallo, Incitatus, che, secondo una tradizione riportata da Svetonio e Cassio Dione, Caligola si riprometteva di nominare console, un proposito estremo al quale, però, non fu in grado di adempiere nella sua breve esistenza. Il suo comportamento dispotico determinò numerose congiure, tutte sventate tranne l'ultima.Caligola assunse, subito dopo la malattia, atteggiamenti autocratici e provocatori. Fu accusato, infatti, di giacere con le mogli di importanti esponenti dell'aristocrazia romana e di vantarsene; di uccidere per puro divertimento; di dilapidare deliberatamente il patrimonio statale e di aver ordinato l'erezione di una statua colossale nel Tempio di Gerusalemme, sfidando le usanze religiose dei Giudei. Egli, al contrario, si rese popolarissimo con laute elargizioni alla plebe e costosi giochi circensi, ma anche il popolo gli si rivoltò contro quando alzò nuovamente le tasse.Se gli imperatori prima di lui avevano scelto, almeno nella parte occidentale dell'impero, di mantenere i legami con le tradizioni repubblicane, egli virò sensibilmente verso Oriente: non solo aveva in mente di trasferire la capitale imperiale ad Alessandria d'Egitto (come voleva il suo bisnonno Marco Antonio), ma anche di instaurare una forma di monarchia assoluta, a quel tempo ancora sconosciuta in Italia ma che di fatto fu posta in atto da Domiziano, Commodo e da tutti gli imperatori romani dal III secolo in poi. Adottò, pertanto, una politica volta a diventare un sovrano a cui si rendevano onori divini sul modello delle monarchie orientali, esasperando il noto processo di divinizzazione degli imperatori defunti.La sua inclinazione filo-ellenista gli fece, infine, programmare un lungo viaggio ad Alessandria, in Asia minore e Siria.
Quando alcuni sovrani stranieri andarono a Roma per rendere omaggio all'imperatore e per discutere delle loro nobili origini familiari, Caligola gridò: «Ci sia un solo capo, un solo re» e fu sul punto di restaurare seduta stante la monarchia. Nel 40 Caligola iniziò una politica molto controversa di affiancamento del titolo di principe al ruolo di divinità: iniziò infatti ad apparire in pubblico vestito come dei e semidei del pantheon romano, quali Ercole, Venere e Apollo. Iniziò a riferirsi a sé stesso come dio, facendosi chiamare Giove nelle cerimonie pubbliche.
Ossessionato dall'idea di regalità, la vedeva impersonata in Giove, il re di tutti gli dei, del quale Caligola riprese gli epiteti nei cognomina: Optimus Maximus Caesar. Con Giove Capitolino l'imperatore manteneva un rapporto confidenziale, quasi di fratellanza e complicità. Riferisce Svetonio:
Questo, che può apparire un comportamento bizzarro, in realtà faceva parte delle consuetudini religiose romane, come riferiscono altre fonti antiche a proposito di Scipione l'Africano che abitualmente aveva dialoghi mistici con Giove Capitolino. La frase blasfema di Caligola rivolta a Giove («o tu elimini me o io te»), racconta Cassio Dione, va riferita alla stizza dell'imperatore nei confronti di Giove Tonante, che con i tuoni e i fulmini, dei quali aveva peraltro paura, gli aveva impedito di assistere tranquillamente agli spettacoli dei pantomimi, e per rispondere e contrapporsi al dio
Fu inaugurato un luogo sacro predisposto all'adorazione dell'imperatore a Mileto, nella provincia d'Asia, ed altri due templi furono eretti a Roma. Il tempio di Castore e Polluce fu annesso da Caligola nel palazzo imperiale del Palatino e fu dedicato al princeps. Svetonio racconta come il principe arrivò a prolungare una parte del palazzo fino al Foro e trasformò il tempio di Castore e Polluce nel suo vestibolo, sedendosi spesso tra le statue dei due fratelli divini, in modo da offrirsi all’adorazione dei passanti. Inoltre fece rimuovere le teste di svariate statue di divinità e le fece rimpiazzare con la sua. Si diceva che volesse essere adorato come Neos Helios, il "Nuovo Sole"; infatti fu rappresentato come questa divinità sulle monete egiziane.La politica religiosa di Caligola fu molto diversa da quella degli altri imperatori romani: infatti gli imperatori in vita erano adorati come dèi solo in Oriente, mentre a Roma si adoravano dopo la morte. Caligola cominciò a farsi adorare dai cittadini di Roma, compresi i senatori, come un dio vivente.
In onore della madre Agrippina fece istituire dei nuovi giochi circensi, durante i quali una statua della donna veniva portata in processione al pari degli dèi. In memoria del padre cambiò il nome del mese di settembre in Germanico, proclamò un giorno di sacrifici annuale in onore dei fratelli. e per senatoconsulto fece attribuire a sua nonna Antonia tutti gli onori di cui aveva goduto in passato Livia Augusta. Prese suo zio Claudio come collega durante il suo primo consolato, adottò Tiberio Gemello il giorno che raggiunse l'età adulta e lo nominò Princeps Iuventis. Fece includere in ogni giuramento una formula che ricordasse le sue sorelle: «Non avrò più cari me stesso ed i miei figli di quanto non siano Gaio Cesare e le sue sorelle», e così pure nelle relazioni tra consoli: «Per la prosperità e la fortuna di Gaio e delle sue sorelle». Fu inoltre stabilito che il giorno in cui aveva assunto il potere fosse chiamato Parilia (21 aprile, data della fondazione di Roma), come se lo Stato fosse nato una seconda volta.
Se Caligola all'iniziò del regno onorò i suoi familiari, con il tempo il rapporto che ebbe con loro andò peggiorando. Svetonio racconta che preferì nascondere di essere nipote di Agrippa, poiché gli erano attribuite umili origini, affermando invece che sua madre fosse nata da un incesto tra Giulia maggiore e Augusto stesso, gettando pertanto discredito sull'immagine del primo imperatore romano. Si fece spesso beffe della sua bisavola Livia Drusilla, definendola un «Ulisse in gonnella» e rimproverandole che suo nonno, Alfidio Lurcone, fosse un semplice decurione di Fundi. L'unico suo antenato di cui avesse rispetto fu Marco Antonio: Cassio Dione ci tramanda che, quando i due consoli in carica festeggiarono la vittoria di Augusto su Antonio, Caligola li rimosse dal loro incarico. Questo apprezzamento nei confronti di Antonio fu dovuto probabilmente ai racconti della nonna Antonia, figlia del triumviro, da cui prese anche la comune passione per l'ellenismo.
Preferì ricevere la nonna Antonia non in privato ma alla presenza del prefetto del pretorio Macrone; successivamente secondo alcune fonti, la fece uccidere avvelenandola. Svetonio riporta che Antonia morì per una malattia causata dal trattamento ostile da parte di Caligola, anche se aggiunge che ci sono voci che sostengono che venne fatta avvelenare dal nipote, mentre secondo Dione Cassio Caligola la fece suicidare perché lo rimproverava. Fece uccidere anche il cugino Tiberio Gemello accusandolo falsamente di aver attentato alla sua vita e liberandosi così di questo scomodo rivale. Obbligò anche il suocero Marco Giunio Silano a suicidarsi, accusandolo anch'egli di aver attentato alla sua vita. In quest'ultimo caso sembra che furono "comprate" alcune testimonianze, tra cui quella del senatore Giulio Grecino, il quale però alla fine si rifiutò di confessare il falso e per questo fu messo a morte. Quanto allo zio Claudio, lo tenne in vita solo per farne un suo zimbello e oggetto di spasso.Con le tre sorelle ebbe un rapporto molto intimo, seppure complicato, in particolar modo con Drusilla. Egli fu infatti geloso di suo marito, Lucio Cassio Longino, costringendoli a divorziare; la trattò come se fosse sua moglie e quando si ammalò la nominò erede al trono imperiale. Intratteneva rapporti incestuosi con tutte e tre e non lo nascondeva pubblicamente.Quando Drusilla morì, sospese ogni genere di attività e le organizzò dei funerali pubblici, divinizzandola il giorno 23 settembre del 38 con un senatoconsulto. In seguito a questo lutto, il princeps rimase particolarmente addolorato tanto che le sue condizioni di salute peggiorarono. Riguardo invece alle altre due sorelle, non ebbe la stessa complicità che invece tenne con Drusilla. In occasione del processo di Marco Emilio Lepido, al quale aveva precedentemente promesso la successione, le condannò per adulterio e le mandò in esilio sulle Isole Ponziane.
Dopo la morte della prima moglie, avvenuta intorno al 36, Caligola iniziò una relazione intima con Ennia Trasilla, moglie del fedele prefetto del Pretorio Quinto Nevio Sutorio Macrone. Verso la fine del 37, durante la festa di matrimonio di Gaio Calpurnio Pisone e Livia Orestilla, ordinò al marito di ripudiare la sposa per poterla risposare il giorno stesso. Accadde però che dopo pochi giorni la ripudiò, mandandola in esilio due mesi più tardi per non permetterle di risposarsi con Pisone.L'anno seguente (nel 38), si maritò con Lollia Paolina, moglie del consolare e governatore provinciale Publio Memmio Regolo. Caligola, che aveva sentito dire che sua nonna Aurelia era stata in gioventù una donna bellissima, fece chiamare Paolina dalla provincia, la fece divorziare dal marito e la risposò. Divorziò presto anche da lei dichiarando che fosse sterile e la rimandò indietro, ordinandole però di non avere rapporti carnali con nessun altro.Sempre nel 38, quando Macrone fu nominato Prefetto d'Egitto, anche Ennia fu costretta a partire insieme al marito e ai figli. Poco prima di salpare per la nuova destinazione, Caligola, evidentemente addolorato per essersi sentito abbandonato dall'amante, ordinò a lei, al marito e ai loro figli di suicidarsi.Nel 39, infine, iniziò una relazione con Milonia Cesonia, che divenne sua concubina; dopo aver divorziato da Paolina, la sposò poiché era incinta. Milonia Cesonia non era né giovane né bella, ma Caligola provò per lei una vera passione. Dopo un mese di matrimonio nacque una bambina, alla quale venne dato il nome di Giulia Drusilla, in ricordo della sorella scomparsa e divinizzata alla sua morte.
Svetonio riporta nella Vita di Gaio che molti eventi avevano preannunciato la morte di Caligola: alcuni fulmini si abbatterono sul Campidoglio di Capua e sul Tempio di Apollo Palatino a Roma il giorno delle idi di marzo, lo stesso dell'assassinio di Cesare e anche l'astrologo Silla gli aveva predetto di essere prossimo alla morte. Le divinità Fortune di Anzio lo avvertirono circa l'esistenza di un certo Cassio pronto ad assassinarlo; egli allora, credendo che si trattasse del proconsole d'Asia Cassio Longino, lo fece richiamare e assassinare (secondo il racconto di Svetonio) o forse solo imprigionare (secondo quanto tramanda Cassio Dione). Caligola dimenticò tuttavia che vi era un altro Cassio, il tribuno della guardia pretoriana Cassio Cherea, che ebbe in effetti parte attiva nel suo omicidio.
L'assassinio dell'imperatore fu organizzato principalmente da tre persone, tra cui il tribuno Cassio Cherea, anche se molti cavalieri, senatori e militari ne fossero a conoscenza, come pure il potente consigliere imperiale Callisto ed il prefetto del pretorio. Cherea, in particolare, aveva ragioni politiche e motivazioni personali per uccidere il suo princeps: Caligola infatti si racconta che spesso, a causa dei toni acuti della sua voce, lo sbeffeggiasse sostenendo che fosse effeminato e chiamandolo "checca" (gunnis), facendo gesti osceni alle sue spalle o costringendolo ad utilizzare per il suo servizio parole d'ordine come "Priapo", "Amore" o "Venere". Altri importanti cospiratori furono Lucio Annio Viniciano, che si unì alla congiura per vendicare l'amico Lepido, e il senatore Marco Cluvio Rufo.Il 24 gennaio del 41, durante l'annuale celebrazione dei ludi palatini, un gruppo di pretoriani, guidati dai due tribuni Cherea e Cornelio Sabino, misero in atto il loro piano per assassinare il princeps. L'occasione era favorevole, in quanto i congiurati avrebbero potuto mescolarsi agli spettatori accorsi al teatro mobile tradizionalmente allestito di fronte al palazzo imperiale. Caligola giunse in teatro, si sedette e iniziò ad assistere allo spettacolo. Quando verso l'ora settima o forse la nona a seconda delle fonti pervenuteci, egli decise di andarsene e mentre percorreva un criptoportico che congiungeva il teatro al palazzo, si fermò a conversare con un gruppo di attori asiatici che avrebbero dovuto esibirsi a breve. Fu a questo punto che il principe incontrò infine la sorte temuta. Al primo tumulto, accorsero in suo aiuto i portatori della lettiga, armati di bastoni, poi i germani della sua guardia che uccisero alcuni dei suoi assassini e anche qualche senatore estraneo al delitto. Durante lo scontro Caligola fu pugnalato a morte. Qualche ora dopo persero la vita anche sua moglie Milonia Cesonia, pugnalata da un centurione appositamente inviato da Cherea, e la figlia piccola, Giulia Drusilla, che fu scaraventata contro un muro. Secondo Svetonio il principe fu colpito da oltre trenta pugnalate. Il suo cadavere fu portato negli Horti Lamiani, semi-bruciato e frettolosamente ricoperto di terra. Quando le sorelle tornarono dall'esilio, disseppellirono il corpo del fratello e posero le sue ceneri nel Mausoleo di Augusto.Al momento della diffusione della notizia che Caligola era morto nessuno osò festeggiare, poiché i più credevano che l'imperatore avesse messo in giro la voce per capire di chi potesse fidarsi. Quando questa comunicazione fu però confermata, non avendo i congiurati nominato alcun altro imperatore, il Senato si riunì e dichiarò di voler ripristinare la Repubblica, cancellando di fatto il governo dei precedenti principes a partire da Augusto. Cherea provò a convincere l'esercito ad appoggiare i padri coscritti, ma senza successo. Alla fine i senatori si resero conto di dover nominare un nuovo successore, che Lucio Annio Viniciano, importante senatore e cospiratore, indicò in Marco Vinicio, suo parente e marito di Giulia Livilla.
Alla morte di Caligola, i membri della famiglia imperiale rimasti ancora in vita erano pochi. Tra questi vi era il cinquantenne Claudio che, appena saputo della morte del nipote Gaio, corse a nascondersi nelle sue stanze; rintracciato da un pretoriano mentre era nascosto dietro una tenda, fu condotto nel loro accampamento per essere acclamato imperatore mentre il Senato era occupato tra Foro e Campidoglio. Claudio venne invitato a presentarsi davanti al popolo, ma prima decise di comprarsi la fedeltà della guardia pretoriana promettendo la somma di quindicimila sesterzi per ciascun pretoriano.Fu così che Claudio venne elevato alla porpora imperiale e divenne il quarto imperatore di Roma. Il nuovo princeps pose, quindi, il proprio veto a quanto il Senato aveva appena deliberato: condannare Caligola alla damnatio memoriae. Poi, su invito del popolo romano, fece imprigionare e condannare a morte tutti i congiurati, compreso Cassio Cherea.
Quasi sicuramente Caligola fu sepolto nel mausoleo di Augusto, dove furono inumati la maggiore parte dei membri della dinastia giulio-claudia. Secondo questa ipotesi, nel 410, durante il Sacco di Roma da parte dei Visigoti, le ceneri nella tomba furono disperse.
Tuttavia, il 17 gennaio 2011 la polizia di Nemi, un paese dove Caligola risiedette, annunciò di aver scoperto un possibile luogo di sepoltura dell'imperatore Caligola, dopo aver arrestato un ladro che cercava di portare via una statua attribuita proprio a questo imperatore.La notizia, riportata principalmente dalla stampa britannica, fu però accolta con grande scetticismo dalla storica dell'Università di Cambridge Mary Beard che ritenne tale ipotesi infondata.Secondo il National Geographic il fatto non proverebbe che Nemi fosse il luogo di sepoltura di Caligola poiché l'oggetto del furto, la grande statua a pezzi, raffigurante Caligola seduto sul trono, potrebbe essere stata situata un tempo nella stiva delle navi di Nemi affondate nell'omonimo lago.
Wikisource contiene un'opera di Gaio Svetonio Tranquillo in lingua latina: De vita Caesarum: Vita Gai
La villa di Caligola. Un nuovo settore degli Horti Lamiani scoperto sotto la sede dell'ENPAM a Roma - Pubblicazione dello scavo archeologico effettuato dalla Soprintendenza speciale per i beni archeologici di Roma presso la residenza imperiale dell'Esquilino (2006-2009)