
Arnaldo Piutti (Cividale del Friuli, 23 gennaio 1857 – Conegliano, 19 ottobre 1928) è stato un chimico italiano.
Dopo essersi laureato in chimica presso l'Università di Torino nel 1879, fu per un anno assistente di fisiologia diretto da Angelo Mosso e successivamente in quello di chimica farmaceutica diretto da Icilio Guareschi. Aiuto di Ugo Schiff a Firenze fra il 1881 ed il 1886, vinse la cattedra di chimica farmaceutica all'Università di Sassari. Nel 1888 passò alla medesima cattedra della Università di Napoli dove fondò l'Istituto di chimica farmaceutica. Il 22 agosto 1890 venne affiliato in Massoneria col grado di Maestro nella Loggia La vittoria di Napoli.
Piutti è famoso per gli studi sull'asparagina che, a partire dalle acque madri residuate dalla sua estrazione dalle vecce germogliate, riuscì con cristallizzazioni frazionate, a separare nei due diastereoisomeri, uno insipido, levogiro, l'altro dolce, destrogiro. Durante le ricerche per stabilire la posizione del gruppo amminico nell'aspargina (1886) riuscì ad effettuare la composizione di un composto aromatico (trimesitato trietilico) partendo da sostanze alifatiche. Ci riuscì studiando la sintesi dell'acido aspartico per riduzione con amalgama di sodio dell'ossima dell'etere ossalacetico.
Ottenne, inoltre, per azione dell'ammoniaca su uno dei due aspartati monoetilici che aveva preparato, i due antipodi di un'aspargina identica a quella naturale (1887). Sintetizzò anche l'aspargina da anidride maleica ed ammonica e dall'anidride citraconica la glutammina.
Nel 1913 riuscì a dimostrare che il lupino produce sia la destro che la levo-asparagina e che la prima è più favorita con una germinazione al buio, per poi scomparire col progredire della germinazione. In connessione con le ricerche sull'asparagina, riuscì ad ottenere anche la pirantina, un analgesico ed antipiretico. Si occupò anche di bromatologia, idrologia e tossicologia. Durante la prima guerra mondiale si occupò anche della produzione della cloropicrina, un aggressivo chimico che Piutti propose come disinfettante. Dedicò studi anche ai gas nobili ed alla radioattività dei minerali del terreno vesuviano.
Enciclopedia della Scienza e della Tecnica -Vol XIII-Dizionario degli scienziati e dei tecnologi - pag. 496 - Arnoldo Mondadori Editore (giugno 1980)

Arne Brustad (Oslo, 14 aprile 1912 – Oslo, 22 agosto 1987) è stato un calciatore norvegese, di ruolo attaccante.
Brustad giocò 33 partite per la Norvegia, mettendo a segno 17 reti. Debuttò il 31 maggio 1935, nel successo per due a zero sull'Ungheria. Segnò la prima rete il 3 agosto 1936, contribuendo al successo per quattro a zero sulla Turchia. Fu una delle stelle della Norvegia ai Giochi Olimpici del 1936, dove segnò 5 reti in 4 incontri, compresa la tripletta segnata alla Polonia nella finale per il terzo posto.
Due anni dopo, fu tra i calciatori che parteciparono al campionato del mondo 1938. La Norvegia fu però eliminata al primo turno dall'Italia, poi vincitrice della manifestazione, a causa di una sconfitta per due a uno nei tempi supplementari. Fu proprio di Brustad il gol degli scandinavi, che arrivò nei minuti finali dei tempi regolamentari; segnò poi un'altra rete nei supplementari, che fu però annullata tra le polemiche per fuorigioco.
In seguito, nello stesso anno, fu scelto tra i calciatori del "Resto del Mondo" che sfidarono l'Inghilterra a Wembley.
(EN) Pagina sul sito databaseolympics.com, su databaseolympics.com (archiviato dall'url originale l'8 marzo 2007).
Ariel Rene McDonald (Harvey, 13 gennaio 1972) è un ex cestista statunitense naturalizzato sloveno che giocava come playmaker.
 Campionato sloveno: 3Olimpija Lubiana: 1997, 1998, 1999 Campionato israeliano: 3Maccabi Tel-Aviv: 1999, 2000, 2001 Campionato greco: 2Panathinaikos: 2002-03, 2003-04 Campionato italiano: 1Mens Sana Siena: 2008-09 Coppa di Slovenia: 3Olimpija Lubiana: 1997, 1998, 1999 Coppa di Israele: 3Maccabi Tel-Aviv: 2000, 2001, 2002 Coppa di Grecia: 1Panathinaikos: 2003Suproleague: 1Maccabi Tel-Aviv: Suproleague 2001 FIBA EuroCup: 1CB Girona: 2006-07
MVP finals FIBA EuroCup: 1Girona: 2006-07Suproleague Final Four MVP: 1Maccabi Tel Aviv: 2001All-Euroleague Second Team: 1Maccabi Tel Aviv: 2001-02

Arsinoe Filadelfo (in greco antico: Ἀρσινόη Φιλάδελφος, Arsinóe Philádelphos; in egizio: ir-si-nꜢt, irsinat; Menfi o Alessandria d'Egitto, 316 a.C. circa – Alessandria d'Egitto, luglio 268 a.C.), conosciuta fino al 275 a.C. semplicemente come Arsinoe e chiamata nella storiografia moderna Arsinoe II, è stata una regina egizia, sovrana in Macedonia, in Tracia e successivamente in Egitto.
Nacque in Egitto intorno al 316 a.C. da genitori entrambi macedoni, Tolomeo I e Berenice I. Nel 299 a.C. sposò Lisimaco, re di Tracia ed in seguito di Macedonia. Come regina, controllò politicamente diverse città, tra le quali Eraclea Pontica ed Efeso, e fece costruire la Rotonda del Santuario dei Grandi Dei di Samotracia, il più grande edificio chiuso a pianta circolare dell'antichità greca.
Nel 281 a.C., dopo la morte in battaglia del marito, fuggì in maniera rocambolesca da Efeso a Cassandria in Macedonia e sposò il fratellastro Tolomeo Cerauno, che nel frattempo era diventato re di Tracia. Poco tempo dopo il matrimonio Cerauno uccise due dei figli di Arsinoe (280 a.C.) e cacciò la regina dalla Macedonia. Arsinoe si rifugiò prima nell'isola di Samotracia e poi ad Alessandria presso suo fratello Tolomeo II, che era salito sul trono d'Egitto. Sposò Tolomeo nel 275 a.C. e i due fratelli furono chiamati Philadelphoi (in greco antico: Φιλάδελφοι, "fratelli-amanti").
Come "regina dell'alto e del basso Egitto", Arsinoe condivise tutti i titoli regali del fratello, col quale appare nei ritratti monetali dell'epoca. Ebbe anche un ruolo predominante nella politica estera, sia nelle fasi finali della prima guerra siriaca (274-271 a.C.) che negli antefatti della guerra cremonidea. Un decreto ateniese del 268 a.C. contiene infatti la prima attestazione scritta del mondo classico che testimonia la partecipazione attiva di una donna alla politica internazionale.
Il papiro di Milano, scoperto nel 1992, testimonia che la regina vinse tre gare olimpiche di corsa dei carri, probabilmente nel 272 a.C.
Dopo la sua morte, avvenuta nel luglio del 268 a.C., Tolomeo II continuò a menzionarla nei documenti ufficiali e a raffigurarla nella monetazione. Le dedicò inoltre un tempio ad Alessandria ed uno a Menfi ed intitolò diverse città col suo nome. In suo onore istituì infine un culto ufficiale di stato che perdurò per due secoli.
Arsinoe nacque probabilmente a Menfi, antica capitale della satrapia d'Egitto, oppure ad Alessandria, la nuova capitale fondata da Alessandro Magno.Il padre di Arsinoe, Tolomeo, era infatti stato nominato satrapo d'Egitto dal reggente Perdicca al momento della spartizione dell'impero di Alessandro, conseguente alla morte del re macedone (323 a.C.). Tolomeo era, come Perdicca stesso, uno dei sette somatophylakes, le guardie del corpo di Alessandro.Dopo aver preso possesso dei suoi territori, Tolomeo si insediò dapprima a Menfi e solo successivamente ad Alessandria, quando i lavori di costruzione della nuova città furono completati. Dato che non è nota né la data esatta del trasferimento della capitale (avvenuto tra il 320 e il 311 a.C.), né quella della nascita di Arsinoe (avvenuta attorno al 316 a.C.) non sappiamo con certezza in quale delle due città sia nata la figlia di Tolomeo.Il padre di Arsinoe era un macedone di Eordea, figlio di Lago, persona di secondo piano dell'entourage di Filippo II di Macedonia. Secondo la storiografia propagandistica filo-tolemaica, invece, il futuro re era figlio illegittimo di Filippo II e dunque fratellastro di Alessandro Magno.La madre di Arsinoe, Berenice, giunse a Menfi attorno al 320 a.C. al seguito di Euridice, nobile macedone inviata dal padre Antipatro in Egitto per sposare Tolomeo: si trattava di un matrimonio politico, volto a suggellare l'alleanza tra il satrapo d'Egitto e lo stratego d'Europa, subentrato al defunto Perdicca nella reggenza dell'impero di Alessandro.
Tolomeo aveva già avuto due mogli, nel frattempo ripudiate: Taide e Artacama, rispettivamente un'etera ateniese, che aveva avuto anche una relazione con Alessandro, e una principessa persiana. Con Euridice, Tolomeo si univa invece ad una principessa di alto lignaggio, dalla quale avrebbe avuto dei figli di pura stirpe macedone: Tolomeo Cerauno, Meleagro, Lisandra e Tolemaide.
Berenice, forse anche lei originaria di Eordea come Tolomeo, era invece stata la moglie di un certo Filippo, ufficiale di Alessandro Magno; rimasta vedova, aveva accompagnato in Egitto Euridice, sua seconda cugina (era infatti figlia di Antigone, figlia di un fratello di Antipatro). Tolomeo, dopo qualche anno di matrimonio con Euridice, decise di sposare anche Berenice. Dato che non vi era nessun motivo politico o dinastico per avere un'altra moglie, visto che da Euridice aveva già avuto diversi figli e che la nuova moglie era imparentata solo lontanamente con lo stratego d'Europa, alcuni storici ipotizzano che quello fra Tolomeo e Berenice sia stato un autentico matrimonio d'amore.Da Berenice Tolomeo ebbe tre figli: Arsinoe, Tolomeo e Filotera.
Non è nota con certezza la città di nascita di Arsinoe, ma sicuramente la figlia di Tolomeo trascorse la sua infanzia ad Alessandria, la nuova e vivace capitale d'Egitto fondata da Alessandro nel 331 a.C. In questa città Tolomeo I progettò la costruzione del Faro, della Biblioteca e del Museo, opere successivamente completate dal figlio Tolomeo II, fratello e futuro marito di Arsinoe.
Nel 304 a.C. Tolomeo I, dopo la vittoria su Demetrio Poliorcete a Rodi, aveva preso il titolo di re d'Egitto (in greco antico: βασιλεύς, basilèus). Da quel momento Arsinoe, all'epoca dodicenne, divenne automaticamente una principessa di stirpe regale.
Anche se sovrano d'Egitto, Tolomeo non dimenticò mai la sua origine macedone, sempre evidenziata nelle composizioni dai poeti di corte, che volevano così sottolineare la sua presunta parentela con Alessandro. Arsinoe, dunque, parlava sicuramente macedone coi membri della sua famiglia.La figlia di Tolomeo I ricevette un'educazione di stampo greco. Diogene Laerzio tramanda che Stratone di Lampsaco ebbe una corrispondenza epistolare con lei: da questa notizia possiamo dedurre che il filosofo peripatetico, futuro direttore del Liceo, fu l'istitutore di Arsinoe oltre che, come già noto, del fratello Tolomeo II. Perciò, la futura regina ricevette un'ottima istruzione sia dal punto di vista letterario che filosofico.L'educazione che ebbe Arsinoe, pur spiegabile nel contesto della corte ellenistica di Alessandria, dove la cultura greca era promossa con molti mezzi, era in ogni caso del tutto eccezionale per una ragazza, visto che nell'antichità greca le donne, con la sola eccezione di Sparta, non ricevevano alcun tipo di insegnamento letterario ed in genere non imparavano nemmeno a leggere e scrivere. Nelle polis, infatti, le donne non erano destinate in alcun modo a partecipare alla vita politica, ma rimanevano relegate alle sole faccende domestiche.
Dopo la battaglia di Ipso, nella quale Lisimaco, Seleuco e Cassandro avevano sconfitto Antigono e Demetrio Poliorcete, si assestò un nuovo equilibrio nello scacchiere dei regni ellenistici. Tolomeo I, negli anni successivi, suggellò diverse alleanze con gli altri sovrani attraverso matrimoni dinastici:
Lisandra (figlia di Euridice) sposò dapprima Alessandro, figlio di Cassandro e, dopo la sua morte, Agatocle, figlio di Lisimaco.
Teossena (figlia di Berenice e del primo marito Filippo) andò in sposa ad Agatocle, tiranno di Siracusa.
Antigone (figlia di Berenice e del primo marito Filippo) sposò Pirro, re dell'Epiro.
Tolemaide (figlia di Euridice) alcuni anni dopo (287 a.C.) andò in sposa a Demetrio Poliorcete per volontà di Euridice.Per sposare Arsinoe, Lisimaco aveva ripudiato la moglie Amastri, reggente di Eraclea Pontica fin dalla morte del tiranno Dionisio. Il re di Tracia rimandò la ex moglie nella sua città con tutti gli onori e rimase in ogni caso in buoni rapporti con lei tanto che, quando nel 284 a.C. fu messa a morte dai suoi figli Clearco II ed Ossiarte, Lisimaco non tardò a vendicarla, facendo uccidere gli assassini.Arsinoe arrivò a Lisimachia, la capitale del regno del marito, quando aveva circa sedici anni, mentre Lisimaco era ormai sulla sessantina. Nonostante la differenza d'età, sappiamo che la figlia di Tolomeo rimase sempre fedele all'anziano marito fino alla fine, tanto che Demetrio la chiamò "la sua Penelope" (in greco antico: τῆς ἐκείνου Πηνελόπης, tès ekèinou Penelòpes).Lisimaco, d'altra parte, era molto attaccato alla moglie se è vero l'aneddoto, raccontato da Ateneo, secondo il quale il re di Tracia imprigionò in una gabbia fino alla morte Telesforo, uno dei suoi ufficiali, solo per aver ridicolizzato Arsinoe durante un banchetto chiamandola "quella che vomita" (in greco antico: τήνδ' ἐμοῦσαν, tènd'emoùsan), riferendosi a fatti, noti ai presenti, avvenuti in precedenza.
La presenza di Arsinoe a fianco del re di Tracia, divenuto anche re di Macedonia dal 288 a.C., fu tutt'altro che umile e silenziosa. Il decreto di Delo per Demarato, un'iscrizione del 295-285 a.C., parla del "re Lisimaco" e della "regina Arsinoe", testimoniando che il sovrano aveva associato la moglie nell'attività politica e nella legittimazione della sua dinastia.Inoltre, lo storico Memnone testimonia che Lisimaco donò ad Arsinoe la città di Eraclea Pontica, probabilmente dopo la morte di Amastri (284 a.C.). Secondo lo scrittore di Eraclea, la regina abolì i privilegi precedentemente ottenuti dai cittadini e nominò un governatore che si comportò in modo tirannico e dispotico.
Il geografo Strabone scrive nella sua opera che Arsinoe calunniò Filetero, il tesoriere di Pergamo, portando la città a rivoltarsi contro di lui. Da questa testimonianza possiamo dedurre che la regina esercitasse qualche forma di controllo anche su questo insediamento.
Inoltre, Appiano racconta che la città di Efeso aveva cambiato nome in Arsinoea, episodio confermato da alcune iscrizioni e ritrovamenti monetali che indicherebbero che la regina era al potere anche in questa città.Giustino parla infine di Cassandria come la "sua" città, testimoniando come la regina, che aveva scelto quel luogo come suo rifugio dopo la morte di Lisimaco, avesse anche in quella sede qualche forma di controllo diretto.Il potere e la ricchezza di Arsinoe sono pure testimoniate dalla "Rotonda" di Samotracia, il più grande monumento circolare chiuso, coi suoi venti metri di diametro, edificato nell'antichità greca. Questa costruzione, della quale rimangono ancora oggi le fondamenta, era stata finanziata dalla regina come parte del Santuario dei Grandi Dei di Samotracia, un complesso di edifici dedicato ai culti misterici. Arsinoe si rifugiò proprio nell'isola di Samotracia dopo l'uccisione dei suoi figli da parte di Tolomeo Cerauno, probabilmente accolta dai funzionari del santuario proprio grazie al suo precedente mecenatismo nei confronti dell'istituzione religiosa.
Nel 284 a.C. il regno di Lisimaco fu scosso da una grave crisi familiare e dinastica: il figlio Agatocle fu imprigionato ed ucciso per ordine del re con l'accusa di aver ordito, aiutato da Seleuco, una congiura per impadronirsi del trono. Secondo Giustino, fu proprio Arsinoe a rivelare al marito che il figlio stava tramando contro di lui, mentre Pausania testimonia che la regina aveva spinto Lisimaco a uccidere il figlio per eliminare l'erede al trono e spianare così ai suoi figli la strada per la successione. Il geografo addirittura insinua che Arsinoe era spinta da un risentimento personale nei confronti di Agatocle, che avrebbe precedentemente respinto un suo tentativo di seduzione.La tragedia familiare portò Lisandra, la vedova di Agatocle e Alessandro, l'altro figlio maggiorenne di Lisimaco, a passare dalla parte di Seleuco, accompagnati da numerosi "amici" (in greco antico: φίλοι, filoi) del re, a dimostrazione che effettivamente era in atto una trama volta a rovesciare, o almeno ad insidiare, il regno dell'anziano sovrano.Inoltre, Agatocle, all'epoca già trentenne e molto famoso per aver definitivamente sconfitto Demetrio Poliorcete, probabilmente era impaziente di essere almeno designato alla successione dal padre ormai quasi ottantenne. Gli altri diadochi avevano infatti ormai indicato già da tempo i loro eredi: Antigono aveva associato al trono il figlio Demetrio già dal 306 a.C., Seleuco aveva nominato co-reggente il figlio Antioco ed infine Tolomeo I aveva fatto lo stesso col figlio Tolomeo II nel 285 a.C.Per primogenitura, età e meriti militari Agatocle poteva certamente aspirare all'associazione al trono, considerando anche il fatto che i tre figli di Arsinoe a quel tempo avevano rispettivamente solo quattordici, dodici e dieci anni, mentre l'unico altro figlio del re del quale abbiamo notizie, Alessandro, era molto probabilmente illegittimo, in quanto avuto da Macris, una principessa odrisia, concubina del re.In ogni caso, la condanna a morte di Agatocle portò al passaggio dalla parte di Seleuco di diverse città dell'Asia minore, tra le quali Pergamo, sbilanciando le forze politiche e militari a favore del re di Siria e Babilonia.
Dopo la morte di Agatocle, Seleuco mosse guerra contro Lisimaco e, una volta conquistata Sardi, affrontò l'avversario nella decisiva battaglia di Corupedio (febbraio 281 a.C.). Seleuco vinse lo scontro e il re di Tracia morì, a circa 80 anni d'età, con le armi in pugno.Quando la notizia della disfatta dell'anziano sovrano giunse ad Efeso/Arsinoea, dove in quel momento si trovava la regina, la popolazione, schieratasi immediatamente dalla parte del vincitore, spalancò le porte della città per accogliere Seleuco.Polieno racconta che Arsinoe comprese immediatamente di essere in pericolo ed escogitò uno stratagemma che le salvò la vita. La regina fece abbigliare un'ancella coi suoi vestiti e la fece uscire dal palazzo reale su una lettiga accompagnata da una scorta armata, mentre lei stessa si travestì con degli stracci sporchi e se ne andò da un'uscita secondaria, dirigendosi a piedi e da sola verso il porto.L'ancella trovò la morte poco dopo, scambiata per la regina e pugnalata da un fautore di Seleuco, mentre Arsinoe riuscì ad imbarcarsi su una nave e a riparare in Macedonia.Dato che Polieno non menziona nella sua opera i tre figli di Arsinoe, all'epoca adolescenti, possiamo supporre che essi in quel momento non si trovassero ad Efeso, ma al sicuro in Tracia o in Macedonia.
Fuggita da Efeso, Arsinoe si ricongiunse coi tre figli a Cassandria, l'importante città macedone fondata da Cassandro nel 316 a.C. ed inizialmente destinata a diventare la nuova capitale del regno.
Morto Lisimaco, il regno di Tracia era invece caduto nelle mani di Tolomeo Cerauno, il fratellastro quasi coetaneo di Arsinoe che, dopo aver abbandonato l'anziano sovrano per passare dalla parte di Seleuco, uccise quest'ultimo con una mossa improvvisa e fulminea, da cui il soprannome "Cerauno" (in greco antico: Κεραυνός, Keraunòs, "fulmine"). Col probabile aiuto dell'esercito e della fazione favorevole ad Agatocle, si proclamò re a sua volta.Successivamente, Tolomeo Cerauno, volendo da una parte impadronirsi di Cassandria e dall'altra legittimare la sua corona con un matrimonio regale e soprattutto neutralizzare eventuali altri pretendenti al trono che volessero sposare Arsinoe, convinse la sorellastra a diventare sua moglie. Nonostante Tolomeo, il figlio maggiore di Arsinoe, avesse sospettato fin dall'inizio l'inganno ed avesse cercato di persuadere la madre a rifiutarsi, la regina accettò (280 a.C.), convinta dai giuramenti solenni del fratellastro secondo i quali avrebbe lasciato il trono in eredità ai suoi figli.Per legittimare il matrimonio, che probabilmente avvenne a Pella o a Verghina, Cerauno pose il diadema sulla fronte di Arsinoe di fronte all'esercito schierato e la proclamò "regina", fatto unico nella storia del regno di Macedonia.Probabilmente solo poche settimane dopo il matrimonio Cerauno, che già qualche mese prima aveva ucciso a tradimento Seleuco, mise in atto un altro attentato a sorpresa. Una volta entrato a Cassandria, attese che Lisimaco e Filippo, i figli minori di Arsinoe, di sedici e quattordici anni rispettivamente, gli venissero incontro ornati di ghirlande di fiori per dargli il benvenuto ed improvvisamente ordinò di ucciderli. I figli corsero fra le braccia della madre e lì furono massacrati, mentre Arsinoe chiedeva urlando di assassinare lei al loro posto.Tolomeo, il figlio maggiore, molto probabilmente non si trovava a Cassandria, visto che scampò al massacro e tentò successivamente, senza riuscirci, di riconquistare il regno di Macedonia. Giustino testimonia che negli anni successivi il figlio di Arsinoe si recò prima in Egitto e poi nella città licia di Telmesso, della quale, per intercessione di Tolomeo II, divenne governatore (258 a.C.) e poi, per ordine di Tolomeo III, sovrano.Arsinoe invece fu invece risparmiata dal fratellastro e cacciata dalla città, spogliata delle insegne regali ed accompagnata da due sole ancelle. Cerauno non consentì alla sorellastra nemmeno di seppellire i due figli, il che denota un atteggiamento particolarmente vendicativo nei suoi confronti, forse perché la regina, quattro anni prima, aveva appoggiato l'esecuzione di Agatocle, oppure per il risentimento nei confronti del fratello di Arsinoe, Tolomeo II, che aveva ottenuto il regno d'Egitto nonostante fosse Cerauno il figlio primogenito del re.Arsinoe trovò rifugio nell'isola di Samotracia, dove aveva fatto edificare la Rotonda alcuni anni prima, mentre Giustino non manca di sottolineare che il fratellastro avrebbe presto saldato il debito per il suo gesto atroce. Fu infatti ucciso dai Celti in battaglia solo pochi mesi dopo, lasciando il regno di Macedonia nell'anarchia fino all'avvento di Antigono II Gonata.
Non sappiamo con certezza l'anno in cui Arsinoe tornò da Samotracia ad Alessandria d'Egitto, ma sicuramente il viaggio avvenne fra il 279 a.C. ed il 276 a.C.Tolomeo I, il padre di Arsinoe II, era morto già dal 283 a.C. ed il figlio Tolomeo II era salito sul trono assieme alla moglie Arsinoe I, figlia di Lisimaco e di Nicea e dunque sorella di Agatocle.
Poco tempo dopo l'ascesa al trono, Tolomeo aveva però esiliato la regina a Coo, per una sua responsabilità nella congiura ordita nei suoi confronti da Aminta e Crisippo, amici della moglie, che furono per questo condannati a morte.Dato che l'unica fonte che abbiamo su questo evento, gli Scholia in Theocritum, non parla di un coinvolgimento di Arsinoe II nel ripudio della prima moglie di Tolomeo II, possiamo supporre che la sorella del sovrano arrivò in Egitto successivamente all'esilio di Arsinoe I e in ogni caso sposò il fratello dopo la scoperta della congiura.
Il matrimonio fra Arsinoe II e il fratello Tolomeo II, avvenuto nel 275 a.C. circa, fu di sicuro sconvolgente per il mondo greco, ma fu in genere accettato in Egitto, anche grazie all'intuizione dei sovrani di associarlo, nella propaganda tolemaica, al culto religioso-mitologico di Iside ed Osiride. In questo periodo, Arsinoe veniva infatti rappresentata nell'arte figurativa come Iside e Tolomeo come Osiride. Prova del successo di questo matrimonio familiare è che questa tradizione fu in seguito imitata da quasi tutti i sovrani della dinastia tolemaica.
All'epoca del matrimonio col fratello, Arsinoe aveva da poco sorpassato i quarant'anni, mentre Tolomeo era più giovane di circa sette anni. Pausania testimonia che Tolomeo II era innamorato di sua sorella. È probabile che lo fosse veramente perché, oltre ad averla spesso associata nei ritratti monetali e nelle statue, le dedicò diverse città e soprattutto non si sposò più, dopo la sua morte, anche se le sopravvisse per circa 25 anni.
È però altrettanto possibile che il matrimonio avvenisse per motivi politici: sposando sua sorella, Tolomeo rafforzava infatti la dinastia tenendo al di fuori dai giochi di potere le altre famiglie macedoni che potevano aspirare al trono. Inoltre, in contrasto con la poligamia del padre e di altri diadochi, che aveva portato a diverse crisi intestine e lotte per la successione, la moglie-sorella non dava adito ad alcun turbamento familiare e dinastico. In questo senso, la storica Elisabeth Donnelly Carney chiama il matrimonio tra Toloemeo ed Arsinoe "endogamia estrema" (extreme endogamy), in contrasto con la poligamia di altri sovrani ellenistici.Infine, nel corso della dinastia, il ripetersi incessante del nome Tolomeo per tutti i sovrani del regno ellenistico d'Egitto, associato al fatto che la regina sarebbe stata quasi sempre la sorella, dava l'idea ai sudditi egiziani di una monarchia solida ed immutabile nel tempo.L'epiteto di "Philadelphos" (in greco antico: Φιλάδελφος, letteralmente "fratello-amante"), attribuito sia a Tolomeo II che ad Arsinoe, idealizzava il loro matrimonio fraterno. In questo modo, la propaganda tolemaica assegnava una connotazione di amore familiare ai due sovrani, contribuendo alla giustificazione di questo tipo di matrimonio e successivamente a divinizzarlo.Tolomeo ed Arsinoe non ebbero figli, ma Arsinoe adottò i bambini della precedente (ed omonima) moglie del re: il futuro sovrano Tolomeo III, il secondogenito Lisimaco ed infine Berenice, futura moglie del sovrano seleucide Antioco II.
Come all'epoca in cui fu regina di Tracia e Macedonia, Arsinoe, da sovrana d'Egitto, non si limitò alla vita di corte, ma partecipò attivamente alla vita politica del giovane stato ellenistico.
Sappiamo dalla stele di Pithom che Arsinoe accompagnò il marito ad Heroonpolis/Pithom, nei pressi dell'Istmo di Suez, che si trovava ai confini occidentali del regno, per ispezionare e rincuorare le truppe egiziane, precedentemente sconfitte in battaglia durante le fasi iniziali della prima guerra siriaca contro Antioco I. La guerra si risolse successivamente con la completa vittoria egiziana contro l'impero seleucide.
Nelle polis dell'antica Grecia le donne non partecipavano mai alle operazioni militari, nemmeno indirettamente, con la sola eccezione delle Spartane che in qualche occasione, come nel caso dell'assedio di Sparta del 272 a.C., aiutarono gli uomini nelle operazioni logistiche. Le donne di stirpe macedone, invece, già prima di Arsinoe si erano interessate di attività belliche: Cynane, figlia di Filippo II e sorellastra di Alessandro Magno, partecipò in modo effettivo ad alcune battaglie, mentre sua figlia Euridice II di Macedonia, moglie di Filippo III Arrideo, vestiva come un generale macedone e almeno in un'occasione aveva arringato personalmente le truppe schierate. Euridice si era confrontata con Olimpia, altrettanto vicina all'ambiente militare, nella lotta alla successione al trono di Alessandro. La prima aveva infatti un marito disabile e la seconda un nipote, Alessandro IV, ancora bambino. Duride di Samo chiama questa lotta alla successione una "guerra fra donne" ("γενέσθαι πόλεμόν δύο γυναικῶν"), raccontando che Olimpiade aveva schierato l'esercito come un corteo bacchico accompagnato dai tamburi, mentre Euridice aveva disposto le truppe secondo l'uso macedone.Giustino racconta che anche Arsinoe, nel breve periodo in cui fu regina al fianco di Tolomeo Cerauno, si mostrò all'esercito mentre il marito le poneva il diadema sul capo attribuendole il titolo di "regina".Inoltre, la filologa Gabriella Longega, nel suo studio su Arsinoe, evidenzia l'importanza internazionale della regina, sottolineando che le fu intitolata una città sul fiume Acheloo in Etolia, regione alleata di Pirro e quindi non direttamente collegata ai territori tolemaici.La testimonianza più importante della partecipazione di Arsinoe alla politica estera e militare è però il decreto ateniese di Cremonide del 268-267 a.C., emesso probabilmente poco tempo dopo la morte della regina. In questo documento è riportato che Arsinoe aveva partecipato attivamente alla preparazione dell'alleanza delle polis greche contro Antigono Gonata, che esercitava su di esse un controllo militare. Nel decreto, che segna l'inizio della guerra cremonidea contro Antigono, si dice che "il re Tolomeo, seguendo la politica di suo padre e di sua sorella, dimostra la sua preoccupazione per la libertà dei Greci". Da questa frase si evince che Arsinoe aveva attivamente preparato il terreno, sia dal punto di vista politico che da quello diplomatico e finanziario, alla preparazione della ribellione greca contro l'occupazione macedone, forse con l'intento di riportare il figlio Tolomeo di Telmesso sul trono di Pella.Il decreto di Cremonide è particolarmente importante perché si tratta della prima attestazione storica, nel mondo classico, della partecipazione di una donna ad un'attività di politica internazionale.L'importanza di questo decreto potrebbe però essere ridimensionata dall'interpretazione secondo la quale la citazione della regina potrebbe essere un mero omaggio alla coppia regale, nella speranza dello scrivente che la regina potesse influenzare positivamente le decisioni di Tolomeo II.
In assenza di altre fonti antiche al riguardo, è solo grazie ad un epigramma di Posidippo, incluso nel cosiddetto Papiro di Milano scoperto nel 1992, che sappiamo che la regina vinse ben tre gare alle Olimpiadi, probabilmente nel 272 a.C..Le donne non potevano partecipare alle Olimpiadi, né come spettatrici né a maggior ragione come atlete, ma la corsa dei carri costituiva un'eccezione, in quanto l'auriga, che era un professionista ingaggiato allo scopo, era un mero esecutore della corsa, mentre il merito della vittoria andava esclusivamente all'organizzatore e al finanziatore della squadra, che poteva anche essere di sesso femminile.Le corse dei carri erano tra le gare più prestigiose delle intere Olimpiadi e, proprio per il fatto che il vincitore risultava essere il finanziatore del carro, costituivano un importante mezzo di propaganda per i potenti. Questi infatti, attraverso la dedica di statue, iscrizioni e poesie commissionate allo scopo, utilizzavano la vittoria come mezzo per aumentare il prestigio per sé stessi e per tutta la loro famiglia, sia in patria che all'estero, visto che le competizioni olimpiche costituivano una vetrina internazionale di visibilità senza pari.Sono note altre donne che, prima di Arsinoe, vinsero delle gare di corsa dei carri alle Olimpiadi: innanzitutto la spartana Cinisca, figlia di Archidamo II e sorella di Agesilao II e di Agide II, fu la prima donna a vincere la corsa dei carri con quattro cavalli per ben due volte, nel 396 a.C. e nel 392 a.C.. Successivamente, nel 368 a.C., la sua concittadina Eurileonide si aggiudicò la gara di corsa col carro a due cavalli.Nel periodo ellenistico, fu Berenice, la madre di Arsinoe, a vincere una gara nel 284 a.C., poi imitata dalla figlia nell'edizione delle Olimpiadi (probabilmente) del 272 a.C., in cui la regina d'Egitto vinse ben tre gare, sia con quattro che con due cavalli. Arsinoe si guadagnò così un grandissimo prestigio internazionale e dimostrò di poter dedicare grandi investimenti alle gare sportive. La preparazione e l'allenamento dei cavalli, l'ingaggio dell'auriga e del resto dei componenti della squadra necessitavano infatti di un notevole impegno finanziario ed organizzativo.
La data della morte di Arsinoe non è nota con precisione. Secondo la stele di Mendes, che attribuisce ad Arsinoe il rarissimo titolo di "regina dell'alto e del basso Egitto", Arsinoe morì nel quindicesimo anno del regno di Tolomeo II, ovvero nel 270 a.C., mentre secondo la "stele di Pithom" era ancora viva nel sedicesimo anno. McKechnie ipotizza che la prima stele si riferisca al quindicesimo anno di regno a partire dalla morte del padre Tolomeo I e quindi all'inizio del regno di Tolomeo II da solo (268 a.C.), mentre la seconda riguardi il sedicesimo anno a partire dall'associazione del marito di Arsinoe come co-regnante di Tolomeo I (269 a.C.). In tal caso, la data di morte di Arsinoe sarebbe stata nel luglio del 268 a.C., ovvero lo stesso anno del decreto di Cremonide.Il giambo XVI di Callimaco (in greco antico: Ἐκθέωσις Ἀρσινόης, Ektheosis Arsinoes, Apoteosi di Arsinoe), è l'unica testimonianza che abbiamo sui funerali di Arsinoe. I versi, purtroppo frammentari, di questa poesia, testimoniano che la regina non fu imbalsamata ed inumata come prescritto dalla religione egizia, ma fu bruciata secondo l'uso macedone su una pira funeraria, accesa dallo stesso marito. Nella sua poesia, Callimaco immagina che Filotera, la sorella già scomparsa della regina, scorga dal cielo il fuoco della pira e tema che la città di Alessandria stia andando a fuoco.Tolomeo stabilì il culto individuale della sorella e moglie, che fu chiamata "dea dell'amore fraterno" (in greco antico: θέα φιλάδελφος, théa philàdelfos), dedicandole un tempio ad Alessandria ed un altro a Menfi ed istituendo delle sacerdotesse preposte alle relative pratiche religiose. A Menfi, in particolare, il suo culto fu associato a quello del dio Ptah.Quando morì, Arsinoe aveva circa 48 anni, mentre il marito, che non si sarebbe più sposato con altre donne, rafforzando così ulteriormente il culto della regina defunta, all'epoca ne aveva circa 40.
Tolomeo fondò o cambiò il nome di diverse città col nome della moglie, come Arsinoe sul Golfo di Suez, Arsinoe in Cilicia e Crocodilopoli, l'odierna al-Fayyum, dove il suo culto fu associato a quello del coccodrillo.Arsinoe divenne anche una dea del pantheon greco, in quanto associata al culto dei Dioscuri e fu anche associata al culto di Afrodite nel tempio della dea, chiamata "Zefiritide", presso Canopo. La diffusione del suo culto in tutto il Mar Mediterraneo è testimoniata dal fatto che le furono intitolate diverse città portuali, come Famagosta a Cipro e Patara in Licia, che presero da lei il nome Arsinoe e solo successivamente cambiarono denominazione.
Secondo la titolatura reale egizia, i sovrani dovevano avere diversi nomi, ma, poiché era una donna, non le erano concessi tutti:
nome del Trono: ḫnm(t) ib n mꜢꜥt mr(t) nṯrw (khneme(t) ib en maat, mer(et) netjeru), "colei la cui mente è unita con il maat, amata dagli dei;
316 a.C. circa - Arsinoe nasce a Menfi o ad Alessandria da Tolomeo I e Berenice I.
284 a.C. - Congiura e morte di Agatocle, figlio di Lisimaco e della prima moglie Nicea.
281 a.C. - Battaglia di Corupedio e morte di Lisimaco. Arsinoe fugge da Efeso a Cassandria, in Macedonia.
280 a.C. - Arsinoe sposa il nuovo re, il fratellastro Tolomeo Cerauno, che poco dopo uccide Lisimaco e Filippo, i figli minori di Arsinoe, che si rifugia nell'isola di Samotracia.
275 a.C. circa - Arsinoe, tornata nel frattempo da Samotracia ad Alessandria, sposa il fratello Tolomeo II.
272 a.C. circa - Arsinoe ispeziona, assieme al marito, le truppe egiziane ad Heroonpolis durante la prima guerra siriaca.
268 a.C. - Decreto di Cremonide, testimonianza della partecipazione politica di Arsinoe alla preparazione della guerra cremonidea.
258 a.C. - Tolomeo, unico figlio sopravvissuto di Arsinoe, viene inviato da Tolomeo II a Telmesso, in Licia.
La perdita quasi completa del XXI libro della Bibliotheca historica di Diodoro e la scarsità di altre fonti antiche sul primo Ellenismo costituiscono un problema per la ricostruzione della biografia di Arsinoe, rendendo necessario l'utilizzo di altre fonti primarie come Pausania e Strabone che però, interessati prevalentemente a resoconti di carattere geografico, descrivono solo incidentalmente il contesto storico.La Storia di Eraclea di Memnone menziona alcuni aspetti della vita di Arsinoe al tempo della sua permanenza in Asia Minore. Nella sua opera, lo storico di Eraclea non manca di sottolineare la sua avversione politica alla regina ed al marito Lisimaco. L'opera di Memnone non ci è giunta nella sua formulazione originale, ma fortunatamente la sezione relativa al periodo storico in cui è vissuta Arsinoe è stata riassunta in modo esaustivo da Fozio di Costantinopoli nella sua Biblioteca.
L'unica fonte che racconta la fuga di Arsinoe da Efeso dopo la battaglia di Corupedio è Polieno, che non nasconde la sua ammirazione per l'astuzia della regina, mentre Marco Giuniano Giustino descrive dettagliatamente, pur con qualche esagerazione sensazionalistica, il matrimonio della regina con Tolomeo Cerauno e la successiva strage di Cassandria.Appiano nomina Arsinoe nel contesto della narrazione della prima guerra siriaca, mentre Ateneo e Plutarco riportano alcuni particolari relativi alla tradizione aneddotica sulla regina. Diogene Laerzio menziona infine la corrispondenza epistolare tra Arsinoe e il filosofo Stratone di Lampsaco, mentre le fonti numismatiche come la monetazione di Efeso ed epigrafiche come il decreto di Demarato ed un'iscrizione del Santuario dei Grandi Dei di Samotracia, che indica il nome di Arsinoe come finanziatrice della Rotonda, completano le notizie sul periodo passato da Arsinoe al fianco di Lisimaco.
Riguardo al periodo in cui fu regina d'Egitto, le fonti storiografiche sono ancora più rare e frammentarie: gli storici devono pertanto fare affidamento sulle fonti epigrafiche, in primis la stele di Mendes e la stele di Pithom, che riportano peraltro date fra loro in disaccordo riguardo alla morte di Arsinoe. La stele di Pithom testimonia inoltre il viaggio ad Heroonpolis compiuto dalla regina assieme al marito.Alcune informazioni sulla vita di Arsinoe possono infine essere desunte dal decreto di Cremonide e dai frammenti papiracei dei poeti alessandrini, in particolare l'Apoteosi di Arsinoe di Callimaco ed il Papiro di Milano. Questo rotolo, scoperto nel 1992 dall'Università degli Studi di Milano, contiene diversi epigrammi di Posidippo, quasi tutti sconosciuti fino all'epoca del ritrovamento. Grazie a questo papiro, sono noti agli storici alcuni particolari relativi al culto di Arsinoe e le tre vittorie ottenute dalla regina nelle gare olimpiche di corsa dei carri.
A partire dal 1913, con l'opera di William W. Tarn, gli studiosi di storia ellenistica iniziano a dipingere Arsinoe come un personaggio aggressivo, violento e dominatore, contrapposto ai mariti Lisimaco e Tolomeo II, descritti come burattini nelle sue mani. Su questa scia prosegue il saggio di Bevan del 1927, che definisce la regina una "tigre" (tigress), termine utilizzato anche da Eleanor Huzar nel 1966.Nel suo saggio del 2008, la filologa Silvia Barbantani evidenzia che questi stereotipi negativi descritti dagli storici della prima parte del ventesimo secolo hanno portato diversi studi a deformare le fonti primarie, fino ad attribuire alla regina di Macedonia e d'Egitto fatti che non possono in alcun modo essere a lei collegati secondo le testimonianze rimaste, come la supposizione, formulata dallo stesso Tarn, che Callimaco avrebbe scritto l'Inno a Delo su sua specifica richiesta come celebrazione del marito Tolomeo II per la sua vittoria sui Galati, o che i principali eventi accaduti in quel periodo, come l'alleanza offerta dall'Egitto a Pirro contro Antigono Gonata e la guerra siriaca, fossero originati da un machiavellico progetto della regina volto a rafforzare la talassocrazia egiziana e a portare quindi sul trono di Macedonia il figlio Tolomeo di Telmesso. Nella sua opera, Tarn insiste sull'importanza di Arsinoe tanto da attribuire i successivi insuccessi militari di Tolomeo alla morte della regina. La Barbatani sottolinea che questo tipo di storiografia "fantapolitica" considera impropriamente la regina ellenistica come la dea ex machina dell'intero scacchiere del Mediterraneo.La distorsione delle fonti per amplificare il personaggio di Arsinoe prosegue nel saggio della Marcudy del 1932, nel quale si attribuisce alla regina la pianificazione del matrimonio con Tolomeo II, l'espansione marittima egiziana e l'organizzazione della guerra cremonidea, mentre la Longega, nel suo libro del 1968, ascrive alla regina la completa responsabilità dell'alleanza del regno tolemaico con Roma, con la spiegazione che Arsinoe vedeva in Pirro, nemico dei Romani, un ostacolo all'eventuale ascesa al trono di Macedonia del figlio Tolomeo.Come reazione a questa sopravvalutazione di Arsinoe, alcuni storici successivi cadono nell'eccesso opposto, riducendo il ruolo di Arsinoe ad un mero strumento della propaganda tolemaica, che avrebbe voluto evidenziare la figura della regina oltre il suo reale ed effettivo potere.La Barbantani sottolinea in ogni caso che il silenzio e la frammentarietà delle fonti riguardo all'effettiva partecipazione di Arsinoe alla vita politica internazionale non sono di per sé una prova di un eventuale ruolo modesto o addirittura assente della regina in questi eventi, dato che gli storici antichi erano sicuramente portati a sottovalutare l'importanza politica delle donne e preferivano evidenziare un ideale di regina come Apollonide, moglie di Attalo I, modello femminile di tranquillità e di virtuosità esclusivamente domestica.Nonostante le diverse interpretazioni sull'importanza effettiva della sua personalità nel contesto storico dell'epoca, è un dato di fatto che Arsinoe sia stata tra i protagonisti un mondo in rapido cambiamento, ricco di guerre, congiure ed assassinii politici che accompagnarono il disgregarsi dell'impero di Alessandro Magno e il formarsi dei regni ellenistici.
La figura di Arsinoe rimase popolare in Egitto almeno fino al 75 a.C., quando ancora se ne professava il culto. Fino a quel periodo, a molte bambine egiziane fu dato il suo nome, incluse due regine della dinastia tolemaica, Arsinoe III ed Arsinoe IV.
Nonostante la grande fama che Arsinoe ebbe nell'antichità, in età moderna e contemporanea sono rarissime le testimonianze artistiche, culturali e scientifiche che la riguardano.L'unica opera letteraria moderna a lei dedicata è una tragedia del 1752, forse mai rappresentata, di Andrew Henderson, intitolata Arsinoë or the incestuous marriage, nella quale si racconta il dramma del matrimonio della figlia di Tolomeo I con Tolomeo Cerauno ed il successivo assassinio dei figli.Per quanto riguarda la cultura scientifica, il suo nome è stato dato nel 1895 a 404 Arsinoë, un asteroide della fascia principale individuato nel 1895 da Auguste Honoré Charlois, ma lo scopritore probabilmente si riferiva all'omonima dea della mitologia greca.
Infine, una specie di mammifero estinto nell'Oligocene, simile al rinoceronte ma dotato di due enormi corna parallele, costituite d'osso, fu chiamato in suo onore Arsinoitherium, letteralmente "la belva (in greco antico: θηρίον, therìon) di Arsinoe". Il motivo di questa scelta risiede nel fatto che gli scheletri fossili di questo animale furono ritrovati nella depressione di al-Fayyum, nei pressi della città a lei dedicata da Tolomeo II.
 Strabone, Geografia.Fonti secondarie(EN) Elizabeth Donnelly Carney, Arsinoe of Egypt and Macedon: A Royal Life, New York, Oxford University Press, 2013, ISBN 978-0-19-536551-1.
 Silvia Barbantani, Arsinoe II Filadelfo nell'interpretazione storiografica moderna, nel culto e negli epigrammi del P. Mil. Vogl. VIII 309, in Amicitiae templa serena: studi in onore di Giuseppe Aricò, Volume 1 (Milano, V&P), 2008,  pp. 103-134, ISBN 978-88-343-1397-8.
 Franca Landucci Gattinoni, Lisimaco di Tracia nella prospettiva del primo ellenismo, Milano, Jaca Book, 1992, ISBN 88-16-95090-0.
 Franca Landucci Gattinoni, Duride di Samo, Roma, L'Erma di Bretschneider, 1997, ISBN 88-7062-985-6.
 Ronald J. Leprohon, The Great Name: Ancient Egyptian Royal Titulary, Society of Biblical Lit, 2013, ISBN 9781589837362.
(EN) Paul R. McKechnie, Philippe Guillaume, Ptolemy the second Philadelphus and his world, BRILL, 2008, ISBN 978-90-04-17089-6.
(EN) William Woodthorpe Tarn, Antigonos Gonatas, Oxford, Clarendon Press, 2013.
(EN) Edwyn Bevan, The House of Ptolemy: A History of Egypt Under the Ptolemaic Dynasty, Ares Publishers, 1927.
(EN) Eleanor Huzer, Egyptian Influence on Roman Coinage in the Third Century BC, in Classical Journal, vol. 61, 1966,  pp. 337-346.
(EN) R. A. Hazzard, Imagination of a Monarchy: Studies in Ptolemaic Propaganda, University of Toronto Press, 2000.
(EN) C.H. Marcudy, A Study of Woman-Power in Macedonia, Seleucid Syria and Ptolemaic Egypt, Oxford University Press, 1932.
 Paul McKechnie, Philippe Guillaume, Ptolemy II Philadelphus and his World, BRILL, 2008, ISBN 9789047424208.
(EN) Sarah B. Pomeroy, Spartan women, Oxford University Press, 2002, ISBN 0-19-513066-9.
(DE) Felix Jacoby, Die Fragmente der griechischen Historiker, Berlino, Leida, 1923.
(LA) Johann Friedrich Dübner, Scholia in Theocritum, Ambrosio Firmin-Didot, 1849.
(EN) Monetazione di Arsinoe, da Wildwinds. URL consultato il 30 settembre 2013.
(EN) Articolo su Arsinoe II, da Reocities. URL consultato il 30 settembre 2013 (archiviato dall'url originale il 2 novembre 2012).
È considerato il primo capo di Stato della repubblica del Nagorno Karabakh (oggi conosciuta come Repubblica dell'Artsakh) in quanto eletto, all'indomani della proclamazione ufficiale dell'indipendenza (6 gennaio 1992), presidente del Consiglio supremo del Nagorno Karabakh.
Poche settimane dopo il suo insediamento l'Azerbaigian mosse guerra contro la neonata repubblica e Mkrtchyan si adoperò per aumentarne la capacità difensiva.
Ha espletato il suo mandato per poco più di tre mesi poiché nel successivo mese di aprile, a soli trentatré anni, fu colpito a morte nella sua abitazione in circostanze mai chiarite.

Gli Arthemis sono un gruppo musicale italiano power metal, fondato nell'ottobre 1994 a Bovolone, provincia di Verona.
La band si contraddistingue ben presto per l'impatto live in varie esibizioni, proponendo cover metal e pezzi propri. Dopo numerosi cambi di formazione e di denominazione (Laguna, Anarchy Project, Nemhesis), nel giugno del 1996 la band registra un demo di cinque brani (mai pubblicato) ed inizia un'intensa attività dal vivo.
Dopo altri cambiamenti di formazione, nel 1998 il gruppo trova un po' di stabilità in una formazione composta da Andrea Martongelli (chitarra), Matteo Galbier (basso), Alessio Turrini (batteria) e Matteo Ballottari (chitarra solista). Alla voce si alternano Andrea Martongelli e Alberto Caria. Nel 1999 viene pubblicato il loro primo album autoprodotto, Church of the Holy Ghost con Alberto Caria alla voce. L'album (pubblicato dalla Underground Symphony) riscuote interesse anche in Germania, Giappone e Norvegia. Nel frattempo entra a far parte della band il cantante Alessio Garavello.
Nel 2001 gli Arthemis pubblicano il loro secondo album The Damned Ship, che ottiene un ottimo riscontro tra i fan giapponesi. In questo periodo Alessio Turrini lascia il ruolo di batterista a Paolo Perazzani, drummer originario della band. Nel 2003 viene pubblicato il loro terzo album Golden Dawn e nel 2005 è la volta di Back from the Heat.
Gli Arthemis intraprendono un'intensa attività dal vivo, che li porta a suonare in tutta Europa, dividendo i palchi con artisti quali Slayer, Hammerfall, Yngwie Malmsteen, Ian Paice, Within Temptation, Glenn Hughes, George Lynch. Dopo l'uscita di Matteo Ballottari dalla band nel 2007, il posto di seconda chitarra viene preso dal cantante Alessio Garavello, già cantante e chitarrista della band Power Quest.
Nel 2008 la band pubblica l'album Black Society, il cui sound è influenzato da vari generi, quali thrash metal, hard rock e progressive.

Attaccante dotato di grande velocità, che sfruttava soprattutto nel gioco di rimessa, cresce nel Leffe, da cui approda all'Atalanta in Serie A. Con i bergamaschi disputa ben otto stagioni (delle quali sette nel massimo campionato) non riuscendo però a giocare in modo stabile. Difatti veniva utilizzato soltanto in particolari situazioni di gara, quando la propria squadra doveva sfruttare l'arma del contropiede.
Al termine dell'esperienza atalantina passa prima al Varese e poi alla Triestina, entrambe nel campionato cadetto. Dopo tre stagioni con la maglia alabardata (le ultime due in serie C), conclude la propria carriera in serie D nella Gallaratese.
 Elio Corbani, Pietro Serina, Cent'anni di Atalanta, vol. 2, Bergamo, Sesaab, 2007, ISBN 978-88-903088-0-2.

Asaph Hall (Goshen, 15 ottobre 1829 – 22 novembre 1907) è stato un astronomo statunitense, famoso per aver scoperto le lune di Marte (Deimos e Fobos) nel 1877.
Determinò le orbite di satelliti di altri pianeti e di stelle doppie, la rotazione di Saturno e la massa di Marte.
Nel 1856 Hall iniziò a lavorare all'Harvard College Observatory di Cambridge, nel Massachusetts, divenendo un esperto nel calcolo delle orbite. Hall divenne assistente astronomo allo United States Naval Observatory, a Washington nel 1862, ed entro un anno dal suo arrivo fu nominato professore.
Nel 1875 Hall divenne responsabile di un telescopio da 66 cm, il più grande telescopio rifrattore esistente al mondo a quel tempo. Notò una macchia chiara su Saturno e la utilizzò per misurare il periodo di rotazione del pianeta. Nel 1884 dimostrò che Iperione, una delle lune di Saturno, mostrava un'orbita retrograda di circa 20° all'anno. Hall lavorò anche sulla parallasse stellare e sulla posizione delle stelle nell'ammasso delle Pleiadi.

 Tabellone principale (PDF), su wtatennis.com. URL consultato il 21 febbraio 2014 (archiviato dall'url originale il 7 dicembre 2015).

Fu nominato professore presso l'Università di Oslo dal 1964. Pubblico delle opere sulla letteratura francese e sui poeti norvegesi. Fu co-editore della serie di libri Idé og tanke, in collaborazione con Egil A. Wyller, ed editore principale della collana di libri Thorleif Dahls Kulturbibliotek dal 1978 al 2001.
Fu insignito da diverse decorazioni onorarie francesi, tra cui l'Ordre national du Mérite nel 1970, la Légion d'Honneur nel 1979 e l'Ordre des Palmes Académiques nel 1984.
Anche se fastidiosa, non è intrinsecamente nociva. Tuttavia, le relative cause e complicazioni sono entrambe problemi di salute significativi.
La semeiotica tradizionale ha delle tecniche per rilevare l'ascite. L'ascite lieve è difficile da notare, ma l'ascite severa conduce a distensione addominale. I pazienti con ascite generalmente lamentano un gonfiore e pesantezza addominale progressivo che preme sugli organi, così come anche la dispnea (difficoltà a respirare) a causa di ostruzione meccanica al movimento del diaframma.
In un paziente con versamento ascitico, specie se importante, può essere osservato all'ispezione un tipico addome batraciano ("rigonfiamento dei fianchi").
Alla percussione dell'addome si può apprezzare un suono ottuso in corrispondenza del versamento libero intra-peritoneale, con passaggio a un suono timpanico in corrispondenza delle anse intestinali piene di gas (che si ritrovano quindi a galleggiare sull'ascite). Questo livello di passaggio dall'ottusità percussiva al timpanismo varia al variare del decubito del paziente (per esempio dalla posizione supina a quella prona).
Nell'ascite che tende a essere massiccia si può praticare una manovra semeiologica nota come segno del fiotto: la percussione con una mano a piatto su di un lato causerà un effetto di movimento dell'onda di liquido che può essere percepito in modo distintivo dall'altra mano posta a piatto sul lato opposto dell'addome.
Il segno del ghiacciolo consiste nell'imprimere una pressione sul fegato che galleggia sul liquido ascitico, fino ad affondarlo nell'addome; poiché il fegato viene subito risospinto verso l'alto, per il principio di Archimede, la mano dell'operatore lasciata aderente alla cute potrà sentire il "colpo" dovuto all'organo che rimbalza in superficie.
Altri segni dell'ascite possono essere presenti causa della sua eziologia sottostante. Ad esempio, nell'ipertensione portale (come conseguenza di cirrosi oppure fibrosi epatica) i pazienti possono anche soffrire di gonfiore alle gambe (edema), irritazioni alla pelle, ginecomastia, ematemesi, oppure alterazioni mentali dovute ai ritmi cerebrali causate dall'encefalopatia. Chi soffre di ascite da cancro (carcinosi peritoneale) può lamentare fatica cronica o perdita di peso corporeo. Chi soffre di ascite dovuta a insufficienza cardiaca può lamentare mancanza di fiato come pure respirazione stertorea e poca resistenza allo sforzo fisico.
Alcuni esami del sangue sono comunemente fatti per l'ascite, includendo emocromo, elettroliti (natremia, potassiemia, cloremia) e funzione renale (creatininemia, azotemia), enzimi del fegato e glucosio. Se la causa non è evidente, un esame sierologico alla ricerca di virus conosciuti come causa dell'epatite e la ferritinemia potrebbero contribuire alla diagnosi.
L'indagine con ecografia Doppler può essere un importante aiuto, e potrebbe identificare così problemi come la sindrome di Budd-Chiari, la trombosi portale venosa e la cirrosi. Inoltre, l'ecografia può stimare la quantità di liquido ascitico.
Studi del liquido rimosso dalla paracentesi (vedi sotto) possono contribuire alla diagnosi. La paracentesi può anche aiutare per la diagnosi di una peritonite batterica spontanea, una seria complicazione dell'ascite.
II grado: rilevabile all'esame obiettivo con la presenza di ottusità mobile alla percussione
III grado: direttamente visibile all'ispezione dell'addome, confermata dal segno del fiotto positivo.
Il liquido ascitico può avere le caratteristiche del trasudato o dell'essudato. Quantità di ascite sino a 10 litri sono comuni.
Approssimativamente, il trasudato è il risultato della pressione aumentata sulla vena porta (8 mmHg), dovuto alla cirrosi, mentre l'essudato è liquido proteico contenente le cellule fuoriuscite a causa della infiammazione.
Di conseguenza gli essudati hanno alta densità, hanno un basso pH (< 7,30), un basso livello di glucosio, e più globuli bianchi. I trasudati hanno poche proteine (<30 g/L), basso LDH, alto pH, glucosio normale, e meno di 1 globulo bianco per 1000 mm³. Clinicamente, la misura più utile è la differenza tra le concentrazioni dell'albumina tra il siero ascitico e il sangue. Una differenza di meno di 1 mg/dL implica un essudato.
Riguardo alle cause, il sequestro di fluido nell'addome porta a un'addizionale ritenzione di fluido da parte dei reni a causa dell'effetto stimolatorio sugli ormoni che regolano la pressione sanguigna, soprattutto l'aldosterone. Anche il sistema nervoso simpatico è attivato, e la produzione di renina è aumentata a causa della decrementata perfusione del rene. L'estrema diminuzione del flusso sanguigno renale può portare alla temuta sindrome epatorenale.
Altre possibili complicazioni dell'ascite includono la peritonite batterica spontanea (SBP), dovuta alla diminuzione di fattori antibatterici nel fluido ascitico così come del complemento. Molti pazienti ascitici possono presentare SBP e debbono essere trattati con antibiotici specifici.
Se l'ipertensione portale è la causa, le complicazioni possono essere fulminanti, come il sanguinamento dovuto alla rottura di una varice esofagea.
Complicanze da diuretici: alterazioni elettrolitiche (iperpotassiemia, ipopotassiemia, e/o iponatriemia); crampi muscolari; insufficienza renale secondaria a ipovolemia; encefalopatia epatica
Complicanze da paracentesi: insufficienza renale secondaria a ipovolemia (prevenuta da somministrazione di albumina, plasma expanders); encefalopatia epatica
Altre complicanze: PBS (peritonite batterica spontanea); ascite refrattaria e pseudo-refrattaria e infine sindrome epato renale
Il trattamento dell'ascite è rappresentato dal riposo, da dieta povera di sodio (oltre a ridurre il sale cloruro di sodio, bisogna contenere i cibi che contengono sale nascosto, come la pasta, il pane salato, gli insaccati, ecc.), dai diuretici dell'ansa e meno dei diuretici del tubulo distale come il mannitolo. Una alternativa è rappresentata dalla paracentesi con contemporanea infusione di albumina. Lo spironolattone o il canrenoato di potassio e la furosemide sono i diuretici da utilizzare (N.B: la furosemide impoverisce il contenuto di sodio e potassio nei tessuti, inoltre può provocare ipomagnesiemia, ipocalcemia, ipovolemia acuta con ipotensione). Se l'ascite è refrattaria ai diuretici, la paracentesi può essere l'unica possibilità. La paracentesi può essere eseguita durante un ricovero ospedaliero, in day-hospital, in ambulatorio e anche in assistenza domiciliare epatologica. L'ascite drenata può essere analizzata in un laboratorio medico quando si ricerca la causa della stessa o una complicanza. L'ascite che non risponde ai diuretici e richiede numerose paracentesi, quando è dovuta a cirrosi epatica non complicata da trombosi portale o epatocarcinoma, può essere trattata con uno shunt trans-giugulare intra-epatico porto-sistemico (TIPSS). La TIPSS non è scevra da complicanze, anche gravi, ma non esclude la prospettiva di un trapianto di fegato.

Ashley Rickards è diventata famosa con il ruolo di Samantha "Sam" Walker nella serie TV statunitense One Tree Hill. Inoltre è apparsa in diverse serie tv come Zoey 101, CSI: NY, Ugly Betty ed American Horror Story.
Ha preso parte anche ad alcuni videoclip musicali: She Doesn't Get It dei The Format e How to Save a Life dei The Fray.
Dal 2011 al 2016 ha interpretato Jenna Hamilton, la protagonista della sitcom di MTV Diario di una nerd superstar.
Si è diplomata al liceo all'età di 15 anni ed è attualmente membro del Mensa, avendo un quoziente intellettivo superiore a 148.  Ha preso parte a vari film e show televisivi, in particolare Fly Away, in cui interpretava Mandy, una ragazza autistica.  È anche la protagonista Jenna Hamilton nel programma di MTV Diario di una nerd superstar. La Rickards scrive poesie, sceneggiature e racconti brevi e dipinge nel suo tempo libero. Fa parte del consiglio di amministrazione per il progetto Futures Somaly Mam Foundation, che si occupa di prevenire e porre fine al traffico di esseri umani e alla schiavitù sessuale nel sud est asiatico e nel resto del mondo.
Nel marzo 2015 viene pubblicato il suo primo libro intitolato Da nerd a Superstar, pensato per dare consigli alle ragazze.
Nomination - Best Actress in a Comedy Series per Diario di una nerd superstar.2012 - Teen Choice Awards

Aspasia di Mileto, comunemente nota come Aspasia (AFI: /aˈspazja/; in greco antico: Ἀσπασία, Aspasía; 470 a.C. circa – 400 a.C. circa), fu amante e compagna del politico ateniese Pericle, da cui ebbe un figlio, Pericle il Giovane, anche se non sono noti i dettagli completi del loro stato coniugale.
Ionia originaria di Mileto, prese parte alla vita pubblica di Atene nell'età classica. Secondo Plutarco la sua casa divenne un centro intellettuale al punto da attrarre i più noti scrittori e pensatori, tra i quali Socrate che, a sua volta, si ipotizza sarebbe stato influenzato dagli insegnamenti di Aspasia. Essa è menzionata negli scritti di Platone, Aristofane, Senofonte e altri.
Sebbene abbia trascorso la maggior parte della sua vita da adulta in Grecia, si conoscono a pieno pochi dettagli della sua vita. Qualche studioso ipotizza che Aspasia fosse una custode di bordello e un'etera. Il ruolo storico di Aspasia fornisce intuizioni essenziali per la comprensione delle donne nell'antica Grecia. Si conosce davvero poco delle donne del suo tempo. La studiosa Madeleine Henry afferma che «fare domande sulla vita di Aspasia è come fare domande su mezza umanità».
Aspasia nacque nella città ionia di Mileto (nell'odierna provincia di Aydın, in Turchia). Si sa poco della sua famiglia, tranne che il nome di suo padre fosse Assioco; inoltre l'eccellente istruzione che ricevette e lo stesso patronimico evidenziano la sua appartenenza ad una famiglia benestante. Alcune fonti antiche sostengono che fosse una prigioniera di guerra di nome Mirto proveniente dalla Caria. Secondo questa ipotesi sarebbe divenuta schiava e avrebbe vissuto presso un tenutario di postribolo finché, dopo essere arrivata in Attica, non fu liberata da Pericle. Questa «malevola» e «romanzesca» supposizione è però generalmente considerata falsa.Non si sa in quali circostanze fece il suo primo viaggio verso Atene. La scoperta di un'iscrizione su una tomba del IV secolo a.C., che riporta i nomi di Assioco e Aspasio, ha indotto lo storico Peter K. Bicknell a tentare una ricostruzione degli antefatti famigliari di Aspasia e le connessioni con Atene. La sua teoria la collega ad Alcibiade II di Scambonide (nonno del famoso Alcibiade), che fu ostracizzato da Atene nel 460 a.C. e potrebbe aver trascorso il suo esilio a Mileto. Bicknell ipotizza che, dopo il suo esilio, l'anziano Alcibiade sia andato a Mileto, dove avrebbe sposato la figlia di un certo Assioco. Alcibiade, a quanto pare, sarebbe tornato ad Atene nella primavera del 450 a.C. con la sua nuova moglie e la sorella minore, Aspasia. Bicknell sostiene che il primo figlio di questo matrimonio si chiamasse Assioco (zio del famoso Alcibiade), e il secondo Aspasio. Egli ritiene inoltre che Pericle abbia incontrato Aspasia attraverso i suoi stretti legami con la famiglia di Alcibiade.Mentre era ad Atene, Aspasia entrò a far parte della cerchia intellettuale di Pericle, dove ebbe contatti con i suoi più stretti collaboratori, tra i quali lo scultore e architetto Fidia e il filosofo Anassagora.
Secondo contestate dichiarazioni di scrittori antichi e di alcuni studiosi moderni, Aspasia divenne un'etera e probabilmente gestiva un bordello. Le etere erano cortigiane e intrattenitrici di alta classe: oltre alla bellezza fisica, esse si distinguevano dalla maggior parte delle donne ateniesi per il fatto di essere istruite (spesso ad un livello molto elevato, come nel caso di Aspasia), possedere l'indipendenza e pagare le tasse. Erano forse quanto di più simile alle donne libere e Aspasia, divenuta una figura vivace nella società ateniese, ne era evidentemente un esempio. Secondo Plutarco, Aspasia fu paragonata alla famosa Targelia, un'altra rinomata etera ionia dei tempi antichi. Anche se Plutarco potrebbe aver associato le due donne milesie al fine di indurre il lettore a ritenere Aspasia colpevole di medismo, nulla implica che ella avesse effettivamente propagato questa pratica ad Atene.Essendo una straniera e forse un'etera, Aspasia era libera dai vincoli legali che tradizionalmente confinavano le donne sposate nelle loro case: quindi le era permesso di partecipare alla vita pubblica della città. Divenne l'amante del politico Pericle nei primi anni del 440 a.C. Dopo che egli divorziò dalla sua prima moglie (circa 445 a.C.), Aspasia cominciò a vivere con lui, anche se il loro stato coniugale rimane discusso. Plutarco riferisce che Pericle, «presa con sé Aspasia, l'amò con una tenerezza straordinaria» e «la baciava appassionatamente ogni volta che usciva di casa per occuparsi degli affari pubblici». Il loro figlio Pericle il Giovane dovrebbe essere nato intorno al 440 a.C. Aspasia doveva essere abbastanza giovane, dato che nel 428 a.C. dovrebbe aver partorito il figlio di Lisicle. Aspasia era considerata una madre tirannica in quanto impediva al figlio Pericle di esprimere il «coraggio dell'uomo democratico e amante della sua città che tanto stava a cuore a suo padre quando era in vita e pronunziava il suo discorso funebre».Nei circoli sociali, Aspasia era notata soprattutto come un'abile conversatrice e consigliera piuttosto che come un semplice oggetto di bellezza fisica. Plutarco scrive che nonostante la sua vita immorale, gli amici di Socrate portavano le loro mogli a sentire le conversazioni di Aspasia.
Sebbene fossero influenti, Pericle, Aspasia e i loro amici non furono immuni da attacchi. La preminenza nell'Atene democratica, infatti, non equivaleva al dominio assoluto. Il suo rapporto con Pericle e le conseguenti influenze politiche, suscitarono molte reazioni. Le accuse a cui Aspasia fu sottoposta erano finalizzate a coprirla d'infamia, ma l'obiettivo principale era evidentemente quello di indebolire il potere politico di Pericle. Donald Kagan, uno storico di Yale, ritiene che Aspasia fosse particolarmente impopolare negli anni immediatamente successivi alla guerra di Samo.Nell'anno 440 a.C. Samo era in guerra con Mileto su Priene, un'antica città ionia ai piedi del monte Micale. Sconfitti nella guerra, i Milesi si recarono ad Atene per presentare la loro causa contro i Sami. Quando gli ateniesi ordinarono alle due fazioni di fermare il conflitto e sottoporsi all'arbitrio di Atene, i Sami rifiutarono. Di conseguenza, Pericle emanò un decreto inviando una spedizione a Samo. La campagna si rivelò difficile e gli ateniesi dovettero sopportare gravi perdite prima della sconfitta di Samo. Secondo Plutarco, si pensava che Aspasia, che era originaria di Mileto, fosse responsabile della guerra di Samo e che Pericle, per compiacerla, avesse deciso di schierarsi contro e attaccare Samo.
Secondo alcuni racconti successivi, prima che scoppiasse la guerra del Peloponneso (431 a.C.-404 a.C.), Pericle, alcuni dei suoi più stretti collaboratori (tra cui il filosofo Anassagora e lo scultore Fidia) e Aspasia affrontarono una serie di attacchi personali e legali. Aspasia, in particolare, fu accusata di corrompere le donne di Atene al fine di soddisfare le perversioni di Pericle. Secondo Plutarco, fu querelata dal poeta comico Ermippo e messa sotto processo per empietà e lenocinio. Escludendo il fatto che Aspasia avesse praticato il lenocinio per questioni economiche, si potrebbe supporre che l'unica motivazione di questa attività illecita sia stata quella di ottenere informazioni personali sugli amanti che frequentavano le sue cortigiane. L'accusata, oltre a essere donna e quindi non potersi presentare da sola in giudizio, era anche straniera ed etera. Per questi motivi e in quanto fu chiamato direttamente in causa dalle accuse sulle sue abitudini sessuali, Pericle si preoccupò di difendere lui stesso Aspasia e, con l'abilità oratoria appresa proprio da lei, riuscì ad assolverla. Da quello che riportano le fonti, Pericle non avrebbe convinto i giudici solo con il suo discorso, ma li avrebbe addirittura impietositi versando lacrime. Secondo le testimonianze, per difendersi dalle accuse i cittadini facevano ricorso alla "mozione degli affetti" suscitando pietà nei giudici. La natura storica dei resoconti su questi eventi è contestata, e sembra che nessun danno le sia stato recato come conseguenza.Plutarco, pur sostenendo di non conoscere come siano andati veramente i fatti, riporta che il processo a cui fu sottoposta Aspasia avrebbe potuto mettere in discussione la leadership di Pericle, così, per distogliere l'opinione pubblica dai suoi affari personali, lo stratego avrebbe dato inizio alla guerra del Peloponneso. Aristofane, nella sua opera Gli acarnesi, incolpa Aspasia per aver causato la guerra del Peloponneso. Egli sostiene che il decreto di Megara di Pericle, che escludeva Megara dal commercio con Atene o i suoi alleati, fu una rappresaglia nei confronti dei Megaresi per le prostitute rapite dalla casa di Aspasia. Il ritratto che Aristofane fa di Aspasia, come responsabile per motivi personali dello scoppio della guerra con Sparta, potrebbe riflettere il ricordo del precedente episodio che coinvolse Mileto e Samo. Plutarco riporta anche gli scherni di altri poeti comici, come Eupoli e Cratino. Secondo Podlecki, Duride sembra aver proposto l'idea che Aspasia avesse istigato sia la guerra di Samo che quella del Peloponneso.Aspasia è stata rappresentata come la nuova "Onfale", "Deianira", "Era" e "Elena". Platone e altri poeti comici rappresentano Pericle come libertino e schiavo della lussuria e della etera Aspasia. Il mito di Aspasia si diffuse in Asia Minore fino all'età imperiale; letterati e artisti lo usarono per rappresentare un allarmante avvento delle donne in politica che preannunciava una minacciosa ginecocrazia.Ulteriori attacchi alla relazione tra Pericle e Aspasia sono riportati da Ateneo. Anche il figlio di Pericle, Santippo, che aveva ambizioni politiche, non ha esitato a ridicolizzare il padre per le sue discussioni domestiche e con i sofisti.
Nel 429 a.C. durante la peste di Atene, Pericle assistette alla morte di sua sorella e di entrambi i suoi figli legittimi, Paralo e Santippo, avuti dalla sua prima moglie. Con il morale a pezzi scoppiò in lacrime, e neanche la compagnia di Aspasia lo poté confortare. Poco prima della sua morte, commossi dalle vicende drammatiche subite dal loro uomo politico più eminente, gli Ateniesi concessero un cambiamento della legge di cittadinanza del 451 a.C. che permise di diventare cittadino al figlio avuto con Aspasia, e di legittimare lei, evitando così l'estinzione del suo nome e della sua stirpe per mancanza di eredi; questa fu una decisione alquanto sorprendente, considerando che fu Pericle stesso a proporre la legge che restringeva la cittadinanza solo a coloro che avevano entrambi i genitori ateniesi. Pericle morì di peste nell'autunno del 429 a.C.
Plutarco cita Eschine Socratico, che scrisse un dialogo su Aspasia (oggi perduto) secondo il quale, dopo la morte di Pericle, Aspasia visse con Lisicle, uno stratego ateniese e leader democratico, dal quale ebbe un figlio: grazie a lei, Lisicle sarebbe diventato l'uomo più importante di Atene. Alcuni poeti comici, in particolare Eupoli, videro il passaggio di Aspasia da Pericle a Lisicle come «metafora del trapasso dall'età periclea a quella dei demagoghi». Lisicle fu ucciso in battaglia nel 428 a.C., durante una spedizione di riscossione delle sovvenzioni imposte agli alleati. Con la morte di Lisicle, le annotazioni contemporanee finirono. Non si sa se Aspasia fosse viva quando suo figlio Pericle fu eletto generale, o quando fu giustiziato dopo la battaglia delle Arginuse. La maggior parte degli storici indica la data di morte di Aspasia (circa 401/400 a.C.), basandosi sulla constatazione che sia avvenuta prima dell'esecuzione di Socrate nel 399 a.C., una cronologia implicata nella struttura dell'Aspasia di Eschine.
Aspasia compare negli scritti filosofici di Platone, Senofonte, Eschine Socratico e Antistene. Qualche studioso afferma che Platone sia rimasto colpito dalla sua intelligenza e arguzia a tal punto da basare su di lei il suo personaggio Diotima nel Simposio, mentre altri ipotizzano che Diotima fosse in realtà una figura storica. Secondo Charles Kahn, professore di filosofia presso l'Università della Pennsylvania, Diotima è per molti aspetti la risposta di Platone all'Aspasia di Eschine.
Nel Menesseno, Platone ironizza sul rapporto di Aspasia con Pericle, e cita Socrate dichiarando ironicamente che era l'insegnante di molti oratori e che dal momento in cui Pericle fu istruito da Aspasia, dovrebbe aver ricevuto un'educazione nella retorica superiore rispetto a coloro che furono istruiti da Antifonte. Egli attribuisce ad Aspasia anche l'autorità dell'epitaffio per i morti del primo anno della guerra del Peloponneso, e attacca i suoi contemporanei per la loro venerazione nei confronti di Pericle. Platone riferisce che sotto la sollecitazione di Aspasia Socrate imparò a memoria il suo discorso. Kahn sostiene che Platone abbia preso da Eschine il tema di Aspasia come insegnante di retorica di Pericle e Socrate. L'Aspasia di Platone e la Lisistrata di Aristofane (protagonista dell'omonima commedia) sono due eccezioni alla regola dell'incapacità oratoria delle donne, anche se questi personaggi fittizi non ci dicono nulla riguardo allo stato effettivo delle donne di Atene. In particolare Martha L. Rose, professoressa di storia presso l'Università statale di Truman, sostiene che «solo nella commedia i cani litigano, gli uccelli governano e le donne declamano».Nei suoi scritti socratici, Senofonte accenna ad Aspasia due volte: nei Memorabili e nell'Economico. In entrambi i casi Socrate raccomanda la sua consulenza a Critobulo, figlio di Critone. Nei Memorabili, Socrate cita Aspasia affermando che il paraninfo dovrebbe riportare con sincerità le buone caratteristiche dell'uomo. Nell'Economico, Socrate si riferisce ad Aspasia come la più informata sulla gestione domestica e sulla collaborazione economica tra marito e moglie.
Sia Eschine che Antistene composero dei dialoghi socratici intitolati Aspasia, sopravvissuti solo in forma frammentaria. Eschine caratterizza Aspasia in maniera positiva, presentandola come una maestra e ispiratrice di eccellenza e legando queste virtù al suo stato di etera. Le nostre fonti principali per l'Aspasia di Eschine Socratico sono Ateneo, Plutarco e Cicerone. Nel dialogo di Eschine, Socrate consiglia a Callia di mandare ad istruire suo figlio da Aspasia. Quando Callia indietreggia all'idea di un'insegnante femminile, Socrate fa notare che Aspasia aveva influenzato positivamente Pericle, e dopo la sua morte, anche Lisicle. In una sezione del dialogo conservata in latino da Cicerone, Aspasia appare come una "Socrate": ponendo domande prima alla moglie di Senofonte (probabilmente non il famoso storico), e in seguito a Senofonte stesso, dimostra che è possibile acquisire virtù attraverso la conoscenza di se stessi. Le domande riguardano «se siano meglio le cose più belle che appartengono ad altri rispetto a quelle che si posseggono» o «se sia o no ammissibile che si ricerchino anche i partners degli altri, nel caso in cui li si ritenga migliori dei propri»; Aspasia conclude che tutti hanno come obiettivo la ricerca del miglior partner, ma questo non si può ottenere se non si cerca nel frattempo di attuare anche un miglioramento personale. Per Kahn, ogni singolo episodio dell'Aspasia di Eschine non è solo fittizio, ma persino incredibile. Dell'Aspasia di Antistene esistono solo due o tre citazioni. In questo dialogo Aspasia è caratterizzata negativamente poiché l'autore la prende come esempio negativo della vita dedita al piacere. Il dialogo contiene anche aneddoti riguardanti la biografia di Pericle: sembra che Antistene non abbia attaccato solo Aspasia, ma l'intera famiglia di Pericle, compresi i suoi figli. Il filosofo pensa che il grande stratego abbia scelto una vita di piaceri a discapito della virtù. Pertanto, Aspasia è rappresentata come la personificazione di una vita di indulgenza sessuale.
Come sottolinea Jona Lendering, il problema principale che rimane è che la maggior parte delle cose che sappiamo su Aspasia si basano su semplici ipotesi. Tucidide non la menziona; le nostre uniche fonti sono le rappresentazioni e le speculazioni inaffidabili registrate in letteratura e filosofia da autori, i quali non si interessavano affatto di Aspasia come un personaggio storico. Pertanto, della figura di Aspasia otteniamo una serie di rappresentazioni contraddittorie: ella è sia una buona moglie come Teano, sia una cortigiana-prostituta come Targelia. Questa è la ragione per cui gli studiosi moderni esprimono il loro scetticismo nei confronti della storicità della vita di Aspasia.Secondo Wallace, «per noi Aspasia non possiede e non può possedere quasi nessuna realtà storica». Per questo, Madeleine M. Henry, professoressa di studi classici presso l'Università statale dell'Iowa, sostiene che «gli aneddoti biografici emersi nell'antichità su Aspasia sono freneticamente colorati, quasi del tutto inverificabili, e ancora vivi e vegeti nel ventesimo secolo». Infine, conclude che «è possibile illustrare solo scarse ipotesi della sua vita». Secondo Charles W. Fornara e Loren J. Samons II, professori di studi classici e di storia, «può ben essere, per quanto ne sappiamo, che la vera Aspasia fosse ancora meglio della sua controparte immaginaria».
La fama di Aspasia è strettamente legata a quella di Pericle, il politico più influente del V secolo a.C. Plutarco accetta che Aspasia fosse una figura politicamente ed intellettualmente significativa, e manifesta la sua ammirazione per una donna che «gestiva a piacimento gli uomini più importanti dello Stato, forniva ai filosofi l'occasione di parlarne in termini esaltati e in maniera approfondita». Il biografo riferisce che Aspasia divenne così famosa che anche Ciro il Giovane, che andò in guerra contro il re Artaserse per il trono di Persia, dette il suo nome ad una delle sue concubine, che prima si chiamava Milto. Quando Ciro cadde in battaglia, questa donna fu catturata dal re e con lui acquisì una grande influenza. Luciano attribuisce ad Aspasia l'epiteto di «modello di saggezza», «l'ammirata dell'ammirevole Olimpio», e loda «la sua conoscenza e intuizione politica, la sua astuzia e profondità». Un testo siriaco, secondo il quale Aspasia compose un discorso e incaricò un uomo a leggerlo per lei nei tribunali, conferma la fama retorica di Aspasia. Secondo la Suda, un'enciclopedia bizantina del X secolo, Aspasia fu «abile per quanto riguarda le parole», una sofista e una maestra di retorica.
Sulla base di tali valutazioni, ricercatrici come Cheryl Glenn, professoressa presso l'Università statale della Pennsylvania, sostengono che Aspasia sembra essere stata l'unica donna nella Grecia classica ad essersi distinta nella sfera pubblica, e dovrebbe aver influenzato Pericle nella composizione dei suoi discorsi. Alcuni studiosi ritengono che Aspasia abbia aperto un'accademia per giovani donne di buona famiglia o addirittura che abbia inventato il metodo socratico. Tuttavia, Robert W. Wallace, professore di studi classici presso la Northwestern University, sottolinea che «non possiamo accettare come storica la battuta che Aspasia insegnò a Pericle come parlare, e quindi, che era una maestra di retorica o filosofa». Secondo Wallace, il ruolo intellettuale di Aspasia datole da Platone potrebbe essere derivato dalla commedia.Kagan descrive Aspasia come «una giovane donna bella, indipendente, brillantemente arguta, in grado di tenere conversazioni con le migliori menti della Grecia e di discutere e illuminare ogni tipo di questione con suo marito». Roger Just, un classicista e professore di antropologia sociale presso l'Università del Kent, ritiene che Aspasia fosse una figura eccezionale, ma il suo caso unico è sufficiente a sottolineare il fatto che ogni donna, per diventare intellettualmente e socialmente al pari di un uomo, doveva essere un'etera. Secondo suor Prudence Allen, filosofa e professoressa di seminario, Aspasia spostò il potenziale delle donne per diventare filosofe di un passo in avanti rispetto alle ispirazioni poetiche di Saffo.
Aspasia appare in diverse opere significative della letteratura moderna. Il suo legame romantico con Pericle ha ispirato alcuni dei più famosi poeti e romanzieri degli ultimi secoli. In particolare, gli autori romantici del XIX secolo e i romanzieri storici del XX secolo trovarono nella loro storia d'amore un'inesauribile fonte di ispirazione. Nel 1835 Lydia Child, un'abolizionista, romanziera e giornalista statunitense, pubblicò Philothea, un romanzo classico ambientato ai tempi di Pericle e Aspasia. Questo libro è considerato come l'opera più elaborata e di maggior successo dell'autrice, in quanto i personaggi femminili, in particolare Aspasia, sono rappresentati con grande bellezza e delicatezza.Nel 1836, lo scrittore e poeta inglese Walter Savage Landor pubblicò Pericle e Aspasia, uno dei suoi libri più famosi. Pericle e Aspasia è una descrizione di Atene in epoca classica attraverso una serie di lettere immaginarie, contenenti numerose poesie. Le lettere sono spesso infedeli alla storia reale, ma cercano di cogliere lo spirito dell'età di Pericle. Robert Hamerling è un altro poeta e romanziere che fu ispirato dalla personalità di Aspasia. Nel 1876 pubblicò il suo romanzo Aspasia, un libro sull'etica e sui costumi dell'età di Pericle e un'opera di interesse morale storico-culturale.
Il poeta italiano Giacomo Leopardi, influenzato dal romanticismo, pubblicò una serie di componimenti poetici col nome di Ciclo di Aspasia. Nel componimento di queste poesie, Leopardi fu ispirato dalla traumatica vicenda d'amore disperato e non corrisposto per Fanny Targioni Tozzetti. Leopardi chiamò questa donna con lo pseudonimo di Aspasia, riprendendo il nome della compagna di Pericle.Nel 1918, il romanziere e drammaturgo George Cram Cook produsse la sua prima opera di teatro completa, The Athenian Women (Le donne ateniesi, un adattamento di Lisistrata) in cui si ritrae Aspasia che guida uno sciopero per la pace. Cook espone un tema contro la guerra in un contesto ambientato nell'antica Grecia. La scrittrice statunitense Gertrude Atherton nel suo The Immortal Marriage (Il matrimonio immortale, 1927), tratta la storia di Pericle e Aspasia e illustra il periodo della guerra di Samo, della guerra del Peloponneso e della peste di Atene. Glory and the Lightning (Gloria e splendore, 1974) di Taylor Caldwell è un altro romanzo che ritrae il rapporto storico di Aspasia e Pericle.Aspasia compare come personaggio anche in alcune opere musicali: Aspasie et Périclès (1820), l'opera di debutto di Louis Joseph Daussoigne-Méhul nel genere dell'opéra-comique, che mette in scena la storia d'amore tra Aspasia e Pericle; Phi-Phi di Henri Christiné (1918), un'operetta che ha per protagonisti Aspasia, Fidia e Pericle.
Oltre agli scrittori, Aspasia ha ispirato anche altri artisti. La più antica immagine post-classica di Aspasia si può trovare nella Scuola di Atene (1509-1511) di Raffaello Sanzio, in cui è rappresentata di profilo, disposta dietro la figura del filosofo berbero Averroè. Nella sua opera Promptuarii Iconum Insigniorum del 1553, Guillaume Rouillé illustra le xilografie su monete immaginarie con i ritratti di Aspasia e di Pericle. Nella sua opera Iconografia Cioè Disegni d'Imagini de Famosissimi Monarchi, Regi, Filosofi, Poeti ed Oratori dell'Antichità del 1669, Giovanni Angelo Canini raffigura la glittica del profilo di Aspasia, incisa su una pietra di diaspro con la scritta Aspasou. La gemma apparteneva a una certa signora di nome Felicia Rondanina. Intorno al 1710, l'ebanista francese André-Charles Boulle produsse una coppia di armadi decorati, con le figure di Socrate e Aspasia rappresentate sulle ante. Nel 1773, Johann Wilhelm Beyer scolpì 32 statue (secondo alcuni erano 36) alte circa 2,45 m, commissionate per il giardino del castello di Schönbrunn di Vienna. Una di queste è la statua di Aspasia.
La prima donna ispirata da Aspasia nelle arti visive fu Marie Bouliard, che dipinse un autoritratto come Aspasia nel 1794 e che esibì nel 1795 al Salon di Parigi, dove ricevette il Prix d'Encouragement (Premio d'Incoraggiamento). Nicolas-André Monsiau raffigura Aspasia in compagnia di uomini nel suo dipinto Aspasie s'entretenant avec Alcibiades et Socrate (Aspasia conversa con Alcibiade e Socrate) del 1798. In occasione del Salon del 1806, Monsiau creò un altro dipinto, Aspasie s'entretenant avec les hommes les plus illustres d'Athènes (Aspasia conversa con gli uomini più illustri di Atene), in cui mostra Aspasia circondata da uomini importanti. Jean-Léon Gérôme dipinse per il Salon del 1861 il quadro Socrate allant chercher Alcibiade dans la maison d'Aspasie (Socrate va a trovare Alcibiade in casa di Aspasia), in cui rappresenta Aspasia distesa vicino ad Alcibiade, dandole un'immagine di cortigiana. Sir Lawrence Alma-Tadema raffigura Aspasia nel suo dipinto Phidias Showing the Frieze of the Parthenon to his Friends (Fidia mostra il fregio del Partenone ai suoi amici) del 1868, dove viene rappresentata in compagnia di Fidia e Pericle.Nel 1973, la scultrice greca Mara Karetsos scolpì un busto di Aspasia che venne in seguito installato nella zona pedonale dell'Università di Atene. L'installazione d'arte The Dinner Party del 1979, creata dalla femminista Judy Chicago, tra le 39 raffigurazioni riserva un posto anche per Aspasia.
Aspasia compare nel videogioco Assassin's Creed: Odyssey come antagonista principale. È la leader dell'organizzazione segreta la Setta di Cosmos che ha intenzione di conquistare il mondo Greco.
Fonti secondarie in italiano Stefania Bonura, Il diadema del "secolo d'oro", in Le grandi donne che hanno cambiato il mondo, Roma, Newton Compton Editori, 2013, ISBN 978-88-541-5330-1.
 Eva Cantarella, Frine e le altre: amori in tribunale, in L'amore è un Dio: Il sesso e la polis, Giangiacomo Feltrinelli Editore Milano, 2009, ISBN 978-88-588-2080-3.
 Eva Cantarella, I filosofi e le donne, in L'ambiguo malanno: Condizione e immagine della donna nell’antichità greca e romana, Giangiacomo Feltrinelli Editore Milano, 2013, ISBN 978-88-588-2475-7.
 Silvio Cataldi, Aspasia donna "sophe kai politike" in Plutarco, in Historika, vol. 1, nº 2, 2011,  pp. 11-66.
 Eleonora Cavallini, Atene: i processi contro le donne (PDF), in Atti del convegno "Processo civile e processo penale nell'esperienza giuridica del mondo antico" (Siena, 13-15 dicembre 2001),  pp. 71-75.
 Mario D'Amore, La donna nella storia. Viaggio nei secoli alla scoperta del ruolo della donna, Roma, Sovera Editore, 2004, ISBN 88-8124-409-8.
 Laura Faranda, Viaggi di ritorno: itinerari antropologici nella Grecia antica, Roma, Armando Editore, 2009, ISBN 978-88-6081-538-5.
 Silvia Gastaldi, Reputazione delle donne e carriere degli uomini in Atene. Opinione pubblica, legislazione politica e pratica giudiziaria (PDF), in Storia delle donne, 6/7, 2011,  pp. 63-88, ISSN 1826-7505.
 Gabriele Giannantoni (a cura di), Socratis et socraticorum reliquiae, Napoli, Bibliopolis, 1990, ISBN 88-7088-215-2.
 Stefania Giombini, Aspasia di Mileto e la retorica di V secolo, in Annali della Facoltà di Lettere e Filosofia, XXXIX, nuova serie XXV, Perugia, Università degli Studi di Perugia, 2002-2003,  pp. 5-20.
 Mario Marti, Leopardi e i tempi d'Aspasia, in Giornale storico della letteratura italiana, vol. 164, 1987,  pp. 365-395.
 Daniele Pallaveri, Pericle: scritto di Daniele Pallaveri, Brescia, Tipografia Apollonio, 1876.
 Carmine Pisano, Aspasia « maestro di retorica », in MÈTIS – Anthropologie des mondes grecs anciens, N.S. 13, 2015,  pp. 189-200.
 Luisa Prandi, I processi contro Fidia Aspasia Anassagora e l'opposizione a Pericle, in Aevum, vol. 51, 1/2, 1977,  pp. 10-26.
 Anna Marina Storoni Piazza, Padri e figli nella Grecia antica, Roma, Armando Editore, 1991, ISBN 88-7144-222-9.
 Dumitru Tudor, Donne celebri del mondo antico, Milano, Ugo Mursia Editore, 2008, ISBN 978-88-425-4003-8.
 Mauro Tulli, Filosofia e commedia nella biografia di Aspasia (XML), in Michael Erler e Stefan Schorn (a cura di), Die griechische Biographie in hellenistischer Zeit, Berlino-New York, Walter de Gruyter, 2007, ISBN 978-3-11-019504-0.Fonti secondarie in inglese Raymond MacDonald Alden, Walter Savage Landor, in Readings in English Prose of the Nineteenth Century, Kessinger Publishing, 2005  [1917], ISBN 0-8229-5553-9.
 Prudence Allen, The Pluralists: Aspasia, in The Concept of Woman: The Aristotelian Revolution, 750 B.C. – A.D. 1250, vol. 1, Grand Rapids, Cambridge, Wm. B. Eerdmans Publishing, 1997, ISBN 0-8028-4270-4.
 D.D. Anderson, The Origins and Development of the Literature of the Midwest, in Dictionary of Midwestern Literature: Volume I: The Authors by Philip A Greasley, Bloomington, Indiana University Press, 2001, ISBN 0-253-33609-0.
 Judith E. Barlow, Women Writers of the Provincetown Players: A Collection of Short Works, Albany, State University of New York Press, 2009, ISBN 978-1-4384-2789-8.
 M. Elizabeth C. Bartlet, Daussoigne [Daussoigne-Méhul], (Louis) Joseph, in Grove Music Online. Oxford Music Online, Oxford, Oxford University Press.
 Peter J. Bicknell, Axiochus Alkibiadou, Aspasia and Aspasios, in L'Antiquité Classique, vol. 51, nº 1, 1982,  pp. 240-250.
 J. Bollansée, G. Schepens, J. Engels e E. Theys, Antisthenes of Athens, in Die Fragmente Der Griechischen Historiker: A. Biography, Leiden, Boston, Koln, Brill Academic Publishers, 1998, ISBN 90-04-11094-1.
 Matthew Dillon, Girls and Women in Classical Greek Religion, London, New-York, Routledge, 2002, ISBN 0-415-20272-8.
 Evert A. Duyckinck e George L. Duyckinck, Cyclopedia of American Literature, vol. 2, New York, Charles Scribner, 1856.
 Loren J. Samons II e Charles W. Fornara, Athens from Cleisthenes to Pericles, Berkeley, University of California Press, 1991.
 Kurt Gänzl, Christiné, Henri, in The New Grove Dictionary of Opera. Grove Music Online. Oxford Music Online, Oxford, Oxford University Press.
 Cheryl Glenn, Locating Aspasia on the Rhetorical Map, in Molly Meijer Wertheimer (a cura di), Listening to Their Voices, University of South Carolina Press, 1997, ISBN 1-57003-172-X.
 Cheryl Glenn, Sex, Lies, and Manuscript: Refiguring Aspasia in the History of Rhetoric, in "Composition and Communication", vol. 45, nº 4, 1994,  pp. 180-199.
 Arnold W. Gomme, The Position of Women in Athens in the Fifth and Fourth Centuries BC, in Essays in Greek History & Literature, Ayer Publishing, 1977, ISBN 0-8369-0481-8.
 Madeleine M. Henry, Prisoner of History. Aspasia of Miletus and her Biographical Tradition, New York, Oxford, Oxford University Press, 1995, ISBN 0-19-508712-7.
 Donald Kagan, Pericles of Athens and the Birth of Democracy, New York, The Free Press, 1991, ISBN 0-684-86395-2.
 Donald Kagan, Athenian Politics on the Eve of the War, in The Outbreak of the Peloponnesian War, Ithaca, London, Cornell University Press, 1989, ISBN 0-8014-9556-3.
 Charles H. Kahn, Antisthenes, in Plato and the Socratic Dialogue, Cambridge, New York, Melbourne, Madrid, Cambridge University Press, 1997, ISBN 0-521-64830-0.
 Charles H. Kahn, Aeschines on Socratic Eros, in Paul A Vander Waerdt (a cura di), The Socratic Movement, Cornell University Press, 1994, ISBN 0-8014-9903-8.
 Roger Just, Personal Relationships, in Women in Athenian Law and Life, Routledge (UK), 1991, ISBN 0-415-05841-4.
 Laura McClure, The City of Words: Speech in the Athenian Polis, in Spoken Like a Woman: Speech and Gender in Athenian Drama, Princeton, Princeton University Press, 1999, ISBN 0-691-01730-1.
 Sara Monoson, Plato's Opposition to the Veneration of Pericles, in Plato's Democratic Entanglements, Princeton, Princeton University Press, 2000, ISBN 1-4008-0546-5.
 Debra Nails, The People of Plato: A Prosopography of Plato and Other Socratics, Indianapolis, Cambridge, Hackett Publishing, 2002, ISBN 0-87220-564-9.
 Marcia Noe, Susan Glaspell's Analysis of the Midwestern Character, in Books at Iowa, nº 27, 1977,  pp. 3-20.
 Rory Ong e Susan Jarratt, Aspasia: Rhetoric, Gender, and Colonial Ideology, in Andrea A Lunsford (a cura di), Reclaiming Rhetorica, Pittsburgh, University of Pittsburgh Press, 1995, ISBN 0-7661-9484-1.
 M. Ostwald, David M. Lewis, John Boardman e J. K. Davies, Athens as a Cultural Center, in The Cambridge Ancient History, Volume V, Cambridge, New York, Melbourne, Madrid, Cape Town, Cambridge University Press, 1992, ISBN 0-521-23347-X.
 T.C. Pickering Dodge, Painting: Its Rise and Progress from the Earliest Ages to the Present Time, Boston, John P. Jewett & Co., 1846.
 A.J. Podlecki, Perikles and His Circle, London, New York, Routledge (UK), 1997, ISBN 0-415-06794-4.
 Sarah B. Pomeroy, et al, Ancient Greece: A Political, Social, and Cultural History, New York, Oxford University Press, 1999, ISBN 0-19-509743-2.
 Anton Powell, Athens' Pretty Face: Anti-feminine Rhetoric and Fifth-century Controversy over the Parthenon, in The Greek World, London, New York, Routledge (UK), 1995, ISBN 0-415-06031-1.
 Martha L. Rose, Demosthenes' Stutter: Overcoming Impairment, in The Staff of Oedipus, University of Michigan Press, 2003, ISBN 0-472-11339-9.
 Kenneth Sprague Rothwell, Critical Problems in the Ecclesiazusae, in Politics and Persuasion in Aristophanes' Ecclesiazusae, Leiden, New York, Kobenhavn, Koln, Brill Academic Publishers, 1990, ISBN 90-04-09185-8.
 William Smith, Death and Character of Pericles, in A History of Greece, R. B. Collins, 1855.
 Aidan Southall, Greece and Rome, in The City in Time and Space, Cambridge, New York, Melbourn, Madrid, Cambridge University Press, 1999, ISBN 0-521-78432-8.
 Philip A. Stadter, A Commentary on Plutarch's Pericles, Chapel Hill, University of North Carolina Press, 1989, ISBN 0-8078-1861-5.
 Alfred Edward Taylor, Minor Socratic Dialogues: Hippias Major, Hippias Minor, Ion, Menexenus, in Plato: The Man and His Work, London, New York, Courier Dover Publications, 2001, ISBN 0-486-41605-4.
 Joan E. Taylor, Greece and Rome, in Jewish Women Philosophers of First-Century Alexandria, Oxford, New York, Oxford University Press, 2004, ISBN 0-19-925961-5.
 Lawrence A. Tritle, Annotated Bibliography, in The Peloponnesian War, Westport, London, Greenwood Press, 2004, ISBN 0-313-32499-9.
 Kathleen Wider, Women philosophers in the Ancient Greek World: Donning the Mantle, in Hypatia: A Journal of Feminist Philosophy, vol. 1, nº 1, 1986.Fonti secondarie in francese Denis Havard de la Montagne, Joseph DAUSSOIGNE-MEHUL (1790-1875), su Musica et memoria. URL consultato il 19 maggio 2017.
 Nicole Loraux, Aspasie, l'étrangère, l'intellectuelle, in La Grèce au Féminin, Belles Lettres, 2003, ISBN 2-251-38048-5.
 Phi-Phi (Fiche oeuvre), su Opérette-Théâtre Musical. URL consultato il 19 maggio 2017.Ulteriori letture(EN) Gertrude Atherton, The Immortal Marriage, Kessinger Publishing, 2004, ISBN 1-4179-1559-5.
 Cecilia Cozzi, Aspasia, storia di una donna, David and Matthaus, 2014, ISBN 978-88-98899-01-2.
(EN) K.J. Dover, The Freedom of the Intellectual in Greek Society, in Greeks and Their Legacy, New York, Blackwell, 1988, ISBN 0-631-15951-7.
(EN) Louis Hamerling, Aspasia: a Romance of Art and Love in Ancient Hellas, Geo. Gottsberger Peck, 1893.
(EN) Walter Savage Landor, Pericles And Aspasia, Kessinger Publishing, 2004, ISBN 0-7661-8958-9.
 Aspasia di Mileto, in Treccani.it – Enciclopedie on line, Istituto dell'Enciclopedia Italiana, 15 marzo 2011.
(EN) Aspasia di Mileto, in Enciclopedia Britannica, Encyclopædia Britannica, Inc. 
(EN) Aspasia of Miletus – Prisoner of History, by Madeleine Henry, su ThoughtCo.
Una rotazione è il movimento di un corpo che segue una traiettoria circolare. In due dimensioni, cioè sul piano, una figura può ruotare attorno ad un punto detto centro di istantanea rotazione; in tre dimensioni, la rotazione avviene intorno ad una retta detta asse di istantanea rotazione e più in generale, una rotazione in n dimensioni avviene attorno ad uno spazio a (n-2) dimensioni.
Se il centro o l'asse di rotazione è completamente esterno all'oggetto che sta ruotando, si dice che il corpo descrive un'orbita: l'esempio tipico è quello della rivoluzione terrestre attorno al Sole. In caso contrario l'oggetto ruota su sé stesso, come farebbe una trottola.
In geometria, per rotazione si intende quel movimento rigido avente come punti fissi un punto detto centro (in due dimensioni) o una retta detta asse (in tre dimensioni) di rotazione. Questo movimento sposta tutti i punti intorno al centro, o asse, di un angolo fissato.
Questo formalizza la percezione sensoriale secondo cui ruotare un oggetto indeformabile equivale a variare l'angolazione di tutti i suoi punti della medesima quantità, lasciando cioè invariate le relazioni angolari reciproche. In particolare, una rotazione è una trasformazione che preserva il prodotto scalare.
Per distinguere le rotazioni dalle riflessioni si sottolinea la loro peculiarità di conservare, oltre alle angolazioni reciproche, anche l'orientazione della figura (in termini formali, il segno del prodotto scalare oltre che il modulo), cioè quella di mappare come si suol dire terne ordinate destrorse (sinistrorse) in terne destrorse (sinistrorse). Questo significa che se tre vettori ortogonali tra loro obbediscono alla regola della mano destra, allora continueranno a farlo anche dopo essere stati ruotati, cosa che invece non accade dopo una riflessione. Quest'ultima infatti manda terne destrorse in terne sinistrorse, e viceversa. 
Le rotazioni, contrariamente alle riflessioni, possono essere viste come il risultato di un movimento continuo nel tempo (come in figura). Questa distinzione fra riflessioni e rotazioni, benché intuitiva, è espressa matematicamente in modo non banale e richiede alcuni concetti propri della topologia: una rotazione è isotopa alla funzione identità, mentre una riflessione no.
Nel formalismo dell'algebra lineare, una rotazione nello spazio euclideo equivale ad una matrice ortogonale speciale (cioè a determinante positivo). In questo ambito si suole infine generalizzare il concetto di rotazione a spazi di Hilbert di dimensione generica, al limite infinita (nel qual caso si parla di operatori unitari).
Il concetto di rotazione in fisica è analogo a quello matematico, ma contrariamente a quest'ultimo ne viene sottolineata la natura dinamica introducendo una dipendenza continua dal tempo. Il parametro dinamico caratteristico della rotazione diventa così la velocità angolare (o l'accelerazione angolare) che a sua volta determina, attraverso il concetto di massa, il momento angolare (o l'energia cinetica di rotazione). Quest'ultima è la grandezza fisica che compare nelle equazioni del moto come risposta all'applicazione di un determinato momento meccanico.
La Terra ruota su se stessa alla velocità di 1 giro in circa 24 ore (vedi giorno sidereo).  Il suo asse di rotazione incontra la superficie terrestre in due punti, chiamati polo nord geografico e polo sud geografico.  Tale asse è inclinato rispetto all'eclittica, cioè al piano dell'orbita terrestre intorno al sole: questo fatto è causa del succedersi delle stagioni.
L'inclinazione dell'asse terrestre oscilla di circa 2º con un periodo di circa 40000 anni: attualmente è di circa 23º27‘.  Secondo alcuni studiosi, sono state queste oscillazioni a provocare le ere glaciali, variando la quantità di luce solare ricevuta dalle diverse parti della Terra.  L'asse ruota inoltre lentamente lungo il piano dell'eclittica, con un periodo di rotazione di circa 25000 anni: questo fenomeno è detto precessione degli equinozi.
 Rotazione, su thes.bncf.firenze.sbn.it, Biblioteca Nazionale Centrale di Firenze.
L'assedio di Antiochia del 252 costituì la fase culminante della seconda campagna militare di Sapore I contro le armate romane del cosiddetto limes orientale, dopo che i Persiani penetrarono fino in Cilicia.
In un periodo compreso tra l'impero di Filippo l'Arabo e di Treboniano Gallo (251-253) i Sasanidi tornarono ad impossessarsi dell'Armenia, uccidendone il sovrano regnante ed espellendone il figlio (252). Verso la fine di quest'anno o di quello successivo, Sapore I riprese una violenta offensiva contro le province orientali dell'impero romano. Le truppe persiane occuparono numerose città della provincia di Mesopotamia (compresa Nisibis), per poi battere pesantemente le armate romane a Barbalissos.
Sembra, inoltre, che la città fu presa, non solo per la repentinità delle azioni degli arcieri, ma anche grazie ad un gigantesco ariete, anche dietro l'invito di un certo Mariade, il quale avrebbe sollecitato il "Re dei Re", Sapore I, a invadere le province orientali per poi assumere la porpora imperiale, ma essere poco dopo ucciso dai propri uomini o forse dagli stessi Persiani.
L'occupazione della terza più grande città dell'Impero romano, portò inevitabilmente nello sconforto più totale, l'intero fronte orientale dell'Impero romano, dopo aver assistito impotente all'occupazione della sua capitale, seguita dalla razzia di un gigantesco bottino e dalla deportazione di gran parte della popolazione antiochena, poi trucidata o ridotta in schiavitù (253). Questa invasione avveniva contemporaneamente ad un'altra grande incursione da Nord, proveniente dal di là del Danubio e del Ponto Eusino da parte dei Goti.Alla fine di questa nuova incursione sasanide, l'imperatore Valeriano fu costretto ad intervenire, riuscendo a riconquistare la capitale della Siria, quello stesso anno (253) o il successivo (254), facendone quindi il suo "quartier generale" per la ricostruzione dell'intero fronte orientale.
Grant, Michael, Gli imperatori romani. Storia e segreti, Roma, Newton & Compton, 1984, ISBN 88-7983-180-1.

Il secondo assedio di Costantinopoli fu un'azione bellica messa in atto dagli arabi via terra e via mare tra il 717 e il 718 contro la capitale dell'impero romano d'Oriente. La fanteria araba, comandata da Maslama b. ʿAbd al-Malik, fu sconfitta sulle Mura di Costantinopoli e dagli attacchi dei bulgari, mentre la flotta fu sconfitta dal fuoco greco, subendo ulteriori perdite in un naufragio che coinvolse i sopravvissuti nella rotta verso casa. È stata spesso comparata con la più famosa battaglia di Poitiers per la sua importanza storica: infatti il salvataggio di Costantinopoli bloccò per i successivi sette secoli l'espansione musulmana nel sudest del continente europeo.
Quando nel 661 divenne califfo degli omayyadi Muʿāwiya b. Abī Sufyān, l'espansione islamica era già molto avanzata, ma egli fu il primo a pensare seriamente alla conquista dell'impero bizantino: si diceva infatti che chiunque avesse partecipato all'assedio di Costantinopoli avrebbe ricevuto il perdono dei peccati.In seguito al primo assedio arabo di Costantinopoli (674–678), gli arabi e i bizantini poterono godere di un periodo di pace. Dopo il 680, il califfato omayyade fu sconvolto dalla seconda guerra civile musulmana e i Bizantini ne approfittarono per espandere la loro influenza in Oriente e costringere il califfato omayyade con sede a Damasco a pagare un tributo a Bisanzio. Nel 692, quando la guerra civile musulmana terminò con la vittoria del regime omayyade, l'imperatore Giustiniano II (685–695 e 705–711) riaprì le ostilità: il risultato, tuttavia, fu una serie di vittorie arabe che condussero alla perdita del controllo sull'Armenia e sui principati caucasici, come pure a nuove incursioni islamiche in territorio bizantino. Ogni anno, i generali del Califfato, in genere membri della dinastia omayyade, sferrarono incursioni in territorio bizantino, espugnando fortezze e città. Dopo il 712, il sistema difensivo bizantino cominciò a mostrare segni di collasso: le incursioni arabe cominciarono a spingersi sempre più in profondità nell'Asia minore, le fortezze di confine vennero continuamente assaltate e saccheggiate, mentre la reazione bizantina si fece sempre più flebile. In questi successi, gli arabi vennero aiutati da un prolungato periodo di instabilità interna che colpì lo stato bizantino in seguito alla prima detronizzazione di Giustiniano II nel 695: in un periodo di poco più di vent'anni, sette imperatori si succedettero sul trono, tutti assumendo il potere con la violenza. Nonostante ciò, come l'esperto di storia bizantina Warren Treadgold commenta, "gli attacchi arabi si sarebbero in ogni caso intensificati dopo la fine della loro guerra civile. [...] Con molti più uomini, terre e ricchezze di Bisanzio, gli arabi avevano cominciato a concentrare tutta la loro forza contro esso. Ora minacciavano di portare interamente all'estinzione l'Impero catturando la sua capitale."
I successi arabi aprirono la via per un secondo assalto a Costantinopoli, i cui preparativi cominciarono sotto il califfo al-Walīd (705–715). Deceduto al-Walīd, suo fratello e successore Sulaymān (715–717) riprese il progetto del fratello con molto vigore, a causa di una profezia secondo la quale Costantinopoli sarebbe stata espugnata da un Califfo portante il nome di un profeta: Sulaymān (Salomone) era l'unico membro della famiglia omayyade a portare tale nome. Secondo fonti siriache, il nuovo Califfo giurò persino "di non smettere di combattere contro Costantinopoli fino a quando non abbia esaurito la nazione degli Arabi o abbia preso la città". Le forze omayyadi cominciarono a radunarsi sulla pianura di Dabiq a nord di Aleppo, sotto la diretta supervisione del Califfo; poiché Sulayman era troppo malato per condurre lui stesso la campagna militare, affidò il comando della spedizione a suo fratello Maslama ibn Abd al-Malik. L'operazione contro Costantinopoli giunse nel periodo in cui il califfato omayyade si stava espandendo contemporaneamente sia in Occidente che in Oriente, con armate musulmane che stavano avanzando in Transoxiana, India e Spagna.I preparativi arabi, tra cui vi era la costruzione di una grande flotta, non passarono inosservati ai preoccupati bizantini. L'imperatore Anastasio II (713–715) inviò un'ambasceria a Damasco condotta dal patrizio e prefetto urbano Daniele di Sinope; ufficialmente per implorare la pace, ma in realtà per spiare gli arabi. Anastasio, a sua volta, iniziò a preparare la città a sostenere l'inevitabile e futuro assedio: le mura di Costantinopoli vennero riparate ed equipaggiate con macchine da guerra, furono fatte giungere nella città riserve di viveri e gli abitanti che non potevano accumulare abbastanza cibo da resistere più di tre anni all'assedio evacuarono la città. Anastasio rinforzò inoltre la propria flotta e, all'inizio del 715, la inviò contro quella araba che si trovava lungo le coste della Licia a Phoenix per raccogliere legname per le loro navi. A Rodi, tuttavia, la flotta bizantina, incoraggiata dai soldati del thema Opsiciano, si rivoltò, uccise il loro comandante Giovanni Diacono e si diresse verso nord in direzione di Adramyttium; qui elessero come imperatore Teodosio III, un ex esattore fiscale che sembra abbia accettato con riluttanza la carica. Anastasio si diresse in Bitinia nel thema Opsiciano per scontrarsi con i ribelli, ma la flotta ribelle navigò fino a Chrysopolis e da lì lanciò diversi assalti contro Costantinopoli, fino a quando, nella tarda estate, alcuni simpatizzanti dentro la capitale aprirono le porte della città ai ribelli. Anastasio si rinserrò dentro Nicea per diversi mesi, fin quando non decise di abdicare e farsi monaco. L'ascesa di Teodosio imposta dal thema degli opsiciani provocò la reazione degli altri themi, specialmente gli anatolici e gli armeniaci, comandati dai loro rispettivi strategoi (generali) Leone l'Isauro e Artavasde.
Con Bisanzio sull'orlo della guerra civile, gli arabi cominciarono la loro avanzata preparata con cura. Nel settembre 715, l'avanguardia sotto il generale Sulaymān ibn Muʿādh marciò attraversando la Cilicia in Asia Minore, espugnando lungo la via la strategica fortezza di Loulon e svernando ad Afik, un'ubicazione non identificata presso l'uscita occidentale delle Porte Cilicie. All'inizio del 716 l'esercito di Sulaymān continuò la sua avanzata in Asia minore centrale; salpò anche la flotta omayyade comandata da ʿUmar b. Hubayra, che navigò lungo le coste della Cilicia, mentre Maslama b. ʿAbd al-Malik attendeva gli sviluppi con l'armata principale in Siria. Gli arabi facevano affidamento sulla disunione tra i Bizantini, sperando di riuscire ad approfittarne: Maslama aveva già stabilito un contatto con Leone l'Isaurico. Non sono chiare quali promesse Leone possa aver fatto a Maslama: lo studioso francese Rodolphe Guilland ha teorizzato che avesse offerto di diventare vassallo del Califfato, anche se il generale bizantino intendeva usare gli Arabi per i suoi propri scopi; in cambio, Maslama avrebbe sostenuto la rivolta di Leone sperando di spargere ulteriore anarchia nell'Impero e indebolirlo, rendendo così la presa di Costantinopoli più agevole.Come suo primo obiettivo, Sulaymān scelse la fortezza strategicamente importante di Amorio, che gli arabi intendevano utilizzare come base l'inverno successivo. Amorio era stata lasciata senza difese per via delle guerre civili e sarebbe agevolmente caduta in mano alle truppe di Sulaymān, ma gli arabi scelsero di utilizzare l'opportunità per rinforzare la posizione di Leone (e dividere ancora di più i bizantini) e offrirono alla città le condizioni di resa se in cambio essi avessero accettato Leone come imperatore; poco tempo dopo, Leone stesso arrivò nelle vicinanze con alcuni soldati e, dopo una serie di negoziazioni, riuscì ad insediare una guarnigione di 800 soldati nella città. L'esercito arabo, ostacolato nel suo obiettivo e con le scorte in via di esaurimento, si ritirò; Leone nel frattempo, con il sostegno di Artavasde, fu incoronato imperatore in estate e si decise a combattere gli invasori.
I successi di Leone furono un colpo di fortuna per Bisanzio, poiché Maslama con il principale esercito arabo aveva nel frattempo attraversato i Monti Tauri e si stava dirigendo verso Amorio; inoltre, non conoscendo il voltafaccia di Leone, non devastò i territori dei temi Armeniaci e Anatolici, perché li credeva ancora suoi alleati. Dopo essersi incontrato con l'esercito in ritirata di Sulayman e aver appreso gli ultimi sviluppi, Maslama cambiò direzione: attaccò Akroinon e da lì marciò verso le coste occidentali per svernarvi; lungo la via, saccheggiò Sardis e Pergamo, mentre la flotta araba svernò in Cilicia. Leone, nel frattempo, cominciò la sua marcia verso Costantinopoli: espugnò Nicomedia, dove trovò e catturò, tra gli altri ufficiali, il figlio di Teodosio, e poi marciò verso Chrysopolis. Nella primavera 717, dopo brevi negoziazioni, costrinse Teodosio ad abdicare e a riconoscerlo come imperatore, entrando nella capitale il 25 marzo; Teodosio e i suoi figli ottennero il permesso di ritirarsi in un monastero come monaci, mentre Artavasde fu premiato per il sostegno venendo promosso a kouropalates e ricevendo la mano della figlia di Leone, Anna.
La cronaca siriaca del tardo VIII secolo, la Cronaca Zuqnin, riporta che gli arabi erano "innumerevoli", mentre il cronista siriaco del XII secolo Michele Siriaco sostiene che gli arabi avessero a disposizione addirittura 200.000 uomini e 5.000 navi, una cifra certamente molto esagerata. Lo storico arabo del X secolo Masʿūdī menziona 120.000 truppe, mentre la cronaca bizantina del IX secolo di Teofane Confessore parla di 1.800 navi. Vennero portate dagli arabi provviste bastanti per diversi anni, più macchine di assedio e materiali incendiari (nafta). Coloro incaricati di trasportare le provviste si dice che annoverassero a 12.000 uomini, 6.000 cammelli e 6.000 asini, mentre secondo lo storico del XIII secolo Bar Hebraeus le truppe comprendevano 30.000 volontari (mutawwīn) per il jihād. Qualunque siano i veri numeri, gli assalitori erano in ogni modo di gran lunga più numerosi dei difensori; secondo Treadgold, l'esercito arabo che assediò la capitale doveva essere più numeroso dell'intero esercito bizantino. Non esistono descrizioni in dettaglio sulla composizione dell'esercito arabo, a parte il fatto che consisteva per lo più di Siriani e mesopotamici della Jazīra. L'élite dell'Ahl al-Shām ("Esercito siriano"), costituiva il principale pilastro del regime omayyade ed era composto da veterani delle guerre contro Bisanzio. Oltre a Maslama, anche ʿUmar b. Hubayra, Sulaymān b. Muʿādh, e Bakhtari b. al-Ḥasan sono menzionati come comandanti dell'esercito da Teofane e dallo storico del X secolo Agapio di Ierapoli, mentre l'anonimo dell'XI secolo autore del Kitab al-'Uyun sostituisce Bakhtari con Abd Allah al-Battal. Anche se l'assedio consumò molte delle risorse del Califfato, esso era ancora in grado di lanciare incursioni contro la frontiera bizantina nell'Asia Minore orientale durante l'assedio: nel 717, il figlio del califfo Sulayman, Dawud, espugnò una fortezza nei pressi di Melitene e nel 718 ʿAmr ibn Qays saccheggiò le zone di frontiera.Per quanto riguarda i bizantini, la consistenza delle loro forze è ignota. A parte i preparativi di Anastasio II (che potrebbero essere stati trascurati in seguito alla sua deposizione), i bizantini potevano contare sul sostegno dei bulgari, con cui Leone aveva concluso un trattato nel 716 in base al quale potrebbe aver stabilito un'alleanza in funzione anti-araba.
All'inizio dell'estate, Maslama ordinò alla sua flotta di salpare e raggiungerlo e con il suo esercito attraversò l'Ellesponto presso Abydos sbarcando in Tracia. Gli arabi cominciarono quindi la loro marcia verso Costantinopoli devastando i dintorni, rifornendosi di provviste e saccheggiando le città che incontravano durante il tragitto. A metà luglio o metà agosto, l'armata araba raggiunse Costantinopoli e la isolò completamente per terra costruendo un doppio muro d'assedio di pietra, uno che si affacciava sulla città e uno sull'entroterra tracio, con il loro accampamento posizionato in mezzo ad essi. Secondo fonti arabe, a questo punto Leone offrì di pagare una moneta d'oro per ogni abitante della città se gli arabi avessero tolto l'assedio, ma Maslama rispose che non ci poteva essere pace con i vinti e che la futura guarnigione araba di Costantinopoli era già stata selezionata.
La flotta araba condotta da Sulayman (spesso confuso con il califfo stesso nelle fonti medievali) arrivò il 1º settembre, fissando l'ancora presso l'Hebdomon. Due giorni dopo, Sulayman portò la sua flotta nel Bosforo e i vari squadroni iniziarono a sostare nei sobborghi europei e asiatici della città: una parte salpò a sud di Calcedonia giungendo fino ai porti di Eutropio e Antemio per sorvegliare l'entrata meridionale del Bosforo, mentre il resto della flotta fu collocata nelle coste tra Galata e Kleidion, tagliando le comunicazioni della capitale bizantina con il mar Nero. Mentre la retroguardia della flotta araba, venti navi pesanti con 2.000 marinai, stava sfilando davanti alla città, il vento meridionale dapprima si fermò e poi cambiò direzione, mandandoli alla deriva verso le mura della città, dove uno squadrone bizantino li attaccò con successo con il fuoco greco; la vittoria incoraggiò i bizantini, demoralizzando gli arabi che, secondo Teofane, intendevano in origine cercare di scalare in quella stessa notte le mura marine della città. La stessa notte, Leone chiuse l'accesso al Corno d'Oro. La flotta araba divenne riluttante a scontrarsi con i bizantini e si ritirò nel porto sicuro di Sosthenion più a nord sulla costa europea del Bosforo.
L'esercito arabo era ben rifornito di provviste, ammucchiate in alti cumuli nel suo accampamento, e aveva persino portato grano da seminare e raccogliere l'anno successivo. Il fallimento del blocco navale della città da parte della flotta araba, tuttavia, significava che anche i bizantini potevano contare sui rifornimenti; inoltre, l'esercito arabo aveva già devastato i dintorni della città in Tracia durante la marcia verso Costantinopoli, e non poteva più contare su queste terre per il foraggiamento. La flotta araba e il secondo esercito arabo, che operava nei sobborghi asiatici di Costantinopoli, erano in grado di rifornire l'esercito di Maslama di provviste limitate. Mentre l'inverno stava per arrivare, furono avviate delle negoziazioni tra i due schieramenti, narrate in dettaglio dalle fonti arabe, ma completamente ignorate dai cronisti bizantini; secondo le prime, Leone continuò a fingersi amico degli arabi: stando ad un resoconto, ingannò Maslama al fine di sottrargli la maggior parte dei suoi rifornimenti di grano, mentre un altro sostiene che il generale arabo fu persuaso a bruciarli, per mostrare agli abitanti della città che essi avrebbero affrontato un assalto imminente e dunque indurli alla resa. L'inverno del 718 fu estremamente freddo: la neve coprì il terreno per più di tre mesi e lo schieramento arabo fu colpito da una carestia che costrinse i soldati a mangiare i loro cavalli, i cammelli e altro, oltre alla corteccia, alle foglie e alle radici degli alberi; addirittura sarebbero stati costretti al cannibalismo e a nutrirsi dei propri escrementi. L'esercito arabo fu devastato anche da un'epidemia che, per lo storico dei Longobardi Paolo Diacono, falcidiò addirittura 300.000 suoi membri.La situazione sembrò migliorare in primavera quando il nuovo califfo, 'Umar II (717–720), inviò due flotte in sostegno agli assedianti: 400 navi provenienti dall'Egitto sotto un comandante di nome Sufyan e 360 navi dall'Africa sotto il comando di Yazid, tutte ben rifornite di provviste e armi; al contempo, un esercito di rinforzo fu inviato, attraversando l'Asia minore, in sostegno degli assedianti. Quando le nuove flotte arrivarono nel mar di Marmara, esse si tennero a distanza dai Bizantini e dal loro fuoco greco e fissarono l'ancora sulla costa asiatica, gli Egiziani nel golfo di Nicomedia presso la moderna Tuzla e gli africani a sud di Calcedonia (a Satyros, Bryas e Kartalimen). La maggior parte dell'equipaggio delle navi arabe, tuttavia, era composto da cristiani egiziani, per cui, all'arrivo della flotta, disertarono in favore dei Bizantini; informato dagli egiziani dell'arrivo e della disposizione dei rinforzi arabi, Leone lanciò la sua flotta in un attacco contro le nuove flotte arabe: indebolite dalla defezione dei loro equipaggi e senza speranza contro il fuoco greco, le navi arabe vennero o distrutte o catturate insieme alle armi e ai rifornimenti che trasportavano. Costantinopoli era ora al sicuro da un attacco dal mare. I Bizantini, nel frattempo, ottennero un successo anche sulla terraferma: le loro truppe riuscirono a tendere un'imboscata ad un'armata araba condotta da un certo Mardasan e la annientarono sulle colline nei pressi di Sophon, a sud di Nicomedia.Costantinopoli poteva ora essere facilmente rifornita per mare e i pescatori della città ripresero le proprie attività, dato che la flotta araba non avrebbe mai più fissato le proprie ancore nei suoi pressi. Mentre soffrivano ancora per la fame e la pestilenza, gli arabi subirono una sconfitta in una grande battaglia contro i bulgari, che massacrarono, secondo Teofane, 22.000 uomini; non è ben chiaro, tuttavia, se i bulgari attaccarono l'accampamento arabo per via del loro trattato con Leone o perché gli arabi si inoltrarono in territorio bulgaro in cerca di provviste, come narrato nella siriaca Cronaca dell'846. Michele Siriaco menziona che i bulgari parteciparono all'assedio fin dall'inizio, con attacchi contro gli arabi mentre attraversavano la Tracia, ma questa testimonianza non è confermata da altre fonti.L'operazione araba era chiaramente fallita, e al califfo Umar non restò che ordinare a Maslama di togliere l'assedio: dopo tredici mesi, il 15 agosto 718 gli arabi si ritirarono. La data coincideva con la festa dell'Assunzione di Maria (la Theotókos), e fu a lei che i bizantini attribuirono i meriti della loro vittoria. Gli arabi non furono attaccati durante la ritirata, ma parte della loro flotta andò distrutta in una tempesta sul mar di Marmara mentre altre navi vennero incendiate dall'eruzione del vulcano di Santorini, con alcuni dei superstiti catturati dai bizantini; Teofane sostiene che solo cinque navi fecero ritorno in Siria. Le fonti arabe sostengono che 150.000 musulmani perirono durante la campagna, cifra che, anche se chiaramente esagerata, rende l'idea delle enormi perdite subite dagli arabi nel corso della battaglia.
A breve termine, il fallimento della spedizione indebolì lo Stato omayyade. Bernard Lewis osserva che "il suo fallimento costituì un momento grave per la potenza Umayyade. Il costo finanziario [...] della spedizione determinò un aggravamento dell'oppressione fiscale e finanziaria che aveva già suscitato pericolose opposizioni. La distruzione della flotta e dell'esercito di Siria presso le mura marittime di Costantinopoli privò il regime delle basi materiali principali della sua potenza". Il fallimento dell'assedio arabo fu un grande colpo per il potente esercito del Califfato; la flotta musulmana fu annientata e, anche se l'esercito terrestre soffrì perdite minori rispetto a quelle della flotta, si narra che ʿUmar contemplò di rinunciare alle recenti conquiste di Spagna e Transoxiana, oltre ad ipotizzare una completa evacuazione della Cilicia e degli altri territori bizantini che gli Arabi avevano occupato negli anni precedenti. Anche se i suoi consiglieri gli sconsigliarono di intraprendere azioni così drastiche, la maggior parte delle guarnigioni arabe lasciarono le fortificazioni di frontiera bizantine: in Cilicia, solo Mopsuestia rimase in mani arabe come baluardo difensivo per proteggere Antiochia, e i Bizantini recuperarono persino alcuni territori nell'Armenia occidentale per qualche tempo. Nel 719 la flotta bizantina saccheggiò la costa della Siria e incendiò il porto di Laodicea e, nel 720 o 721, i bizantini attaccarono e saccheggiarono Tinnis in Egitto. Leone recuperò inoltre il controllo della Sicilia, dove le notizie dell'assedio arabo di Costantinopoli e la convinzione nella caduta della città aveva spinto il governatore locale a nominare un imperatore, Basilio Onomagoulos; nello stesso periodo, tuttavia, Bisanzio perse ogni controllo effettivo sulla Sardegna e sulla Corsica.A parte ciò, i bizantini fallirono a sfruttare i loro successi sferrando attacchi contro gli arabi; nel 720, dopo una pausa di due anni, le incursioni arabe contro Bisanzio ripresero, anche se non più per conquista ma principalmente per fare bottino. Gli attacchi arabi si sarebbero di nuovo intensificati per i successivi due decenni, fino alla vittoria bizantina nella battaglia di Akroinon nel 740; dopo altre sconfitte militari e un'instabilità interna che culminò nella rivoluzione abbaside, l'età dell'espansione islamica giunse ormai alla fine.
Il secondo assedio arabo di Costantinopoli fu di gran lunga più pericoloso per Bisanzio del primo, in quanto era un attacco diretto e ben preparato alla capitale bizantina: nel 717–718, gli arabi provarono a tagliare fuori da ogni contatto la città, invece di limitarsi a un semplice blocco come nel 674–678. Questo rappresentò un serio tentativo del califfato di tagliare la testa dell'Impero bizantino: infatti, una volta caduta la capitale, le province rimanenti sarebbero state facili da conquistare. Il fallimento arabo fu dovuto principalmente a problemi logistici, in quanto le armate stavano operando troppo lontano dalle loro basi in Siria; la superiorità della flotta bizantina e del fuoco greco, la forza delle fortificazioni di Costantinopoli e l'abilità diplomatica di Leone III furono altri importanti fattori.A lungo termine, il fallimento dell'assedio arabo portò a un cambiamento profondo nella natura dei conflitti tra Bisanzio e il Califfato. L'obbiettivo musulmano della conquista di Costantinopoli fu abbandonato e la frontiera tra i due imperi si stabilizzò lungo la linea del Tauro e dell'Anti-Tauro, oltre i quali entrambi gli schieramenti lanciavano incursioni e controincursioni. In questa incessante guerra di frontiera, le città e le fortezze di confine cambiavano frequentemente possessore, ma la linea generale di frontiera rimase inalterata per più di due secoli, fino alle conquiste bizantine del X secolo. Per quanto riguarda i Musulmani, le incursioni stesse assunsero in carattere rituale, a dimostrazione della continuazione del jihād, simbolo del ruolo del califfo come leader della comunità musulmana.L'esito dell'assedio fu inoltre di considerevole importanza macrostorica. La sopravvivenza della capitale bizantina preservò l'Impero come baluardo contro l'espansione islamica in Europa fino al XV secolo, quando Costantinopoli cadde per opera degli ottomani. La vittoriosa difesa di Costantinopoli è stata retoricamente correlata con la battaglia di Poitiers del 732 come scontro che fermò l'espansione musulmana in Europa, come scrive lo storico militare Paul K. Davis: "Respingendo l'invasione musulmana, l'Europa rimase in mani cristiane, e nessuna seria minaccia musulmana all'Europa esistette fino al XV secolo. Questa vittoria, coincidente con la vittoria dei franchi a Tours (732), limitò l'espansione dell'Islam in occidente al mondo mediterraneo meridionale". Per la stessa ragione, lo storico John B. Bury definisce il 718 "una data ecumenica", mentre lo storico greco Spyridon Lambros paragonò l'assedio alla battaglia di Maratona e Leone III a Milziade. Conseguentemente, gli storici militari spesso includono l'assedio negli elenchi delle "battaglie decisive" nella storia universale.
Tra gli arabi, l'assedio del 717–718 divenne la più famosa delle loro spedizioni condotte contro Bisanzio: diversi resoconti sopravvivono, ma molti di essi furono redatti in epoca tarda e contengono elementi semileggendari e contraddittori. Nelle tarde leggende arabe, la sconfitta fu trasformata in vittoria: Maslama si ritirò solo dopo essere entrato simbolicamente nella capitale bizantina sul suo cavallo accompagnato da trenta cavalieri, dove Leone lo ricevette con onore e lo condusse a Hagia Sophia; dopo che Leone rese omaggio a Maslama e promise di pagargli un tributo, Maslama e le sue truppe (30.000 delle originarie 80.000 che erano partite per Costantinopoli) fecero ritorno in Siria. I resoconti sull'assedio influenzarono anche la letteratura epica araba: un assedio di Costantinopoli si trova nel racconto di ʿOmar bin al-Nuʿmān e dei suoi figli nelle Mille e una notte, mentre sia Maslama sia il califfo Sulayman appaiono in un racconto delle Cento e una notte redatte nel Maghreb. Il comandante delle guardie del corpo di Maslama, ʿAbd Allāh al-Baṭṭāl, divenne una figura celebrata nelle opere epiche arabe e turche come "Sayyid Baṭṭāl" per i successi conseguiti lungo le frontiere nel corso delle incursioni arabe dei decenni successivi; in modo similare, anche il poema epico del X secolo Dhu l-Himma, connesso al ciclo di Sayyid Baṭṭāl, fornisce un resoconto con molti elementi fantasiosi dell'assedio del 717–718.Le tarde tradizioni musulmana e bizantina hanno anche attribuito la costruzione della prima moschea di Costantinopoli, presso il praetorium della città, a Maslama; in realtà, la moschea presso il praetorium fu probabilmente edificata intorno all'860, come risultato di un'ambasceria araba giunta nella capitale in quell'anno. La tradizione ottomana attribuì sempre a Maslama l'edificazione della moschea Arap (che si trova al di fuori di Istanbul, a Galata), anche se erroneamente datò questa edificazione al 686 circa, probabilmente confondendo gli attacchi di Maslama al primo assedio arabo degli anni 670.In seguito al fallimento dei loro ripetuti tentativi di conquistare Costantinopoli, e la continua resistenza dello stato bizantino, i musulmani cominciarono a proiettare la sua cattura in un futuro molto distante, al punto che la caduta della città venne considerata come uno dei segni dell'arrivo della fine dei tempi nell'escatologia islamica.
Khalid Yahya Blankinship, The End of the Jihâd State: The Reign of Hishām ibn ʻAbd al-Malik and the Collapse of the Umayyads, Albany, New York, State University of New York Press, 1994, ISBN 0-7914-1827-8.
 E. W. Brooks, The Campaign of 716–718 from Arabic Sources, in The Journal of Hellenic Studies, XIX, The Society for the Promotion of Hellenic Studies, 1899,  pp. 19–33.
(FR) Marius Canard, Les expéditions des Arabes contre Constantinople dans l'histoire et dans la légende, in Journal Asiatique, nº 208, 1926,  pp. 61–121, ISSN 0021-762X.
 Samuel Willard Crompton, 100 Battles That Shaped World History, San Mateo, California, Bluewood Books, 1997, ISBN 978-0-912517-27-8.
 Paul K. Davis, Constantinople: August 717–15 August 718, in 100 Decisive Battles: From Ancient Times to the Present, Oxford, United Kingdom, Oxford University Press, 2001,  pp. 99–102, ISBN 0-19-514366-3.
 Nadia Maria El-Cheikh, Byzantium Viewed by the Arabs, Cambridge, Massachusetts, Harvard Center for Middle Eastern Studies, 2004, ISBN 0-932885-30-6.
 J. F. C. Fuller, A Military History of the Western World, Volume 1: From the Earliest Times to the Battle of Lepanto, New York City, New York, Da Capo Press, 1987, ISBN 978-0-306-80304-8.
(FR) Rodolphe Guilland, L'Expedition de Maslama contre Constantinople (717-718), in Études byzantines, Paris, Publications de la Faculté des Lettres et Sciences Humaines de Paris, 1959,  pp. 109–133, OCLC 603552986.
 John F. Haldon, Byzantium in the Seventh Century: The Transformation of a Culture. Revised Edition, Cambridge, United Kingdom, Cambridge University Press, 1990, ISBN 978-0-521-31917-1.
 F. W. Hasluck, LVII. The Mosques of the Arabs in Constantinople, in Christianity and Islam Under the Sultans, Volume 2, Oxford, United Kingdom, Clarendon Press, 1929,  pp. 717–735.
 G.R. Hawting, The First Dynasty of Islam: The Umayyad Caliphate AD 661–750, 2nd, London, United Kingdom and New York City, New York, Routledge, 2000, ISBN 0-415-24072-7.
 Walter E. Kaegi, Confronting Islam: Emperors versus Caliphs (641–c. 850), in Jonathan Shepard (a cura di), The Cambridge History of the Byzantine Empire c. 500–1492, Cambridge, United Kingdom, Cambridge University Press, 2008,  pp. 365–394, ISBN 978-0-521-83231-1.
 Hugh Kennedy, The Armies of the Caliphs: Military and Society in the Early Islamic State, London, United Kingdom, Routledge, 2001, ISBN 978-0-203-45853-2.
(DE) Ralph-Johannes Lilie, Die byzantinische Reaktion auf die Ausbreitung der Araber. Studien zur Strukturwandlung des byzantinischen Staates im 7. und 8. Jhd., Munich, Germany, Institut für Byzantinistik und Neugriechische Philologie der Universität München, 1976.
 Cyril Mango e Roger Scott, The Chronicle of Theophanes Confessor. Byzantine and Near Eastern History, AD 284–813, Oxford, United Kingdom, Oxford University Press, 1997, ISBN 0-19-822568-7.
 Geoffrey Regan, Battles That Changed History: Fifty Decisive Battles Spanning over 2,500 Years of Warfare, London, United Kingdom, Andre Deutsch, 2002, ISBN 978-0-233-05051-5.
 Arnold J. Toynbee, Constantine Porphyrogenitus and His World, Oxford, United Kingdom, Oxford University Press, 1973, ISBN 0-19-215253-X.
 Warren Treadgold, A History of the Byzantine State and Society, Stanford, California, Stanford University Press, 1997, ISBN 0-8047-2630-2.
 Spencer C. Tucker, Battles That Changed History: An Encyclopedia of World Conflict, Santa Barbara, California, ABC-CLIO, 2010, ISBN 978-1-59884-429-0.
 Bernard Lewis, The Arabs in History (Sixth Edition), Oxford, United Kingdom, Oxford University Press, 2002, ISBN 0-19-280310-7.
The Walls of Constantinople, AD 324–1453, Osprey Publishing, ISBN 1-84176-759-X.
Paul K. Davis, Le 100 battaglie che hanno cambiato la storia, Newton Compton Editori, ISBN 88-8289-853-9
George Ostrogorsky, Storia dell'impero bizantino, Einaudi, ISBN 978-88-06-17362-3

L'assedio di Neuss ebbe luogo tra il 1473 e il 1474 e fu uno dei primi eventi bellici indicati sotto il nome di Guerre borgognone. L'assedio di Carlo I di Borgogna alla città imperiale di Neuss non ebbe successo. L'avvicinarsi di un imponente esercito imperiale mise in fuga gli assedianti.
La ritirata borgognona venne interpretata dagli abitanti della città come un intervento miracoloso, ottenuto con le preghiere innalzate al santo protettore San Quirino di Neuss, le cui spoglie erano state traslate dalle catacombe romane quattro secoli prima ed erano custodite nella basilica della città tedesca.
L'assedio di Torino ebbe luogo nel 1706 durante la Guerra di successione spagnola.  Oltre 44.000 soldati francesi accerchiarono la cittadella di Torino fortificata difesa da circa 10.500 soldati sabaudi che combatterono strenuamente dal 14 maggio fino al 7 settembre, quando l'esercito a difesa della città comandato dal Principe Eugenio e dal duca Vittorio Amedeo II costrinse i nemici a una precipitosa ritirata.
L'assedio durò centodiciassette giorni; a conclusione della guerra, con la firma del Trattato di Utrecht del 1713 e Rastadt dell'anno successivo, Vittorio Amedeo II, duca di Savoia, divenne il primo re della sua dinastia.
Per le rilevanti dimensioni ed importanza della città (una delle pochissime capitali d'Europa cui sia mai stato posto un assedio scientificamente studiato), ebbe grande risonanza internazionale.
Alcuni storici considerano l'assedio di Torino l'evento che segna l'inizio del Risorgimento.
Nell'anno 1700 moriva, senza discendenti, Carlo II d'Asburgo re di Spagna. Già da qualche anno però le condizioni di salute del sovrano, che non erano mai state buone, erano peggiorate lasciando presagire il peggio. Le monarchie europee, ben a conoscenza della situazione, diedero inizio ad una complessa attività diplomatica sulla successione.
In particolare si mobilitarono Luigi XIV di Francia della dinastia dei Borbone di Francia, e l'imperatore Leopoldo I, della dinastia degli Asburgo: il primo, perché aveva sposato Maria Teresa, figlia di primo letto di Filippo IV di Spagna e sorellastra di Carlo, ed il secondo perché aveva sposato Margherita Teresa, sorella di Carlo, ovverosia figlia di secondo letto di Filippo IV.
In realtà la posta in gioco era il controllo della Spagna e dei suoi possedimenti in Europa ed oltre Atlantico. Inoltre gli Asburgo d'Austria avanzavano pretese in quanto appartenenti alla stessa dinastia fino ad allora regnante in Spagna.
Indeciso sul da farsi, Carlo II chiese consiglio al Pontefice, il quale, onde evitare che con la Spagna nelle mani degli Asburgo si ricreasse la stessa concentrazione di potere che circa due secoli prima si era verificata con Carlo V, pensò bene di consigliare il sovrano spagnolo a designare come suo successore un francese. Carlo II accettò il consiglio e designò quale suo successore Filippo di Borbone, nipote di Luigi XIV.
All'apertura del testamento era inevitabile che scoppiasse il conflitto, poiché la nuova alleanza Spagna-Francia era destinata a sovvertire gli equilibri europei. Il conflitto che seguì è noto come Guerra di Successione Spagnola e si protrasse per oltre dieci anni, concludendosi con i trattati di Utrecht (1713) e di Rastadt (1714).
Il conflitto vide schierati da una parte l'Inghilterra, l'Impero Asburgico, il Portogallo, la Danimarca e i Paesi Bassi; dall'altra la Francia e la Spagna, la quale aveva accettato il nuovo re Borbone. Il Ducato di Savoia si trovava tra la Francia ed il milanese, che era nelle mani della Spagna e costituiva il naturale corridoio di collegamento tra i due alleati, per cui Luigi XIV quasi impose al duca Vittorio Amedeo II l'alleanza con i franco-ispanici per evidenti esigenze strategiche.
Vittorio Amedeo II, sostenuto dal cugino Eugenio di Savoia-Carignano, conte di Soissons e gran condottiero delle truppe imperiali, ebbe l'intuizione che questa volta la partita principale tra la Francia e l'Impero si giocasse in Italia e non più nelle Fiandre o in Lorena. Sulla base di questo convincimento strinse alleanza con gli Asburgo, gli unici che, in caso di esito vittorioso del conflitto, potevano garantire la completa indipendenza dello Stato sabaudo.
Infatti un'alleanza con la Francia, in caso di vittoria di quest'ultima, non avrebbe fatto altro che accentuare lo stato di sudditanza dei Savoia, che durava da circa un secolo, mentre l'Imperatore prometteva il Monferrato, parte della Lomellina e della Valsesia, il Vigevanasco e una parte della provincia di Novara. Fu una scelta abile, intelligente ma anche rischiosa, perché in caso di sconfitta lo Stato Sabaudo sarebbe stato annientato e spazzato via unitamente alla sua dinastia.
La scelta di campo effettuata da Vittorio Amedeo II di Savoia nell'autunno del 1703 (Trattato di Torino) indusse Luigi XIV ad avviare le operazioni belliche che ebbero come teatro prima la Savoia e poi il Piemonte.
Strette tra due fuochi (a ovest la Francia e ad est l'esercito spagnolo che controllava la Lombardia), le terre sabaude vennero circondate e attaccate da tre eserciti; perdute Susa, Vercelli, Chivasso, Ivrea e Nizza (1704), a resistere rimaneva solo la Cittadella di Torino, fortificazione fatta erigere dal duca Emanuele Filiberto I di Savoia circa centoquarant'anni prima, ovvero intorno alla metà del XVI secolo.
Importante fu il ruolo delle gallerie di contromina, scavate al di sotto degli spalti della cittadella, nelle quali la compagnia minatori del battaglione d'artiglieria, formata da 2 ufficiali, 2 sergenti, 3 caporali e 46 minatori con, in appoggio, 350 manovali (addetti agli scavi) e 6 sorveglianti, garantiva il controllo del sottosuolo e la collocazione delle cariche di esplosivo destinate a rovinare i lavori degli assedianti. La profondità delle gallerie, disposte su due livelli, raggiungeva quasi i quattordici metri, poco al di sopra delle acque di falda.
All'interno della cittadella rivestiva particolare importanza il cisternone, un edificio circolare situato al centro della piazza d'armi. Questo pozzo assicurò per tutto il periodo una costante riserva d'acqua che prendeva rifornimento dalla falda freatica sottostante, aspetto di non poco conto in una situazione di assedio. Il suo diametro misurava ben 20 metri, emergeva di due piani da terra per poi scendere di 22 metri fino alla falda raggiungibile con una ampia rampa elicoidale, la sua concezione non ebbe uguali in nessun'altra fortezza europea.
I cittadini seppero premunirsi attentamente per l'assedio. I viveri venivano forniti dalle scorte accumulate, dai piccoli orti cittadini o ancora da Porta Po; l'acqua veniva dai pozzi. Per l'approvvigionamento del cibo un ruolo fondamentale lo svolsero le cascine della pianura torinese (specie a Vanchiglia).
Fu da agosto che la situazione iniziò a peggiorare, quando i francesi chiusero le strade di campagna e intercettarono i rifornimenti di munizioni che giungevano via fiume. Il comune decise di aiutare gli affamati ma, insieme alle altre spese di guerra, l'assedio veniva a costare 450.000 lire al mese (una lira corrispondeva al salario giornaliero di un artigiano), somma ingentissima.
Il comune dovette vendere terre e contrarre debiti per trovare i soldi. Il timore delle bombe, che bersagliavano la città, fece apporre sulle porte delle case l'effigie della Consolata, sperando nella protezione della vergine. Anche i reggimenti cattolici e luterani portavano sul cappello l'immagine di Maria.
Fu proprio il frequente impiego, da parte dei francesi, delle bombe incendiarie (le cosiddette boulets-rouges) a mietere più vittime tra la popolazione civile. Si calcola che nel periodo dell'assedio, le truppe franco-spagnole lanciarono sulla città di Torino 95.000 palle di cannone, 21.000 bombe e 27.700 granate.
L'ordine pubblico in città fu garantito dalla costante presenza della milizia e della polizia, a cui furono assegnati numerosi compiti. Per prima cosa erano incaricati di sovraintendere a tutto il sistema di spegnimento dei frequenti incendi che si sviluppavano a seguito degli attacchi del nemico e alla repressione dei tentativi di sciacallaggio. Particolare attenzione era data anche al controllo degli stranieri in città, che per entrare dovevano registrarsi e deporre qualsiasi arma eccetto la spada.
La difesa sotterranea di fortezze e castelli, utilizzata fin dai tempi più remoti, conobbe nuovo impulso e sistematizzazione dopo la caduta di Famagosta, nel 1571 e, soprattutto, dopo il lungo assedio di Candia, concluso nel 1689, operazioni condotte dalle forze ottomane che fecero largo ricorso agli attacchi sotterranei.
Già nel 1572 Emanuele Filiberto ordinava la costruzione della casamatta denominata Pastiss, dotata di una propria galleria di contromina, per difendere il bastione San Lazzaro della Cittadella. Tuttavia solo nei mesi precedenti l'attacco francese del 1706 fu effettivamente realizzato, sotto gli spalti e le opere principali della cittadella e delle difese urbane, un esteso e capillare sistema di contromina, progettato da Antonio Bertola.
Come già ricordato, per gli approvvigionamenti idrici la Cittadella era dotata del Cisternone, un enorme pozzo (la cui forma ricordava quello di San Patrizio) grazie al quale la piazzaforte militare si poteva dire dotata di una fonte d'acqua praticamente perenne. Queste misure belliche, che si erano andate ingrandendo negli anni, avevano reso Torino una città tra le meglio difese d'Europa.
Già nell'agosto del 1705 gli eserciti franco-spagnoli erano pronti ad attaccare Torino, appostati in prossimità della Cittadella, ma il comandante - il generale Duca de la Feuillade - ritenne che gli uomini a disposizione fossero ancora troppo pochi e preferì aspettare i rinforzi.
Questa scelta si rivelò un errore, perché diede modo alla città di fortificarsi ulteriormente fino alla collina e di stringersi nel contempo attorno alla propria Cittadella in vista di un lungo assedio.
Il lavoro di fortificazione della Cittadella durò per tutto l'inverno a cavallo tra il 1705 e il 1706 e vi contribuì gran parte della popolazione cittadina. I lavori principali consistettero nella costruzione dello spalto intorno alla piazzaforte, che permetteva una migliore sicurezza per i fucilieri. Fu realizzata, inoltre, un'intensa e fitta rete di cunicoli e gallerie che non aveva uguali in nessun'altra piazzaforte europea dell'epoca. I lavori furono pianificati dall'avvocato Antonio Bertola che, lasciata l'attività forense, venne messo a capo degli ingegneri militari sabaudi.
Per prepararsi all'imminente assedio, le autorità cittadine istituirono il presidio della piazzaforte torinese che comprendeva oltre 10.000 uomini divisi in 14 battaglioni imperiali e 14 battaglioni piemontesi, reparti di cavalleria, cannonieri e minatori.
Ebbe inizio il 14 maggio quando le truppe franco-spagnole (composte ora da oltre quarantamila uomini) si appostarono strategicamente di fronte alla fortezza. Due giorni prima, il 12 maggio alle ore 10:15, un'eclissi totale di sole aveva oscurato la volta celeste, facendo risaltare la Costellazione del Toro. Il Sole era per antonomasia il simbolo di Luigi XIV e questo avvenimento diede grande slancio agli animi dei torinesi, che si immaginarono una facile vittoria.
L'avvenimento astronomico è ricordato da alcuni versi del poemetto in lingua piemontese L'Arpa Discordata, scritto negli anni successivi all'assedio:
Il maresciallo di Francia Sébastien Le Prestre de Vauban, esperto ideatore di tecniche d'assedio, avrebbe preferito un attacco laterale alla città, ritenendo la fitta rete di gallerie di contromina predisposte dagli assediati un ostacolo insidioso; ma de La Feuillade lo disattese facendo predisporre da quarantotto ingegneri militari lo scavo di numerose linee di trincea. 
Il Maresciallo Vauban non partecipò fisicamente all'assedio di Torino, pur interessandosene personalmente. Nel 1705 era stato incaricato da Luigi XIV di stendere un progetto per la conquista della città, che egli sapeva molto ben difesa. Nel luglio del 1706 si trovava a Dunkerque, da dove scrisse il giorno 23 una lettera di disapprovazione dell'approccio deciso dall'assediante generale La Feuillade. La sua partecipazione, a parte il progetto dell'anno precedente, fu quindi una partecipazione per corrispondenza. Quello che per Vauban era un pericoloso "cavillo delle mine" si rivelerà infatti fatale.
Dal canto loro, gli assediati, sostenuti dalla popolazione (che partecipò direttamente alla battaglia) e forti della fitta rete di gallerie tanto temute da Vauban, infersero numerose perdite all'esercito nemico. La battaglia andò avanti per tutta l'estate del 1706.
L'8 giugno il duca della Feuillade mandò un messaggero a Vittorio Amedeo, nel quale veniva offerta la possibilità al duca di uscire liberamente da Torino per fuggire dalle bombe. Il Re Luigi aveva dato ordine che non si mettesse a repentaglio la vita del sovrano nemico, ma questi rifiutò anche di comunicare l'ubicazione dei suoi appartamenti, affinché non venissero bombardati: «Il mio alloggio è là dove la battaglia è più furiosa», avrebbe risposto.
Comunque, il duca non aveva intenzione di rimanere in città per molto: il 17 giugno Vittorio Amedeo II lasciò Torino alla testa di 4000 cavalieri dando vita ad una lunga serie di azioni di guerriglia nel basso Piemonte che avevano lo scopo di distogliere il maggior numero possibile di truppe dall'assedio della capitale. Effettivamente La Feuillade, lasciato il comando delle operazioni di assedio al generale Chamarande, si lanciò al suo inseguimento con quasi 10.000 uomini, fino a quando il duca di Savoia si rifugiò nelle valli occupate dai valdesi. Ritenuti eccessivi i rischi di ingaggiare il nemico in un territorio ostile e ben conosciuto da esso, il duca de la Feuillade fece ritorno al campo dinnanzi a Torino il 20 luglio.
A seguito della sortita del duca da Torino il comando della piazza militare era passato al generale imperiale Virich von Daun, stretto collaboratore del principe Eugenio. Le operazioni d'assedio andarono comunque avanti portando gli assedianti a ridosso della mezzaluna del Soccorso che proteggeva uno degli accessi alla Cittadella. Nel frattempo la città veniva sottoposta ad un durissimo e continuo bombardamento di artiglieria.
Ben presto in città, in seguito al blocco totale degli approvvigionamenti dall'esterno, cominciò a scarseggiare la polvere nera ed entro breve l'artiglieria piemontese dovette limitare il tiro per non consumarne troppa.
Tra i principali obiettivi dei francesi vi fu lo scovare l'ingresso di un cunicolo per potervi penetrare in massa. L'operazione non si rivelò facile: tra il 13 e il 14 agosto venne scoperta un'entrata, e gli assedianti vi penetrarono dopo ingenti perdite. Sembrava già tutto perduto, ma i piemontesi ricorsero a far esplodere il cunicolo, seppellendo i nemici.
Dieci giorni dopo i francesi si lanciarono in un attacco sanguinosissimo alla Mezzaluna di Soccorso, forti di 38 compagnie di granatieri. I piemontesi si difendevano utilizzando anche materiale infiammabile. Alla fine, la vittoria fu dei torinesi, che costrinsero i nemici a ritirarsi ancora, ma sul campo erano rimasti oltre 400 vittime dalla sola parte sabauda.
È a questo punto che si colloca il celebre episodio di Pietro Micca, che sacrificò la propria vita per frenare l'ennesimo attacco francese nelle gallerie sotterranee. La situazione sembrava destinata a precipitare per i piemontesi, tant'è che il duca d'Orléans, capitano dell'esercito di Luigi XIV, era arrivato a Torino e voleva darle il colpo di grazia.
Gli assedianti però sapevano che il tempo a loro disposizione era poco, in quanto da maggio il cugino del Duca, il Principe Eugenio di Savoia, comandante in capo delle truppe imperiali, dopo alcuni scontri vittoriosi contro i franco-spagnoli, stava marciando alla testa di un'armata di soccorso composta da circa 20.000 uomini alla volta di Torino.
Quando a fine agosto l'armata imperiale si trovava già in Piemonte, il Principe Eugenio alla testa dell'avanguardia giunse a Villastellone, nei pressi della capitale sabauda. Lì fece accampare i suoi soldati esausti e andò ad incontrare il cugino Vittorio Amedeo nella notte del 29..
Il 2 settembre i due Savoia salirono sulla collina di Superga, da cui si domina l'intera città, per studiare la tattica di controffensiva e decisero di aggirare il nemico impiegando il grosso dell'esercito ed una parte della cavalleria verso la zona nord-ovest della città, la più vulnerabile, anche se ciò comportava un grosso rischio per la vicinanza delle linee francesi.
Questi, da parte loro, non potevano fare altro che cercare febbrilmente di rinchiudersi nelle loro stesse trincee; l'arrivo di un contingente di soccorso di tali proporzioni li coglieva chiaramente impreparati. Eugenio si espresse in modo sprezzante:
Il 5 settembre a Pianezza fu intercettato dalla cavalleria imperiale uno dei convogli diretto al campo francese. Grazie a Maria Bricca fu possibile introdursi lì dentro da un passaggio segreto. Si trattò di un importantissimo successo strategico da parte del principe Eugenio di Savoia; i francesi avrebbero combattuto con le munizioni razionate.
Il 6 settembre la manovra di aggiramento portò le truppe sabaude a posizionarsi fra i fiumi Dora Riparia e Stura di Lanzo. Lo scontro finale iniziò il 7 settembre quando le forze austro-piemontesi si disposero sull'intero fronte e respinsero ogni tentativo di controffensiva dei franco-ispanici.
Il piano del principe Eugenio prevedeva lo sfondamento dell'ala destra francese, da effettuarsi tramite le disciplinate fanterie prussiane del principe Leopoldo I di Anhalt-Dessau. L'attacco, su questo lato, fu particolarmente sanguinoso, e solo al quarto tentativo i prussiani riuscirono a vincere la resistenza francese. In particolare il reggimento La Marine, che difendeva l'estrema destra francese, si ritrovò senza più munizioni nel bel mezzo dell'attacco decisivo e, senza rinforzi e rifornimenti disponibili, andò in rotta.
A questo punto, dopo aver respinto il contrattacco della cavalleria dell'Orléans, la vittoria era solo una questione di tempo. La cavalleria imperiale fu riorganizzata dal principe Eugenio per distruggere definitivamente quella avversaria, attacco al quale partecipò anche Vittorio Amedeo II. Numericamente inferiori, i francesi furono costretti alla fuga verso i ponti di Po, abbandonando al proprio destino l'ala sinistra.
Le forze imperiali del centro e dell'ala destra avevano il compito di tenere impegnate le truppe francesi contrapposte. Un tentativo di attacco riuscì a portare alla rottura temporanea del fronte dell'Orléans, il quale si vide costretto ad intervenire con parte della cavalleria per chiudere la falla. In questa azione fu ferito e il Marsin venne colpito a morte. Lucento, potentemente fortificato e difeso da due dei migliori reggimenti francesi, Piemont e Normandie, non venne mai occupato da un assalto, ma fu abbandonato dai difensori, dopo aver coperto la ritirata dei reparti che coprivano il centro e la sinistra francese.
I francesi avevano perduto circa 6.000 uomini, contro i 3.000 austro-piemontesi. Nei giorni seguenti, quasi 7.700 francesi caddero ancora negli scontri con i sabaudi o per le ferite riportate.
Vittorio Amedeo II e il principe Eugenio di Savoia entrarono nella città ormai liberata da Porta Palazzo e si recarono al Duomo per assistere ad un Te Deum di ringraziamento. Sulla collina di Superga, a ricordo della vittoria, venne fatta costruire dai Savoia l'omonima Basilica nella quale tuttora, ogni 7 settembre, viene celebrato un Te Deum.
Il battaglione di artiglieria che si occupò della difesa della città sabauda fu istituito nel 1696 e comprendeva 6 compagnie con 300 cannonieri. All'inizio dell'assedio, il battaglione si rivelò però insufficiente per la gestione di tutte le armi a disposizione e dovette essere integrato con 200 "Cavalieri" provenienti dal reggimento "Piemonte Reale Cavalleria". Altrettanti uomini di "Piemonte Reale" e 700 cavalieri germanici furono invece disposti ad ottemperare ai lavori notturni di riparazione dei danni dell'artiglieria nemica.
Ognuna delle 6 compagnie di artiglieria sabaude era composta da 36 soldati dei quali 4 bombisti, 1 tamburo, 2 sergenti e 2 caporali. Una compagnia era, inoltre, dedicata alle maestranze e una ai minatori. Il battaglione disponeva di un cappellano e di un chirurgo. I soldati dell'artiglieria indossavano veste e calzoni azzurri e cappello a tricorno nero.
Per quanto riguarda le armi, un inventario del 1706, elenca le seguenti bocche da fuoco portatili immagazzinate nell'Armeria dell'Arsenale della Cittadella:
272 casse di palle per moschetti, 200 casse di palle di piombo per fucili, 3 casse di palle per carabine rigate.Per soddisfare le esigenze di armamento vennero approntate nuove fucine che affiancavano la fonderia dell'Arsenale Torinese.
La fanteria piemontese era invece inquadrata in 10 reggimenti, a cui si aggiungevano quelli mercenari provenienti perlopiù dalla Francia (volontari protestanti della Provenza e del Midi) e dalla Svizzera. L'equipaggiamento di un soldato di fanteria sabaudo era costituito da un cinturone munito di fibbia a cui era appesa la spada dotata di elsa di ottone, una baionetta, una gibassiera collocata sul fianco destro e un polverino. I granatieri al posto della gibassiera avevano la granatiera e invece della spada un sabro.
Della struttura e della quantità delle armate francesi non si hanno molte notizie. Il numero delle artiglierie franco-spagnole è ignoto, ma si stima con ragionevole approssimazione, che la formidable artillerie degli assedianti potesse contare circa 250 cannoni e 60 mortai.
I francesi, inoltre, facevano largo uso delle cosiddette boulets-rouges, delle palle incendiarie realizzate in ghisa piena che venivano arroventate sui carboni ardenti e poi scagliate nei punti più sensibili agli incendi della città assediata.
In ricordo della battaglia, che così profondamente segnò la futura storia piemontese, vennero lasciati dei pilastrini recanti incisa la data 1706 e l'effigie della Madonna della Consolata (poiché il santuario della Consolata non venne, quasi miracolosamente, danneggiato dalle bombe). Essi furono dislocati nei punti ove lo scontro fu più cruento, e ancora oggi si possono individuare.
Sempre per ricordare la battaglia, un futuro quartiere torinese venne battezzato con il nome di Borgata Vittoria e lì vi fu costruita una chiesa intitolata a Maria. Inoltre, nel centro cittadino, sono presenti numerose vie che ricordano, coi loro nomi, personaggi che si distinsero nella battaglia: da via Pietro Micca a via Vittorio Amedeo II.
Grandi manifestazioni vennero organizzate per celebrare il bicentenario e il tricentenario della Battaglia: nel 1906, in una Torino ormai divenuta capo industriale d'Italia, l'incarico di commemorare l'episodio bellico venne affidato a Tommaso Villa, sotto il patrocinio del sindaco della città, Secondo Frola. Per l'occasione, vennero organizzati convegni di carattere storico, pubblicati volumi, inaugurati monumenti (tra cui si ricorda quello di Leonardo Bistolfi, davanti alla chiesa della Madonna di Campagna, poi distrutto dai bombardamenti alleati nella II guerra mondiale). La grande attenzione posta intorno all'evento portò a dichiarare, il 25 agosto dello stesso anno, la casa natale di Pietro Micca, a Sagliano, quale Patrimonio nazionale. 
In occasione del terzo centenario, nel 2006, la battaglia venne riproposta attraverso una grande ricostruzione storica, grazie all'intervento di figuranti provenienti dalle associazioni storiche di mezza Europa: a ricordo dell'evento, una mostra tematica venne lasciata fruibile al pubblico nel Maschio della Cittadella di Torino.
Attorno all'assedio di Torino e ai suoi maggiori protagonisti (il Principe Eugenio di Savoia, Vittorio Amedeo II, Pietro Micca) è fiorita sin dal Settecento una vasta e costante produzione bibliografica, includente anche opere di grandissimo pregio collezionistico, come quelle, ad esempio, riguardanti le battaglie eugeniane corredate da tavole preziose e ricercate pure singolarmente.
Il tricentenario, celebrato con notevole intensità di iniziative nel corso del 2006/2007, attraverso l'opera dell'Associazione Torino 1706-2006 (costituita non da soggetti privati ma da circa cinquanta associazioni, istituti culturali, centri di studi e sostenuta dal Comune di Torino, dalla Regione Piemonte, dalla Compagnia di San Paolo e da collaborazioni con altri enti) annovera tra i suoi lasciti durevoli pure un ampio e rilevante aggiornamento della bibliografia sugli eventi legati alla Guerra di successione di Spagna in merito alla quale pare opportuno offrire, a fianco di altre opere anteriori, un quadro dettagliato.
Guido Amoretti, Il ducato di Savoia dal 1559 al 1713, D.Piazza, 1985, ISBN 978-88-7241-553-5. ISBN non esistente
 Guido Amoretti, La verità storica su Pietro Micca – Dopo il ritrovamento della scala esplosa (1958 – 1959), VII Edizione, maggio 1996. ISBN non esistente
 Guido Amoretti, Piergiuseppe Menietti, Torino 1706. Cronache e memorie della città assediata, Torino, Il Punto Edizioni, 2005, ISBN 978-88-88552-22-4.
 Clemente Assum, L'assedio di Torino (maggio-settembre 1706) e la battaglia di Torino (7 settembre 1706), Torino, A. Giani, 1926. ISBN non esistente
 Alessandro Barbero, Il Ducato di Savoia, Amministrazione e corte di uno Stato franco-italiano, Roma-Bari, Laterza, 2002, ISBN 88-420-6708-3.
 Giovanni Cerino Badone (a cura di), 1706. Le Aquile e i Gigli. Una storia mai scritta, Torino, Omega Edizioni, 2007, ISBN 88-7241-512-8.
 Paolo Bevilacqua, Fabrizio Zannoni, Mastri da muro e piccapietre al servizio del Duca. Cronaca della costruzione delle gallerie che salvarono Torino, Torino, Giancarlo Zedde Editore, 2006, ISBN 978-88-88849-16-4.
 Claudia Bocca, Gli assedi di Torino : i conflitti armati che hanno cambiato la storia della prima capitale d'Italia, Newton Compton Editori, 2005, ISBN 88-541-0549-X.
 Roberto Sandri Giachino, Giancarlo Melano, Gustavo Mola di Nomaglio (a cura di), Torino 1706: l'alba di un regno. Una mostra evento per ricordare - catalogo della mostra (Torino, Maschio della Cittadella - Museo Civico Pietro Micca, 7 settembre 2006 - 3 giugno 2007), Torino, Il Punto Edizioni - Associazione Torino 1706-2006,  pp. 322, ISBN 978-88-88552-35-4.
 Fabio Galvano, L'assedio - Torino 1706, Torino, Utet Libreria, 2005, ISBN 978-88-6008-005-9.
 Dario Gariglio, 1706, l'Assedio di Torino, Torino, Blu Edizioni, ISBN 88-7904-008-1.
(FR) Gabriel Mengin, Relation du Siége de Turin en 1706, Rédigée d'après des documens origineaux inédits, Parigi, Imprimerie Royale, 1832. ISBN non esistente
 Pier Massimo Prosio, Il ricordo, in Torino 1706: l'alba di un regno, Torino, Il Punto Edizioni, 2006,  pp. 285-293, ISBN 978-88-88552-35-4.
 Maria Luisa Moncassoli Tibone, 1706-2006 La battaglia di Torino – memorie ritrovate, Torino, L'artistica Editrice, 2006, SBN IT\ICCU\TO0\1542627.
 Lucia Carle, Antoinette Fauve Chamoux (a cura di), Situazioni d'assedio (atti del convegno tenuto a Montalcino, 7-10 luglio 1999, Firenze, Pagnini e Martinelli Editori, 1999, ISBN 88-8251-116-2.
Gustavo Mola di Nomaglio, Roberto Sandri Giachino; Giancarlo Melano; Piergiuseppe Menietti, Associazione Torino 1706-2006, Torino 1706. Memorie e attualità dell'Assedio di Torino del 1706 tra spirito europeo e identità regionale, Atti del Convegno, Torino 29-30 settembre 2006, Torino, Centro Studi Piemontesi, 2006.
 Marco Anibaldi Ranco, Cartografia numerica delle opere di difesa e assedio di Torino del 1706 georeferenziata sella cartografia tecnica regionale al I0.000, Torino 1706. Memorie e attualità dell'Assedio di Torino del 1706...,  pp. 279-284.
 Fabrizio Antonielli d’Oulx, Maria Luisa Reviglio della Veneria, Cenni sugli ordini reali e militari francesi, sabaudi e imperiali dell’assedio di Torino, Torino 1706. Memorie e attualità dell'Assedio di Torino del 1706...,  pp. 253-272.
 Giuseppe Balbiano d’Aramengo, L’assedio di Torino nei documenti di Giuseppe Maria Solaro della Margarita, Torino 1706. Memorie e attualità dell'Assedio di Torino del 1706...,  pp. 677-678.
 Silvio Bertotto, Torino 1706: luci sull’assedio dagli archivi comunali e parrocchiali del Torinese, Torino 1706. Memorie e attualità dell'Assedio di Torino del 1706...,  pp. 363-387.
 Paolo Bevilacqua, Fabrizio Zannoni, Le “gallerie di Emanuele Filiberto”. Breve storia di un luogo comune, Torino 1706. Memorie e attualità dell'Assedio di Torino del 1706...,  pp. 291-336.
 Adriana Bevione, I luoghi della città tra storia, esplorazione e scoperta, Torino 1706. Memorie e attualità dell'Assedio di Torino del 1706...,  pp. 941-944.
 Claudia Bocca, 1706, da Torino all’Europa. Una proposta didattica, Torino 1706. Memorie e attualità dell'Assedio di Torino del 1706...,  pp. 931-936.
 Massimo Boccaletti, Salvate la Sindone!, Torino 1706. Memorie e attualità dell'Assedio di Torino del 1706...,  pp. 909-910.
 Daniele Bolognini, Elvio Ciferri, L’assedio di Torino negli scritti di Serafina Brunelli, Torino 1706. Memorie e attualità dell'Assedio di Torino del 1706...,  pp. 887-907.
 Giovanni Bonino, Repertorio di musiche del tempo di Luigi XIV in uso presso unità militari partecipanti (sui due fronti) all’assedio e alla battaglia di Torino del 1706, Torino 1706. Memorie e attualità dell'Assedio di Torino del 1706...,  pp. 273-278.
 Davide Bosso, L’occupazione francese di Chivasso, luglio 1705 – settembre 1706, Torino 1706. Memorie e attualità dell'Assedio di Torino del 1706...,  pp. 425-442.
 Nadia Calascibetta, Il beato Sebastiano Valfrè: un percorso iconografico attraverso i secoli, Torino 1706. Memorie e attualità dell'Assedio di Torino del 1706...,  pp. 879-885.
 Carmelitane Scalze di Moncalieri, Nel cuore della città assediata, una seminatrice di speranza, Torino 1706. Memorie e attualità dell'Assedio di Torino del 1706...,  pp. 861-878.
 Alberto Casirati, Vittorio Amedeo II, il “Grande Re”. Gli albori d’Italia in un regno lungo e difficile nell’Europa del XVIII secolo, Torino 1706. Memorie e attualità dell'Assedio di Torino del 1706...,  pp. 7-16.
 Maria Bricca tra storia e leggenda, Torino 1706. Memorie e attualità dell'Assedio di Torino del 1706...,  pp. 607-614.
 Piero Cazzola, Due assedi, due vittorie: Torino 1706 – Poltava 1709. Un Duca diventa Re – uno zar imperatore, Torino 1706. Memorie e attualità dell'Assedio di Torino del 1706...,  pp. 161-166.
 Giovanni Cerino Badone, 7 settembre 1706: l’alba di un impero, Torino 1706. Memorie e attualità dell'Assedio di Torino del 1706...,  pp. 125-141.
 Tiziana Chiara, Presentazione del progetto “Sulle orme di...", Torino 1706. Memorie e attualità dell'Assedio di Torino del 1706...,  pp. 937-939.
 Arabella Cifani, Franco Monetti, Novità per Luigi Prinotto (1685 circa – 1780), autore della scrivania con la Battaglia di Torino per Carlo Emanuele III di Savoia, Torino 1706. Memorie e attualità dell'Assedio di Torino del 1706...,  pp. 801-830.
 Alfonso Cipolla, Giovanni Moretti, Diroccata con apoteosi. Il mito di Pietro Micca attraverso il teatro, Torino 1706. Memorie e attualità dell'Assedio di Torino del 1706...,  pp. 549-557.
 Mario Coda, I Micca: una famiglia del ceto popolare entrata nella storia grazie all’eroismo di Pietro Micca, Torino 1706. Memorie e attualità dell'Assedio di Torino del 1706...,  pp. 487-525.
 Fabrizio Corrado, Due dipinti di battaglie a confronto in Palazzo Reale, Torino 1706. Memorie e attualità dell'Assedio di Torino del 1706...,  pp. 831-838.
 Cornelia Diekamp, La galleria del principe Eugenio di Savoia nel Belvedere Superiore a Vienna. Storia e ricostruzione, Torino 1706. Memorie e attualità dell'Assedio di Torino del 1706...,  pp. 741-799.
 Claudio Di Lascio, Il destino di un cadetto. Giuseppe Amico di Castellalfero dall’arte della guerra a fautore delle arti, Torino 1706. Memorie e attualità dell'Assedio di Torino del 1706...,  pp. 713-732.
 Alessandro Gaido, Pietro Micca e l'assedio di Torino nel cinema, Torino 1706. Memorie e attualità dell'Assedio di Torino del 1706...,  pp. 559-564.
 Enrico Genta Ternavisio, Cenni sull’attività politica e diplomatica tra Sei e Settecento, Torino 1706. Memorie e attualità dell'Assedio di Torino del 1706...,  pp. 23-25.
 Nicola Ghietti, Carmagnola 1706: riflessi della guerra su una città di provincia vicina alla capitale, Torino 1706. Memorie e attualità dell'Assedio di Torino del 1706...,  pp. 473-478.
 Bruno Guglielmotto-Ravet, In soccorso del Duca. Lettere inedite del principe Eugenio pubblicate da Luigi Cibrario, Torino 1706. Memorie e attualità dell'Assedio di Torino del 1706...,  pp. 143-159.
 Paul Guichonnet, La Savoia e la Guerra di successione Spagnola (1703-1713), Torino 1706. Memorie e attualità dell'Assedio di Torino del 1706...,  pp. 27-35.
 Guglielmo Guidobono Cavalchini, 1706: prima e dopo Torino. Il Principe Eugenio, Torino 1706. Memorie e attualità dell'Assedio di Torino del 1706...,  pp. 389-398.
 Giancarlo Libert, Gli Olivero e l'assedio del 1706: vicende di una famiglia e delle soprietà, Torino 1706. Memorie e attualità dell'Assedio di Torino del 1706...,  pp. 337-348.
 Alberico Lo Faso di Serradifalco, Il ruolo della nobilità piemontese nelle campagne di guerra 1703-1706, Torino 1706. Memorie e attualità dell'Assedio di Torino del 1706...,  pp. 615-664.
 Giorgio M. Lombardi, Potenze statiche e potenze dinamiche a confronto tra l'assedio di Torino e la politica “italiana” dei Savoia, Torino 1706. Memorie e attualità dell'Assedio di Torino del 1706...,  pp. 3-6.
 Damiano Lombardo, Pietro Micca nell'attualità del 2000, Torino 1706. Memorie e attualità dell'Assedio di Torino del 1706...,  pp. 589-591.
 Alberto Lupano, 1706: i Savoia a Casale, Torino 1706. Memorie e attualità dell'Assedio di Torino del 1706...,  pp. 411-424.
 Maurizio Lupo, Spade e sabri dell'armata di Vittorio Amedeo II di Savoia, Torino 1706. Memorie e attualità dell'Assedio di Torino del 1706...,  pp. 235-251.
 Vittorio Marchis, Saperi materiali senza cortine né frontiere, all'alba del Regno di Sardegna, Torino 1706. Memorie e attualità dell'Assedio di Torino del 1706...,  pp. 99-110.Gian Giorgio Massara, Le cascine sono occupate; bruciano a centinaia i casini e le ville, in: Torino 1706. Memorie e attualità dell'Assedio di Torino del 1706... (v.), pp. 349–358.
Peter John Mazzoglio – Marco Anibaldi Ranco, Sussistenze dell'assedio di Torino del 1706. Edifici e tracce delle opere di difesa e di assedio ancora esistenti nel territorio torinese, in: Torino 1706. Memorie e attualità dell'Assedio di Torino del 1706... (v.), pp. 285–289.
Giancarlo Melano, La manutenzione della memoria, in: Torino 1706. Memorie e attualità dell'Assedio di Torino del 1706... (v.), pp. XXVII-XXXI.
Piergiuseppe Menietti, Dare un volto all'eroe. L'iconografia di Pietro Micca tra invenzione e celebrazione, in: Torino 1706. Memorie e attualità dell'Assedio di Torino del 1706... (v.), pp. 527–548.
Aldo A. Mola, Il bicentenario della vittoria di Torino: parabola dell'unione tra principe e nazione e convergenza tra liberali e cattolici. L'azione di Efisio Giglio Tos, in: Torino 1706. Memorie e attualità dell'Assedio di Torino del 1706... (v.), pp. 181–185.
Gustavo Mola di Nomaglio, 1706: Torino assediata e soccorsa dall'Impero. Terzo millennio: chi soccorrerà l'Europa sotto assedio?, in Torino 1706. Memorie e attualità dell'Assedio di Torino del 1706... (v.), pp. XXXIII-XLIV.
Maria Luisa Moncassoli Tibone, 1706-1906-2006. memorie ritrovate, in: Torino 1706. Memorie e attualità dell'Assedio di Torino del 1706... (v.), pp. 479–483.
Roberto Nasi, Vittorio Amedeo II e le azioni della cavalleria durante l'assedio di Torino del 1706, in: Torino 1706. Memorie e attualità dell'Assedio di Torino del 1706... (v.), pp. 399–410.
Mario Ogliaro, Un'eclissi per il Re Sole: ambiguità diplomatiche e intrighi delle corti europee alla vigilia dell'assedio di Torino del 1706, in: Torino 1706. Memorie e attualità dell'Assedio di Torino del 1706... (v.), pp. 37–91.
Mario Ogliaro, La fortezza di Verrua Savoia nella storia del Piemonte, Libreria Mongiano Editrice
Matteo Paesano, Le armi piemontesi nella guerra di Successione spagnola: una tradizione ancora viva, in: Torino 1706. Memorie e attualità dell'Assedio di Torino del 1706... (v.), pp. 111–124.
Patrizia Petitti, Il “sesso imbelle”: cenni intorno alla partecipazione delle donne alla difesa di Torino nel 1706, in: Torino 1706. Memorie e attualità dell'Assedio di Torino del 1706... (v.), pp. 595–606.
Maria Teresa Reineri, Anna Maria d'Orléans, Regina di Sardegna, Duchessa di Savoia, in: Torino 1706. Memorie e attualità dell'Assedio di Torino del 1706... (v.), pp. 17–21.
Maria Luisa Reviglio della Veneria – Fabrizio Antonielli d'Oulx, Feste religiose nel bicentenario della battaglia di Torino: 1706-1906, in: Torino 1706. Memorie e attualità dell'Assedio di Torino del 1706... (v.), pp. 911–924.
Enrico Ricchiardi, L'esercito ducale sabaudo nel 1706. Organizzazione, uniformi, bandiere, in: Torino 1706. Memorie e attualità dell'Assedio di Torino del 1706... (v.), pp. 189–233.
Mauro Ronco, L'assedio di Torino del 1706: un episodio del tradimento del regno di Francia ai danni della Cristianità, in: Torino Torino 1706. Memorie e attualità dell'Assedio di Torino del 1706... (v.), pp. 93–97.
Roberto Sandri Giachino, Un suddito sabaudo ambasciatore straordinario a Vienna e Commissario imperiale in Italia: Ercole Turinetti di Priero, in: Torino 1706. Memorie e attualità dell'Assedio di Torino del 1706... (v.), pp. 679–711.
Simonetta Satragni Petruzzi, Pietro Micca nell'elogio di un poeta romanesco: Filippo Tartùfari, in: Torino 1706. Memorie e attualità dell'Assedio di Torino del 1706... (v.), pp. 585–587.
Renzo Savarino, Forme, forza e limiti della dimensione religiosa in una città assediata. Figure significative, classi sociali ed eventi collettivi nella Torino del 1706, in: Torino 1706. Memorie e attualità dell'Assedio di Torino del 1706... (v.), pp. 841–859.
Maria Teresa Serra, Echi di guerra nelle Valli di Lanzo, in: Torino 1706. Memorie e attualità dell'Assedio di Torino del 1706... (v.), pp. 467–472.
Andrea Signorelli, Da Torino a Richmond: il campo trincerato e le sue applicazioni nelle strategie del XVIII e XIX secolo, in: Torino 1706. Memorie e attualità dell'Assedio di Torino del 1706... (v.), pp. 167–180.
Bruno Signorelli, Giovanni Battista Gropello ministro di Vittorio Amedeo II e suo plenipotenziario durante l'assedio di Torino (giugno-settembre 1706), in: Torino 1706. Memorie e attualità dell'Assedio di Torino del 1706... (v.), pp. 665–675.
Alberto Moshe Somekh, Un poemetto liturgico ebraico a commemorazione degli eventi del 1706, in: Torino 1706. Memorie e attualità dell'Assedio di Torino del 1706... (v.), pp. 925–928.
Franz zu Stolberg-Stolberg, I brandeburghesi a Torino nel 1706, in: Torino 1706. Memorie e attualità dell'Assedio di Torino del 1706... (v.), pp. 733–737.
Pompeo Vagliani, “Te felice, o Pietro Micca, dell'Italia salvatore”. La figura di Pietro Micca nella pubblicistica per l'infanzia e nei testi scolastici tra Ottocento e primo Novecento, in: Torino 1706. Memorie e attualità dell'Assedio di Torino del 1706... (v.), pp. 565–583.
Camillo Vaj, Il Sistema fortificato di Chivasso e Castagneto. Luglio 1705, la presa e l'occupazione di Chivasso. I piani d'attacco francesi e i registri dell'archivio storico della città, per una lettura dell'assedio che salvò Torino, attraverso nuovi documenti inediti, in: Torino 1706. Memorie e attualità dell'Assedio di Torino del 1706... (v.), pp. 443–466.
Marco Albera, La zuppa dopo l'assedio. Guido Amoretti, Piergiuseppe Menietti - Torino 1706. Cronache e memorie della città assediata. Editrice Il Punto, Torino 2005.a notte del 7/8 settembre 1706 a Palazzo Graneri della Roccia, in: Torino 1706. Memorie e attualità dell'Assedio di Torino del 1706... (v.), pp. 359–362.
 Assedio di Torino, su thes.bncf.firenze.sbn.it, Biblioteca Nazionale Centrale di Firenze. 
 Scheda bibliografica su comune.torino.it, su comune.torino.it. URL consultato il 9 novembre 2003 (archiviato dall'url originale il 18 ottobre 2003).
 Approfondimento nel medesimo sito, su comune.torino.it. URL consultato il 22 dicembre 2004 (archiviato dall'url originale il 27 marzo 2005).
 Associazione Torino 1706, su torino1706.it. URL consultato il 16 marzo 2007 (archiviato dall'url originale il 29 gennaio 2007).
 Regione Piemonte, su regione.piemonte.it. URL consultato il 9 maggio 2008 (archiviato dall'url originale il 9 maggio 2008).
L'assistenza fiscale è un servizio che viene reso ai dipendenti ed ai pensionati dai centri di assistenza fiscale (CAF), dai datori di lavoro o dagli enti previdenziali, da professionisti abilitati.
In Italia il servizio di assistenza fiscale è stato attuato per la prima volta nel 1993 con l'introduzione del Modello 730 ideato dal ministro delle Finanze Giorgio Benvenuto.
I lavoratori dipendenti ed i pensionati possono presentare la dichiarazione dei redditi - Modello 730 - direttamente al proprio datore di lavoro o dell'ente che eroga la pensione oppure rivolgendosi ad uno dei Centri di assistenza fiscale per lavoratori dipendenti e pensionati.
L'assistenza fiscale da parte del datore di lavoro o ente previdenziale è gratuita e consiste in un controllo formale della dichiarazione presentata. Non occorre allegare documentazione.
Diverso è il caso dei CAF che sono società di capitali le quali - oltre ad effettuare un controllo formale sulla dichiarazione - devono controllare anche la documentazione apponendo un timbro. Il servizio è in genere gratuito per coloro che consegnano la dichiarazione precompilata, mentre, nel caso di dipendenti o pensionati che non sono in grado di effettuare la compilazione, il servizio è a pagamento.

Questa voce raccoglie le informazioni riguardanti l'Associazione Calcio Dilettantistica Legnano nelle competizioni ufficiali della stagione 2016-2017.
La stagione 2016-2017 vede il Legnano partecipare per la 5ª volta nella sua storia alla Serie D, massimo livello dilettantistico del campionato italiano di calcio. Nel ruolo di allenatore dei Lilla viene ingaggiato Simone Banchieri, che sostituisce Aldo Monza.
Nel campionato di Serie D 2016-2017 il Legnano viene inserito nel gruppo A dove ritrova, tra le altre, le blasonate Casale e Varese. In Coppa Italia Serie D 2016-2017 i Lilla vengono eliminati nel turno preliminare dalla Bustese Roncalli – squadra della vicina Busto Garolfo – ai tiri di rigore. Il 4 ottobre, dopo cinque giornate, a causa dei deludenti risultati ottenuti dai Lilla in campionato, che relegano la squadra al terzultimo posto in classifica, Simone Banchieri è esonerato dalla guida tecnica del Legnano e viene sostituito da Fabrizio Salvigni, già difensore lilla della stagione in corso, che lascia pertanto il calcio giocato.
All'inizio della stagione la dirigenza del club decide di ridipingere con vernice lilla tutti gli spalti e le opere murarie pertinenti allo stadio; l'operazione viene accolta negativamente dal comitato organizzatore del palio di Legnano e dall'amministrazione municipale cittadina, che lamentando l'unilateralità della decisione e l'aspetto finale (da essi giudicato poco gradevole) del manufatto, chiede l'asportazione della tinteggiatura, colorazione poi eliminata parzialmente.
Il 9 febbraio 2017 Gigi Cappelletti diventa il nuovo presidente del Legnano, sostituendo in tale ruolo la dimissionaria Vanessa Paolillo. Contestualmente, il consiglio direttivo dei lilla ratifica la cessione delle quote societarie di Gaetano Paolillo, in precedenza proprietario del sodalizio sportivo legnanese. Il 21 febbraio 2017, dopo la 24ª giornata, con la squadra all'ultimo posto in classifica, Fabrizio Salvigni viene sostituito dal nuovo allenatore Paolo Tomasoni. Salvigni continua però il rapporto di collaborazione con il Legnano, diventandone il vice allenatore.
Con il nuovo corso societario il Legnano risale in classifica: grazie ai 17 punti conseguiti nelle ultime sette giornate di campionato (cinque vittorie e due pareggi: i Lilla raccolgono un numero di punti superiore a quello dell'intero girone di andata), il Legnano riesce ad abbandonare l'ultimo posto in classifica raggiungendo i play-out, che gioca il 21 maggio 2017 con la Bustese. Le due compagini hanno infatti gli stessi punti in classifica (31, al quartultimo posto in classifica), ma con gli scontri diretti favorevoli alla squadra di Busto Garolfo (1-1 e 1-0). Così la Bustese ha occasione di disputare il play-out in posizione di vantaggio: giocare in casa ed avere due risultati disponibili su tre. L'incontro finisce poi 3 a 0 per la Bustese: il Legnano viene quindi retrocesso in Eccellenza per il campionato successivo.
Lo sponsor tecnico del Legnano per la stagione 2016-2017 è la Joma, mentre lo sponsor ufficiale è IBF. La divisa casalinga è lilla con pantaloncini e calzettoni bianchi, mentre la seconda divisa è composta da una maglia verde con pantaloncini e calzettoni lilla: la divisa da portiere invece è gialla con inserti verdi, pantaloncini neri e calzettoni gialli.
Nota: in corsivo i calciatori che hanno lasciato la società a stagione in corso.
Fonte:  Statistiche lilla, su statistichelilla.it.Legenda:Luogo: C = Casa; T = Trasferta. Risultato: V = Vittoria; N = Pareggio; P = Sconfitta.
Sono in corsivo i calciatori che hanno lasciato la società a stagione in corso.
Segretario settore giovanile: Ljubodrag StamenicStaff tecnicoAllenatore Juniores: Matteo Battilana
Giovanissimi: 12º classificato nel girone E del Comitato provinciale di Legnano
 Me car Legnan, su mecarlegnan.it. URL consultato il 18 luglio 2016 (archiviato dall'url originale il 7 marzo 2016).

Questa voce raccoglie le informazioni riguardanti l'Associazione Calcio Milan nelle competizioni ufficiali della stagione 2011-2012.
Le principali operazioni della sessione estiva di mercato riguardano l'ingaggio dei difensori Philippe Mexès e Taye Taiwo (entrambi a parametro zero), l'attaccante diciannovenne Stephan El Shaarawy (in compartecipazione) e i centrocampisti Alberto Aquilani (in prestito) e Antonio Nocerino. Tra i giocatori che lasciano il Milan, oltre ad Andrea Pirlo (svincolato), ci sono i difensori Marek Jankulovski, Nicola Legrottaglie e Massimo Oddo e il centrocampista Alexander Merkel. In questa stagione viene aggregato alla prima squadra il primavera Mattia De Sciglio.La stagione del Milan campione d'Italia 2010-2011 inizia il 12 luglio 2011 a Milanello, con il raduno che vede l'assenza del patron Silvio Berlusconi per alcuni motivi istituzionali legati al ruolo di Presidente del Consiglio.I rossoneri conquistano la sesta Supercoppa italiana della loro storia il 6 agosto seguente a Pechino con la vittoria per 2-1 ai danni dell'Inter, grazie alle reti di Zlatan Ibrahimović e Kevin-Prince Boateng Il Milan dopo questo trionfo ritorna a essere la squadra detentrice del record di successi in tale competizione. Come gli altri club iniziano il loro campionato a settembre inoltrato per via dello sciopero indetto dall'Associazione Italiana Calciatori; la partenza del campionato, che inizia con un pareggio per 2-2 a San Siro contro la Lazio, è in sordina proprio come nella stagione precedente, e solo a fine ottobre, pur dopo alcuni scontri diretti persi, la squadra rivede le zone alte della classifica. I rossoneri vincono infatti solo una delle prime cinque partite, venendo sconfitti anche a Torino dalla Juventus, futura vincitrice del torneo. Nel frattempo in Champions League il Milan conquista la qualificazione agli ottavi di finale con due turni di anticipo, classificandosi 2º nel girone H dietro al Barcellona (con cui perde 3-2 in casa e pareggia 2-2 al Camp Nou) e davanti al Viktoria Plzeň e al BATE Borisov entrambe battute per 2-0 a San Siro.
In campionato la squadra torna al successo contro il Palermo e, da li fino alla sosta natalizia, inanella 12 risultati utili consecutivi (10 vittorie e 2 pareggi) tra la 7ª e la 17ª giornata, tra i quali la vittoria di Lecce in cui, sotto di tre gol nel primo tempo, riesce a ribaltare il risultato vincendo 4-3, e il successivo recupero del primo turno, che gli consentono di raggiungere in vetta alla classifica la Juventus. La permanenza in testa alla classifica in coabitazione con la squadra torinese dura solo per due giornate poiché, nel 18º turno giocato il 15 gennaio 2012, i rossoneri perdono il derby con l'Inter per 0-1 (prima sconfitta stagionale in casa nel corso del campionato) mentre i bianconeri pareggiano allo Juventus Stadium con il Cagliari e staccano il Milan di un punto. Il 22 gennaio seguente, con la vittoria per 3-0 in casa del Novara, i rossoneri chiudono al 2º posto il girone d'andata totalizzando 12 vittorie, 4 pareggi e 3 sconfitte, segnando 40 reti e subendone 17. Nel mercato invernale la squadra viene rafforzata principalmente con gli innesti di Sulley Muntari, Maxi López e Djamel Mesbah.Il 15 febbraio 2012 il Milan gioca a San Siro la partita di andata degli ottavi di finale di Champions League contro l'Arsenal, vincendo il match per 4-0 grazie al gol di Kevin-Prince Boateng, alla doppietta di Robinho e al calcio di rigore realizzato da Zlatan Ibrahimović. Nel match di ritorno disputato il 6 marzo seguente all'Emirates Stadium di Londra, i rossoneri escono sconfitti per 3-0, ma in virtù del risultato dell'andata ottengono la qualificazione ai quarti di finale della competizione.
Nel frattempo, in Italia, continua il duello a distanza con la Vecchia Signora. Nel girone di ritorno, i rossoneri fanno 3 vittorie in 5 gare perdendo contro la Lazio e parregiando contro il Napoli ma complice 3 pareggi fatti dalla Juventus, il Milan arriva alla vigilia dello scontro diretto a pari punti dei torinesi. Lo scontro diretto della 25ª giornata termina 1-1: sull'1-0 per i rossoneri non viene convalidato un gol fantasma al neo-acquisto Muntari, per questa ragione il match scatenerà un gran numero di polemiche. Nonostante il pareggio nello scontro al vertice, il Milan riesce a portarsi in testa nella giornata successiva e allungare a + 4 in quella dopo quando i bianconeri vengono fermati da due pareggi.In Coppa Italia, invece, il Milan viene eliminato in semifinale proprio dai bianconeri che, dopo la vittoria per 2-1 ottenuta a San Siro, pareggiano nella gara di ritorno allo Juventus Stadium per 2-2 dopo i tempi supplementari grazie alla rete decisiva di Mirko Vučinić nel primo tempo supplementare. I rossoneri escono così anche dalla Coppa nazionale dopo aver sconfitto il Novara agli ottavi e la Lazio ai quarti.In Europa la società meneghina trova nuovamente sulla sua strada i campioni in carica del Barcellona: dopo il pareggio a reti inviolate a San Siro, i rossoneri rimediano una sconfitta per 3-1 a Barcellona e la conseguente eliminazione dalla competizione.Nel momento cruciale della stagione il Milan perde per infortunio uno dei suoi pilastri difensivi, Thiago Silva, e ne soffre l'assenza anche a cusa dei problemi che affliggono altri pilastri della rosa rossonera (in particolare i continui guai muscolari di Pato e Boateng, i problemi al nervo ottico di Gattuso e il malore cardiaco di Cassano). Il 7 aprile i rossoneri, causa il pareggio a Catania per 1-1 e la sconfitta nella 31ª giornata in casa contro la Fiorentina per 2-1 e la successive vittorie della Juventus contro il Napoli per 3-0 e in casa del Palermo per 2-0, dilapidano i 4 punti di vantaggio e perdono la prima posizione in classifica. Nelle seguenti due giornate il distacco tra le due squadre rimane invariato con la Juventus in vantaggio di 1 punto sul Milan, grazie alle vittorie di entrambe le squadre rispettivamente con Lazio e Cesena e con Chievo e Genoa. La svolta arriva il 22 aprile 2012 quando, a causa del pareggio casalingo dei rossoneri contro il Bologna e la successiva vittoria dei bianconeri sulla Roma, la squadra torinese si porta in vantaggio di 3 punti; a nulla vale il pareggio dei bianconeri allo Juventus Stadium contro il Lecce, poiché la sconfitta milanista per 4-2 nel derby della successiva giornata consegna matematicamente il tricolore ai bianconeri.Nell'ultima giornata (vittoria casalinga contro il Novara per 2-1) i tifosi salutano importanti calciatori delle stagioni passate come Gattuso, Filippo Inzaghi, Nesta, Seedorf, Zambrotta, van Bommel e Roma, i primi quattro rispettivamente dopo tredici, undici e dieci (entrambi) anni di carriera nel Milan, con Inzaghi alla 300ª gara con la maglia rossonera che saluta il suo pubblico con un gol decisivo.In campionato la squadra milanese conquista 80 punti, 2 in meno rispetto alla precedente annata, grazie a 24 vittorie (record di questa stagione di Serie A), 8 pareggi e 6 sconfitte, con 74 gol fatti (record di questa stagione di Serie A) e 33 subiti mente in totale colleziona 30 vittorie, 13 pareggi e 10 sconfitte, con 100 gol fatti (3ª miglior stagione dell'era Berlusconi sotto questo punto di vista) e 54 subiti. Il rossonero Zlatan Ibrahimović, inoltre, vince il titolo di capocannoniere della Serie A con 28 reti realizzate (primo calciatore a vincerlo con due squadre diverse), anche se per la prima volta da quando è in Italia non riesce a festeggiare la conquista del titolo nazionale. Alle sue spalle tra i migliori marcatori rossoneri si piazza la sorpresa stagionale Antonio Nocerino con 11 reti.In questa stagione Silvio Berlusconi viene nominato dal consiglio di amministrazione, Presidente Onorario, anche se la carica di presidente resta vacante.
Lo sponsor tecnico per la stagione 2011-2012 è Adidas, mentre lo sponsor ufficiale è Fly Emirates. La prima divisa è composta da una maglia a strisce verticali strette, della stessa dimensione, rosse e nere, con pantaloncini bianchi e calzettoni neri. La divisa di riserva è bianca con due strisce verticali (una rossa, una nera) sulla sinistra, mentre la terza divisa è una maglia nera con una sottile striscia orizzontale verde, bianca e rossa, con pantaloncini e calzettoni neri.Eccezionalmente, in occasione delle gare della 36ª, 37ª e 38ª giornata del campionato di Serie A al Meazza contro Atalanta, Inter e Novara, il Milan scende in campo con la divisa casalinga della stagione 2012-2013; lo stesso avviene per l'uniforme riservata ai portieri.
Il Milan, a inizio stagione, presenta i difensori Philippe Mexès e Taye Taiwo (entrambi a parametro zero) e gli attaccanti Stephan El Shaarawy (in compartecipazione) e Alberto Paloschi, entrambi dal Genoa. Il 25 agosto 2011 arriva in rossonero anche il centrocampista Alberto Aquilani, in prestito con diritto/obbligo di riscatto dal Liverpool e il 31 agosto seguente, ultimo giorno della sessione estiva di calciomercato, anche il mediano Antonio Nocerino dal Palermo.A lasciare i rossoneri, invece, sono i difensori Marek Jankulovski, Nicola Legrottaglie (entrambi a fine contratto), Sōkratīs Papastathopoulos, Dídac Vilà e Massimo Oddo; i centrocampisti Alexander Merkel, Andrea Pirlo (svincolato) e Rodney Strasser e gli attaccanti Nnamdi Oduamadi e, dopo il breve ritorno dal Genoa, Alberto Paloschi.
Il 17 gennaio 2012, con la riapertura della sessione invernale di calciomercato, ritorna in prestito, dopo sei mesi in compartecipazione al Genoa, il giovane tedesco Alexander Merkel. Il 18 gennaio seguente arriva in rossonero, a titolo definitivo dal Lecce, anche il terzino sinistro algerino Djamel Mesbah; nell'ambito della stessa operazione fa il suo ritorno dal prestito alla squadra salentina il centrocampista Rodney Strasser.A lasciare i rossoneri dopo sei mesi, invece, è il terzino sinistro nigeriano Taye Taiwo che il 24 gennaio 2012 passa in prestito al Queens Park Rangers fino al 30 giugno dello stesso anno.Il 27 gennaio seguente il Milan ufficializza l'acquisto dell'attaccante argentino Maxi López, in prestito oneroso (1,5 milioni di euro) con diritto di riscatto fissato a 8 milioni di euro. Il 31 gennaio 2012, ultimo giorno di questa sessione, viene ufficializzato il passaggio in prestito dall'Inter al Milan del centrocampista ghanese Sulley Muntari, che si aggrega ai rossoneri al termine della Coppa d'Africa.
Legenda:Luogo: C = Casa; T = Trasferta. Risultato: V = Vittoria; N = Pareggio; P = Sconfitta.
Sono in corsivo i calciatori che hanno lasciato la società a stagione in corso.
Wikinotizie contiene l'articolo Coppa Italia: il Novara sfiora l'impresa, a Milano è 2-1, 19 gennaio 2012
 Risultati nella Serie A 2011-2012 sul sito ufficiale del Milan, su acmilan.com.
 Risultati nella Champions League 2011-2012 sul sito ufficiale del Milan, su acmilan.com.
 Risultati nella Coppa Italia 2011-2012 sul sito ufficiale del Milan, su acmilan.com.
 Statistiche spettatori Serie A 2011-2012 su stadiapostcards.com, su stadiapostcards.com.
 Rosa 2011-2012 su Calciatori.com, su calciatori.com. URL consultato il 2 luglio 2012 (archiviato dall'url originale il 16 maggio 2012).

L'Associazione Calcio Milan, meglio nota come A.C. Milan o anche Milan (AFI: /ˈmilan/), è una società calcistica italiana fondata nel 1899, con sede nella città di Milano.
La squadra milita nella Serie A del campionato italiano di calcio, dove ha giocato pressoché stabilmente: dalla sua introduzione nella stagione 1929-1930, infatti, ha partecipato a 85 campionati di Serie A a girone unico su 87. L'esordio in massima serie nel periodo antecedente il girone unico risale al 1900.
È la terza squadra al mondo per numero di titoli internazionali conquistati (18, a pari merito con il Boca Juniors e l'Independiente e alle spalle di Real Madrid e Al-Ahly, rispettivamente a quota 27 e 20). Nella sua bacheca figurano, a livello internazionale, 7 Coppe dei Campioni/Champions League, 2 Coppe delle Coppe, 5 Supercoppe europee, 3 Coppe Intercontinentali e una Coppa del mondo per club FIFA. Se in ambito internazionale il Milan è la squadra italiana con più successi, la prima italiana ad aver vinto la Coppa dei Campioni (nel 1962-1963) e la seconda squadra europea e prima italiana per numero di finali di Coppa dei Campioni/UEFA Champions League disputate (11), in ambito italiano è il secondo club più titolato, a pari merito con l'Inter e alle spalle della Juventus (56 trofei), avendo vinto 30 trofei nazionali: 18 scudetti, 5 Coppe Italia e 7 Supercoppe italiane. Complessivamente, con 48 trofei ufficiali vinti (30 nazionali e 18 internazionali), è il secondo club italiano più titolato dietro alla Juventus (67). È stata inoltre la prima squadra a vincere, nel 1991-1992, il campionato italiano a girone unico senza subire sconfitte, eguagliata dalla Juventus nel 2011-2012.Il club figura al settantottesimo posto della graduatoria continentale dell'UEFA, stilata in base ai risultati ottenuti nelle competizioni UEFA per club nell'ultimo quinquennio e al quarto posto nella classifica stilata dall'IFFHS dei migliori club europei del XX secolo.
Il Milan Football & Cricket Club nacque grazie all'iniziativa di un gruppo di inglesi e italiani, riuniti all'hotel Du Nord e des Anglais, tra i quali Alfred Edwards, il primo presidente, Edward Nathan Berra, il vicepresidente e capitano della squadra di cricket, il segretario Samuel Richard Davies, e fra i soci fondatori David Allison (capitano della squadra), Daniele Angeloni, Giannino Camperio, Antonio Dubini, Guido Valerio e Herbert Kilpin. Della riunione diede notizia La Gazzetta dello Sport in un trafiletto del 15 o del 18 dicembre, ma non essendo rimasta una documentazione certa sull'atto costitutivo della società, la data di fondazione, che il club stesso fissa tradizionalmente al 16 dicembre 1899, resta incerta.Il 15 gennaio 1900 il club fu affiliato alla FIF, Federazione Italiana del Football e il 15 aprile, nelle semifinali del campionato 1900, la squadra esordì con una sconfitta per 3-0 contro il Football Club Torinese. Il 27 maggio dello stesso anno vinse la medaglia del Re grazie al 2-0 ottenuto contro la Juventus.
L'anno seguente il Milan si laureò campione d'Italia, interrompendo la serie di vittorie consecutive del Genoa, sconfitto in finale per 3-0. Per il bis occorse aspettare il 1906, quando ad essere battuta fu la Juventus che rifiutò di disputare la ripetizione della gara di spareggio sul campo dell'US Milanese, non condividendo la decisione della FIF sulla scelta della sede della partita. Nel 1907 arrivò il terzo successo, grazie al primo posto nel girone finale a cui parteciparono Torino e Andrea Doria.
Nonostante i successi, nel 1908 un gruppo di soci, in disaccordo sul tesseramento dei giocatori stranieri, lasciò i rossoneri per fondare un nuovo sodalizio, il Football Club Internazionale Milano. Dopo la separazione il Milan sfiorò due scudetti, nel 1910-1911 e nel 1911-1912, entrambi vinti dalla Pro Vercelli, mentre nel 1916 i rossoneri misero in bacheca la Coppa Federale. Nelle stagioni seguenti la squadra vinse due volte i campionati regionali, ma non riuscì a ottenere successi nelle fasi nazionali.
Nel marzo 1919 la denominazione fu mutata in Milan Football Club e nel 1926 venne inaugurato lo stadio San Siro, fatto costruire dal presidente Piero Pirelli e che, fino al 1947, ospitò solo il Milan, dato che l'Inter avrebbe giocato all'Arena Civica. Nel periodo interbellico i diavoli ottennero solo piazzamenti di metà classifica non andando mai oltre il terzo posto, ottenuto nelle stagioni 1937-1938 e 1940-1941. Le stelle dell'epoca furono Aldo Boffi e Giuseppe Meazza.
Nel 1936 la società assunse la denominazione Milan Associazione Sportiva, mutata nel febbraio 1939, quando le autorità fasciste imposero l'italianizzazione del nome in Associazione Calcio Milano. Nell'immediato dopoguerra, mutata ancora la denominazione in Associazione Calcio Milan, la squadra rossonera ripartì col quarto posto del 1946-1947 e col simbolico titolo di campione d'inverno la stagione successiva.
Il quarto scudetto arrivò nel 1950-1951, dopo 44 anni di attesa, insieme alla prestigiosa Coppa Latina 1951, grazie ai gol del celebre trio svedese Gre-No-Li e alle parate di Lorenzo Buffon, sotto la guida tecnica dell'ungherese Lajos Czeizler. Negli anni seguenti si unirono alla squadra altri campioni come Schiaffino, Bagnoli, Radice e Cesare Maldini che, capitanati da Nils Liedholm, furono fra i protagonisti delle vittorie nella Coppa Latina 1956 e di altri 3 campionati (1954-1955, 1956-1957 e 1958-1959). Nel 1958 il Milan raggiunse la sua prima finale di Coppa dei Campioni, perdendo però per 3-2 ai supplementari contro il grande Real Madrid, vincitore delle prime cinque edizioni del trofeo.
Nel 1961-62 il Milan vinse il suo ottavo titolo con Nereo Rocco in panchina, il capocannoniere José Altafini in attacco e un giovane Gianni Rivera in campo. Cambiata, all'inizio della stagione seguente, la denominazione in Milan Associazione Calcio, il club ottenne il primo successo continentale trionfando per 2-1, grazie a una doppietta di Altafini, nella finale di Wembley contro il Benfica e Cesare Maldini fu il primo capitano di una squadra italiana a sollevare la Coppa dei Campioni. Il 16 novembre 1963 i rossoneri, con Viani in panchina dopo il passaggio di Rocco al Torino, persero però per 1-0 lo spareggio della Coppa Intercontinentale giocato allo Stadio Maracanã contro il Santos di Pelé. Questa fu l'ultima stagione sotto la presidenza di Andrea Rizzoli, che si dimise dopo nove anni in cui vinse 4 scudetti, una Coppa Latina, una Coppa dei Campioni ed edificò il centro sportivo di Milanello.Dopo alcune stagioni opache, che videro come unico successo la Coppa Italia 1966-1967, il ritorno in panchina di Rocco portò, nel 1967-1968, a conquistare il nono scudetto e la Coppa delle Coppe 1967-1968, messa in bacheca battendo al De Kuip di Rotterdam l'Amburgo grazie ad una doppietta di Kurt Hamrin. Nel campionato successivo il Milan giunse secondo alle spalle della Fiorentina, ma vinse la sua seconda Coppa dei Campioni battendo per 4-1 nella finale di Madrid l'Ajax di Rinus Michels. In quell'anno il Milan si aggiudicò la Coppa Intercontinentale, in virtù del successo nella doppia finale contro gli argentini dell'Estudiantes (3-0; 1-2). A questi allori di squadra si aggiunse anche la vittoria di Rivera nel Pallone d'oro 1969, primo italiano a riuscirvi.
Gli anni settanta si aprirono con tre secondi posti consecutivi in campionato, due dei quali ottenuti dopo aver subito brucianti rimonte da parte di Inter (1970-1971) e Juventus (1972-1973). In particolare nel 1972-1973 i rossoneri persero un campionato che sembrava già vinto a causa di un'amara sconfitta nella "Fatal Verona". I secondi posti in campionato furono però compensati dalla vittoria di due Coppe Italia (1971-1972 e 1972-1973) e dalla seconda Coppa delle Coppe.
Dopo alcune stagioni non esaltanti, l'arrivo di Nils Liedholm in panchina e il 4º posto nel torneo 1977-1978, stagione di debutto di Franco Baresi, prelusero alla conquista del decimo titolo nel 1978-1979. La squadra, guidata in campo da Gianni Rivera, alla sua ultima stagione da calciatore, vinse la concorrenza dell'ostico Perugia di Ilario Castagner che concluse il campionato imbattuto (prima squadra a riuscirvi nella Serie A a girone unico) e mise finalmente in bacheca l'agognato "scudetto della stella".
Gli anni ottanta si aprirono con la prima retrocessione in Serie B e la radiazione del presidente rossonero Felice Colombo a seguito dello scandalo del Totonero. Il pronto ritorno nella massima serie vincendo il campionato di Serie B 1980-1981 fu seguito da una stagione fallimentare che vide i rossoneri retrocedere nuovamente, questa volta sul campo, chiudendo il torneo al terz'ultimo posto della classifica con 24 punti in 30 giornate. Il ritorno in A fu ancora una volta immediato ma il Milan, dopo alcune stagioni di transizione, che il 20 gennaio 1985 videro l'esordio a Udine del sedicenne Paolo Maldini, dovette affrontare una grave crisi societaria. La società, fortemente indebitata e a rischio fallimento, fu rilevata il 20 febbraio 1986 dall'imprenditore milanese Silvio Berlusconi, che ne ripianò il deficit economico.La successiva campagna acquisti fu all'altezza del blasone rossonero: arrivarono Roberto Donadoni, Dario Bonetti, Giuseppe Galderisi, Daniele Massaro e Giovanni Galli e dopo una stagione di assestamento, che vide l'esonero di Liedholm e il quinto posto finale, l'anno successivo il Milan scelse di puntare sul giovane tecnico Arrigo Sacchi e ingaggiò i due fuoriclasse olandesi Marco van Basten e Ruud Gullit, pallone d'oro 1987. Sacchi, dopo un inizio difficile, guidò la squadra alla rimonta sul Napoli sino alla vittoria finale. Tale successo fu il preludio a un triennio d'oro in cui i rossoneri si aggiudicarono due Coppe dei Campioni (1989, 1990), due Supercoppe europee (1989, 1990), due Coppe Intercontinentali (1989, 1990) e la Supercoppa italiana 1989. Il Milan di Sacchi, ispirato al calcio totale, aveva rivoluzionato la pratica e la mentalità calcistica, ed è considerata dalla UEFA la più grande squadra di club di sempre.
La serie di successi internazionali del Milan di Sacchi si interruppe il 20 marzo 1991 nella "notte di Marsiglia", quando Adriano Galliani, durante il ritorno del quarto di finale di Coppa dei Campioni giocato contro l'Olympique Marsiglia, fece ritirare la squadra, in svantaggio per 1-0, per lo spegnimento di uno dei riflettori dello stadio. La scelta di non tornare in campo anche dopo il ripristino dell'illuminazione portò alla sconfitta a tavolino per 3-0 e alla squalifica per un anno dalle coppe europee. Si chiuse così il ciclo di Sacchi che a fine stagione lasciò la panchina a Fabio Capello per diventare commissario tecnico della Nazionale di calcio dell'Italia.
Escluso dalle competizioni europee, il Milan si concentrò sul campionato 1991-1992, vinto senza subire sconfitte, impresa eguagliata dalla Juventus nell'annata 2011-2012. L'anno seguente il Milan si aggiudicò il secondo scudetto di fila e la Supercoppa italiana 1993 e tornò da protagonista nel palcoscenico europeo, arrivando a disputare la finale di Champions League, dove fu nuovamente sconfitto di misura dall'Olympique Marsiglia.
Subentrati al Marsiglia, squalificato a seguito del caso Valenciennes-Olympique Marsiglia, i rossoneri persero ambedue le gare che assegnavano la Supercoppa europea 1993 (per 2-1 complessivo contro il Parma) e la Coppa Intercontinentale 1993 (per 3-2 contro il San Paolo). L'annata 1993-94 fu invece memorabile, impreziosita dal double scudetto-Champions League, coppa vinta in finale per 4-0 contro il Barcellona allenato da Johan Cruijff malgrado le assenze dei difensori Franco Baresi e Alessandro Costacurta per squalifica. Il Milan conquistò poi la Supercoppa italiana 1994 e la Supercoppa UEFA 1994, ma fu sconfitto per 2-0 nella Coppa Intercontinentale 1994 dagli argentini del Vélez Sarsfield e per 1-0 nella finale di Champions del 1994-1995, raggiunta per il terzo anno consecutivo, dal giovane Ajax del tecnico Louis van Gaal. Al termine della stagione 1995-96, conclusa con la conquista del quarto scudetto in cinque anni, Capello lasciò la panchina all'uruguaiano Óscar Tabárez.
Nei due anni seguenti il Milan, che passò nel dicembre 1996 da Tabárez al rientrante Sacchi e, nell'estate 1997, da questi al rientrante Capello, visse la fine di un ciclo, segnata da una crisi di risultati e piazzamenti molto deludenti in campionato. Nel 1998 riuscì a raggiungere dopo otto anni la finale di Coppa Italia, dove fu sconfitto dalla Lazio. L'ingaggio del tecnico Alberto Zaccheroni, che guidò i rossoneri alla vittoria del sedicesimo scudetto nel 1998-1999, parve preludere ad un nuovo ciclo di successi, ma la squadra non ottenne risultati di rilievo e passò nel 2001 nelle mani di Cesare Maldini, prima dell'arrivo in panchina dell'ex calciatore rossonero Carlo Ancelotti, che, approdato in rossonero nella stagione 2001-2002, inaugurò un nuovo ciclo vincente. Sotto la sua guida, dopo la semifinale di Coppa UEFA 2001-2002, nel 2003 tornò in bacheca la Champions League, che mancava da nove anni e fu vinta battendo ai rigori, nella finale dell'Old Trafford di Manchester, i rivali della Juventus. Tre giorni dopo, contro la Roma, la squadra si aggiudicò l'unica Coppa Italia dell'era Berlusconi, la quinta della storia rossonera. Nella stagione 2003-2004, in cui la società mutò la denominazione in Associazione Calcio Milan, la bacheca si arricchì con il diciassettesimo scudetto e la quarta Supercoppa europea, vinta allo Stadio Louis II di Monte Carlo battendo per 1-0 il Porto di José Mourinho, mentre i rossoneri persero, sempre ai rigori, sia la Supercoppa italiana 2003 contro la Juventus che la Coppa Intercontinentale 2003 contro gli argentini del Boca Juniors.
Sono del 2004-2005 la vittoria della Supercoppa italiana 2004, il secondo posto in campionato e la sconfitta-beffa nella finale di Champions League contro il Liverpool, che nel secondo tempo rimontò dallo 0-3 e vinse ai rigori. Al termine del campionato 2005-2006, concluso al secondo posto, il Milan fu coinvolto nello "scandalo Calciopoli", subì una penalizzazione di 30 punti che lo relegò al terzo posto e un'ulteriore penalizzazione di 8 punti da scontare nel campionato successivo.
Nel 2006-2007 il Milan giunse nuovamente in finale di Champions League (l'undicesima della propria storia), vinta per la settima volta con la doppietta di Inzaghi ancora contro gli inglesi del Liverpool. Kaká, che vinse poi il Pallone d'oro 2007, fu il capocannoniere della manifestazione con 10 gol. Nel 2007-2008 il Milan si aggiudicò anche la sua quinta Supercoppa europea e la sua prima Coppa del mondo per club, ultimi successi del ciclo Ancelotti, che al termine della stagione 2008-2009, segnata anche dal ritiro di Paolo Maldini, lasciò il testimone all'ex calciatore e dirigente Leonardo, alla sua prima esperienza da allenatore, ma rimasto in carica per una sola stagione.Nell'estate del 2010 arrivò sulla panchina rossonera Massimiliano Allegri, che guidò il Milan alla vittoria del campionato italiano nella stagione 2010-2011, quando il Milan, trascinato dai gol del neoacquisto Zlatan Ibrahimović, vinse il diciottesimo scudetto. Nel 2011 il Milan mise in bacheca anche la sua sesta Supercoppa italiana, battendo a Pechino l'Inter per 2-1. Durante la gestione di Allegri giunsero un secondo posto in Serie A nel 2012 e un terzo posto nel 2013. Nel gennaio 2014 Allegri fu sollevato dall'incarico e sostituito con Clarence Seedorf. Nel triennio successivo alla guida dei rossoneri si avvicendarono l'olandese, Filippo Inzaghi, Siniša Mihajlović e Cristian Brocchi, ma la squadra visse un periodo di declino. Nel dicembre 2016, sotto la guida di Vincenzo Montella, i rossoneri si aggiudicarono la loro settima Supercoppa italiana, conquistando l'ultimo trofeo ufficiale della presidenza Berlusconi. Il 13 aprile 2017 fu infatti ufficializzata la cessione della società all'imprenditore cinese Li Yonghong, nuovo presidente del club. Tuttavia, dopo poco più di un anno, il club assistette ad un nuovo ribaltone societario: il 21 luglio 2018 il fondo d'investimento americano Elliott subentrò all'inadempiente Li Yonghong, nominando Paolo Scaroni nuovo presidente del club rossonero. Dopo aver conquistato la qualificazione all'Europa League per il terzo anno di fila nel campionato 2018-2019, fu successivamente escluso dalla stessa per aver violato le norme del fair play finanziario.
Durante tutta la sua storia il Milan ha avuto come colori distintivi il rosso e il nero. Tali colori furono scelti, come disse Kilpin, per rappresentare il fuoco dei diavoli milanisti (rosso) e la paura degli avversari nell'affrontarli (nero).I giocatori indossano una maglia a strisce rosse e nere, motivo per il quale fu dato loro il soprannome di rossoneri, pantaloncini bianchi e calzettoni neri. La divisa di trasferta è solitamente con colore di fondo bianco; con tale divisa il Milan ha vinto 6 finali su 8 di Coppa dei Campioni/Champions League, avendo perso solo contro l'Ajax nel 1994-1995 e contro il Liverpool nel 2004-2005 mentre ha vinto solo una finale su 3 con la maglia rossonera. La terza maglia, invece, è stata prevalentemente nera, ma anche gialla, azzurra, rossa o argentata e persino verde.
Per diversi anni il logo del Milan fu semplicemente la bandiera di Milano. Un altro soprannome che deriva dai colori della società è Il Diavolo e di conseguenza come logo della società fu usata anche l'immagine di un diavolo rosso stilizzato alla destra di una stella, riconoscimento della vittoria di 10 scudetti. Lo stemma riporta i colori sociali rosso e nero a sinistra e la bandiera del Comune di Milano (una croce rossa su sfondo bianco) sulla destra, con la sigla ACM sopra e l'anno della fondazione (1899) sotto.
Dal 2015 il rapper Emis Killa e il bassista Saturnino sono gli interpreti dell'inno ufficiale del Milan, #Rossoneri, lanciato in occasione del 116-esimo compleanno del club in sostituzione di Milan, Milan, scritto dal cantautore Tony Renis, tifoso rossonero, e da Massimo Guantini, con piccoli contributi nel testo da parte del patron Silvio Berlusconi. In precedenza, nel 1984 un altro musicista di fede rossonera, Enzo Jannacci, aveva scritto e interpretato per la squadra meneghina l'inno Mi-mi-la-lan.
Dal 16 febbraio 2006 la mascotte ufficiale del Milan, disegnata dalla Warner Bros., è Milanello, un diavolo rosso con la divisa rossonera e un pallone da calcio, il cui nome omaggia peraltro quello del centro sportivo del club. In precedenza, negli anni novanta tale ruolo era affidato a Dudy, versione milanista di Five, storica mascotte della rete televisiva Canale 5; dagli anni ottanta, sia la squadra che l'emittente sono infatti di proprietà di Silvio Berlusconi, e "Dudy" era il soprannome del suo secondogenito, Pier Silvio Berlusconi.
Nei primi anni dopo la sua nascita il Milan giocò le partite casalinghe in diversi campi. Dall'aprile 1900 al febbraio 1902 al Campo Trotter in piazza Doria (dove successivamente sorse la stazione Centrale di Milano), dal marzo 1903 al febbraio 1905 al Campo Acquabella in corso Indipendenza, inaugurato il 15 marzo 1903 con l'amichevole Milan-Genoa 0-0, dal gennaio 1906 al marzo 1914 al Campo Milan di Porta Monforte (poi Campo di Via Fratelli Bronzetti, dopo il cambio dell'ingresso da via Sottocorno a via Fratelli Bronzetti), dal novembre 1914 al marzo 1919 al Velodromo Sempione, dall'ottobre al novembre 1919 al Campo Pirelli (in zona Bicocca), dal novembre 1919 al dicembre 1919 in vari campi milanesi in attesa della costruzione del nuovo stadio, e dal febbraio 1920 al luglio 1926 al campo di Viale Lombardia. Il Milan giocò saltuariamente anche all'Arena Civica, campo in seguito diventato dell'Ambrosiana-Inter, nel 1900, dal 1908 al 1914, dall'ottobre 1941 al giugno 1945 e infine dal 1946 al 1947.
Nel dicembre 1925 iniziò, a spese di Piero Pirelli, allora presidente rossonero, la costruzione dello stadio di San Siro, così chiamato dal nome del quartiere di Milano in cui sorgeva. Il nuovo impianto fu ufficialmente inaugurato il 19 settembre dell'anno seguente con una partita tra Milan e Inter, vincitrice per 6-3. Da quel momento il Milan vi gioca, tranne poche eccezioni, le partite interne: San Siro era infatti raggiungibile con difficoltà dai tifosi per via della penuria di energia elettrica, necessaria a far funzionare i tram che portavano i tifosi allo stadio. Nell'aprile 1935 il comune di Milano acquisì la proprietà dello stadio di San Siro che, dalla stagione 1947-48, divenne anche l'impianto casalingo dei nerazzurri. Nel 1980 lo stadio, che ha una capienza di 80 018 posti, fu intitolato a Giuseppe Meazza, ex calciatore di entrambe le società milanesi nonché della Nazionale italiana di calcio.Negli ultimi anni il Milan ha valutato l'ipotesi di costruire un nuovo stadio di proprietà. Il progetto, iniziato verso la fine del 2014 e sviluppato dalla Arup, società che ha realizzato l'Allianz Arena e lo Stadio Olimpico di Pechino, si sarebbe dovuto realizzare proprio a fianco di Casa Milan al Portello. Nel luglio 2015 il Milan si è aggiudicato il bando della Fondazione di Fiera Milano relativo ai padiglioni 1 e 2 di Fieramilanocity, al posto dei quali sarebbe dovuto sorgere il nuovo stadio, ma a causa dell'impossibilità di praticare analisi e carotaggi preventivi dei terreni e di una lievitazione dei costi di bonifica fino a 35 milioni di euro, il progetto è stato abbandonato.Il comune di Milano, col quale le due società meneghine hanno una convenzione d'uso fino al 2030, ha proposto loro di acquisire la proprietà dello Stadio Meazza per una somma di circa 100 milioni di euro.
Il campo di allenamento del Milan è il centro sportivo di Milanello, situato in provincia di Varese tra i comuni di Carnago, Cassano Magnago e Cairate. Inaugurato nel 1963, è immerso in un'oasi verde di 160 000 m² che comprende anche una pineta e un laghetto. Dispone di 6 campi da calcio regolamentari, un campetto in erba sintetica, un campetto coperto con fondo sintetico e un campetto in erba circondato da una muro sormontato da una recinzione, denominato "gabbia", dentro il quale ci si può allenare a migliorare velocità di esecuzione e reattività.Il centro sportivo, che ospita i giocatori durante i ritiri, conta anche palestre, stanze mediche, la sala stampa, gli studi di Milan TV e una foresteria allo scopo di ospitare anche le squadre giovanili del Milan. Accanto alla palestra vi è una sala piscine utilizzata per il recupero di giocatori infortunati.A partire dal 2002 a Milanello è presente anche il centro medico specializzato MilanLab. Un laboratorio che, attraverso l’analisi di dati e parametri fisici individuali atti alla creazione di specifici allenamenti personalizzati, mira a prevenire gli infortuni dei giocatori.
Dal luglio 2018 l'azionista di maggioranza del club è il fondo d'investimento statunitense Elliott Management Corporation, che detiene il 99,93% delle quote societarie attraverso la Rossoneri Sport Investment Lux, la società creata dal precedente proprietario Li Yonghong per l'acquisizione del Milan da Fininvest; l'azionariato del club è completato dai piccoli azionisti con il 0,07% delle quote.
Secondo la Deloitte il Milan nella stagione 2017-2018 è stato il diciottesimo club mondiale (quarto italiano dopo Juventus, Inter e Roma) per fatturato, con 207,7 milioni di euro. A giugno 2018 è stata inoltre inserita, con un valore borsistico di 612 milioni di dollari, al diciassettesimo posto nella classifica annuale delle società calcistiche più ricche del mondo secondo Forbes.Il Milan è uno dei membri fondatori dell'European Club Association, organizzazione internazionale che ha preso il posto del soppresso G-14, composta dai principali club calcistici riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA e alla UEFA. Il Milan è anche l'unica squadra italiana, insieme alla Roma, ad aver sponsorizzato la competizione automobilistica Superleague Formula risultando 3º nell'edizione 2008, 7º nel 2009 e 5º nel 2010.
L'Associazione Calcio Milan S.p.A. controlla il 100% di Milan Entertainment S.r.l., di Milan Real Estate S.p.A. e di Fondazione Milan - Onlus; possiede inoltre il 50% di M-I Stadio S.r.l.
Milan Entertainment S.r.l. è la società che detiene i diritti di gestione e valorizzazione commerciale del marchio Milan
Milan Real Estate S.p.A. è la società che gestisce il patrimonio immobiliare della squadra rossonera, comprendente e il centro sportivo di Milanello.
M-I Stadio S.r.l. è il consorzio formato al 50% tra Milan e Inter per la gestione dello Stadio Giuseppe Meazza.
Attraverso la onlus Fondazione Milan, presieduta da Barbara Berlusconi, fin dal 2003 il club è impegnato nel sociale, avviando e sostenendo dei progetti che si ripropongono di combattere le situazioni di disagio giovanile attraverso la pratica dello sport. Dalla sua nascita la fondazione ha realizzato, in Italia e all'estero, oltre 100 progetti e raccolto oltre 10 milioni di euro.
Il settore giovanile del Milan è formato da squadre che gareggiano a livello nazionale e che rappresentano i vari livelli d'età, dal Campionato Primavera fino agli Esordienti e ai Pulcini. Il progetto Scuola Calcio Milan si rivolge anche alla formazione degli allenatori delle società affiliate, per assicurare il miglioramento delle attività volte alla crescita dei giovani.
Ad esso si affiancano i Milan Junior Camp, scuole estive in ambito nazionale e internazionale, in cui si coniuga la vacanza con l'attività sportiva, con la possibilità di partecipare anche a corsi di lingua inglese.
Le attività delle squadre del settore giovanile si svolgono al centro sportivo Vismara nel quartiere Gratosoglio di Milano, mentre la Primavera si allena con la prima squadra a Milanello.Massima attenzione al settore giovanile e investimenti nei vivai sono stati confermati dalla subentrante proprietà cinese, che il 14 aprile 2017 ha sottoscritto il passaggio di proprietà del club dalla Fininvest.
Nel settore cinematografico, tra le pellicole dedicate alla squadra rossonera ci sono Gli eroi della domenica (1953) del regista Mario Camerini, che racconta dell'incontro di calcio tra i rossoneri e una pericolante e di un tentativo di corruzione; nel film compaiono, oltre all'allenatore Lajos Czeizler, molti dei giocatori del Milan dell'epoca, Lorenzo Buffon, Carlo Annovazzi e l'intero Gre-No-Li. Del 1959 è l'Audace colpo dei soliti ignoti di Nanni Loy, sequel de I soliti ignoti, in cui un gruppo di balordi romani si reca a Milano fingendosi al seguito della squadra giallorossa, ma con l'intento di compiere una rapina al furgone del Totocalcio. Memorabile la scena in cui Gassman, interrogato nel commissariato, recita a memoria la cronaca della partita per suffragare il proprio alibi. 
Ci sono poi un film dell'82 di Enrico Vanzina, Eccezzziunale... veramente, in cui Diego Abatantuono interpreta, in tre distinti episodi, rispettivamente un tifoso milanista, Donato Cavallo il "ras della Fossa", uno interista e uno juventino e il suo sequel del 2006, Eccezzziunale veramente - Capitolo secondo... me, sempre di Vanzina. Nel 1989 Massimo Boldi, in Fratelli d'Italia, interpreta uno sfegatato supporter milanista costretto a un avventuroso viaggio in auto assieme a due pericolosi ultras giallorossi, Romolo e Remo, appena usciti di prigione, interpretati da Angelo Bernabucci e Maurizio Mattioli. Gli stessi attori, con ruoli analoghi, compaiono poi in Tifosi, film a episodi del 1999.
In ambito musicale, il popolare cantautore Adriano Celentano ha citato il Milan nel brano del 1968 Eravamo in 100.000, «Io dell'Inter, lei del Milan». Nel 1979 Lucio Dalla omaggiava nel brano Milano il successo nella Coppa dei Campioni del 1963, «Poi Milan e Benfica, Milano che fatica» mentre il grande tifoso rossonero Enzo Jannacci ricordava, nel brano del 1974 Vincenzina e la fabbrica, stagioni sottotono con «zero a zero anche ieri 'sto Milan qui, 'sto Rivera che ormai non mi segna più». Ricordiamo anche l'attore Umberto Smaila, che ha scritto e interpretato nel 1987 l'inno degli Ultras del Milan Canto Rossonero e Laura Pausini, reinterprete di Milan, Milan, che ha duettato con Ancelotti a San Siro per celebrare la vittoria nella Champions League del 2007.
Ampia è la popolarità del Milan nei social network: all'11 gennaio 2016 risulta seguito da 24,7 milioni di fan su Facebook, da 3,1 milioni su Twitter e 1,9 su Instagram, collocandosi al primo posto nella graduatoria italiana e all'ottavo in quella mondiale; il club vanta inoltre circa 300 000 iscritti al canale YouTube e oltre 5 milioni di tifosi su Google+.
Il 16 dicembre 1999, in occasione del centenario della fondazione del club, è nato Milan Channel, un canale televisivo tematico a pagamento che trasmette ininterrottamente notizie ed eventi incentrati sul "mondo Milan". Il 1º luglio 2016 il canale assume la nuova denominazione di Milan TV rinnovando grafiche e logo. Tematiche analoghe vengono diffuse anche attraverso MilanTime, la Web TV ufficiale della squadra rossonera, che trasmette in streaming tramite il sito ufficiale del club. Più in generale, la distribuzione di contenuti avviene attraverso una piattaforma integrata di un ambiente unico, comprendente social, web e mobile, avviata nel 2010 col progetto Milan Media Factory. Tra le emittenti radio ci sono Radio Italia, radio ufficiale del club, e la radio sportiva Radio MilanInter, le cui trasmissioni sono dedicate a entrambe le compagini milanesi.
In campo editoriale Forza Milan! è stata per oltre mezzo secolo la rivista ufficiale della squadra, fondata nel 1963 dal giornalista Gino Sansoni ed edita da Panini. Dedicata interamente alle vicende del club, sotto la direzione di Gigi Vesigna raggiunse la tiratura di 130.000 copie mensili.
Sono 60 gli allenatori che dal 1899 hanno assunto la guida tecnica del club. Il primo allenatore, nonché capitano e fondatore del club, fu Herbert Kilpin, che rimase alla guida della squadra fino al 1906, mentre il primo allenatore professionista ingaggiato nel 1922, fu l'austriaco Ferdi Oppenheim, che fu anche il primo allenatore straniero della storia rossonera: rimase alla guida della società per due stagioni.
L'allenatore rossonero più vincente e longevo è stato Nereo Rocco, detto il Paròn, in carica per 4 periodi diversi per un totale di 459 panchine in 13 stagioni (9 complete e altre 4 solo per alcune partite). Sotto la sua gestione il Milan vinse 10 titoli: 2 scudetti, 3 Coppe Italia, 2 Coppe dei Campioni (prima compagine italiana a diventare Campione d'Europa), 2 Coppe delle Coppe e una Coppa Intercontinentale.
Un altro tecnico che ha segnato la storia rossonera è stato Arrigo Sacchi. Nel biennio 1989-90 il Mago di Fusignano condusse il Milan alla conquista di 2 Coppe dei campioni, di 2 Coppe Intercontinentali e di 2 Supercoppe UEFA. A livello nazionale conquistò inoltre lo scudetto 1987-1988 e la Supercoppa italiana 1988. Ma il Milan di Sacchi viene ricordato anche come la più forte squadra di club di tutti i tempi.A Sacchi subentrò nel 1991 Fabio Capello, ex calciatore rossonero e in precedenza tecnico delle giovanili. In 5 stagioni il Milan vinse 4 scudetti (3 dei quali consecutivi), 1 Champions League, 3 Supercoppe europee e una italiana, per 9 trofei complessivi. Quel Milan, soprannominato degli "invincibili", stabilì inoltre il record di 58 risultati utili consecutivi in Serie A.Da ricordare, infine, Carlo Ancelotti: allenatore dal 2001 al 2009, è il secondo tecnico col maggior numero di partite sulla panchina del Diavolo, 420, e l'unico rossonero ad aver vinto con il Milan 2 Champions League in campo e altrettante in panchina. Sotto la sua guida la squadra vinse 8 trofei, 1 scudetto, 1 Coppa Italia, 1 Supercoppa italiana, 2 Champions League, 2 Supercoppe UEFA e 1 Coppa del mondo per club.
In più di 100 anni di storia societaria, alla guida del Milan si sono avvicendati 23 presidenti. Il primo presidente della società rossonera fu Alfred Edwards, uno dei soci fondatori del club. Dal 21 luglio 2018 la carica è ricoperta da Paolo Scaroni.Il massimo dirigente più longevo nella storia del club è stato Silvio Berlusconi, proprietario del Milan per 31 anni, dal 20 febbraio 1986 al 13 aprile 2017, e presidente per 20 anni. La carica è rimasta formalmente vacante dal 21 dicembre 2004 al 15 giugno 2006 e dall'8 maggio 2008 al 29 marzo 2012, per le dimissioni di Berlusconi a seguito dell'approvazione di una legge disciplinante i conflitti d'interesse nel periodo in cui è stato presidente del Consiglio dei ministri e dal 29 marzo 2012 al 13 aprile 2017, quando ha ricoperto la carica di presidente onorario.Berlusconi è anche il più vincente per trofei: sotto la sua gestione il Milan si è laureato 8 volte campione d'Italia, 5 volte campione d'Europa e ha conquistato 2 Coppe Intercontinentali e 1 Coppa del mondo per club; ha inoltre vinto 7 Supercoppe italiane, 5 europee nonché una Coppa Italia, per un totale di 29 trofei ufficiali in 31 anni (26 dei quali durante i 20 anni di presidenza).
Di seguito l'elenco dei 54 calciatori inseriti nella Hall of Fame sul sito ufficiale del Milan.
Di seguito l'elenco dei 44 capitani rossoneri con le stagioni in cui hanno portato la fascia:
Al 15 marzo 2019 sono 109 i calciatori del Milan ad aver ricevuto la convocazione nella Nazionale maggiore italiana durante la loro militanza milanista, 99 dei quali hanno effettivamente collezionato almeno una presenza in campo. Solo la Juventus con 145 convocazioni e l'Inter con 111 hanno fornito un numero maggiore o uguale di giocatori candidati a indossare la maglia azzurra. Il maggior numero di presenze è di Paolo Maldini (126), mentre il primato delle reti va a Roberto Baggio (27).I primi rossoneri a vestire la maglia della Nazionale italiana furono Aldo Cevenini e Pietro Lana, che scesero in campo nella partita di debutto degli azzurri del 15 maggio 1910 giocata all'Arena Civica di Milano contro la Francia. L'incontro terminò 6-2 per l'Italia e Lana fu l'autore della prima rete della storia della Nazionale italiana di calcio nonché della prima tripletta in azzurro.Sono otto i giocatori laureatisi campioni del mondo di calcio durante il periodo di militanza nel Milan: 
Sono invece cinque i calciatori militanti nel Milan vittoriosi nel campionato europeo di calcio 1968: Angelo Anquilletti, Giovanni Lodetti, Pierino Prati, Gianni Rivera e Roberto Rosato.
Altri due calciatori rossoneri non italiani hanno conquistato la coppa del mondo con le rispettive nazionali: il francese Marcel Desailly (Francia 1998) e il brasiliano Roque Júnior (Corea del Sud-Giappone 2002), mentre gli olandesi Marco van Basten e Ruud Gullit si sono imposti nella rassegna europea in Germania Ovest 1988.
Hanno invece vinto la FIFA Confederations Cup i brasiliani Leonardo nel 1997, Dida e Kaká nel 2005, ancora Kakà e Pato nel 2009, mentre hanno vinto la Copa América i brasiliani Serginho nel 1999 e Paquetà nel 2019.
 Campionato italiano: 18 1901; 1906; 1907; 1950-1951; 1954-1955; 1956-1957; 1958-1959; 1961-1962; 1967-1968; 1978-1979 1987-1988; 1991-1992; 1992-1993; 1993-1994; 1995-1996; 1998-1999; 2003-2004; 2010-2011 Coppa Italia: 5 1966-1967; 1971-1972; 1972-1973; 1976-1977; 2002-2003 Supercoppa italiana: 7 1988; 1992; 1993; 1994; 2004; 2011; 2016
 Coppa dei Campioni/UEFA Champions League: 7  (record italiano)1962-1963; 1968-1969; 1988-1989; 1989-1990; 1993-1994; 2002-2003; 2006-2007 Coppa delle Coppe: 2  (record italiano)1967-1968; 1972-1973 Supercoppa UEFA: 5  (record condiviso con il Barcellona)1989; 1990; 1994; 2003; 2007 Coppa Intercontinentale: 3  (record condiviso con Real Madrid, Peñarol, Club Nacional e Boca Juniors)1969; 1989; 1990 Coppa del mondo per club: 1  (record italiano condiviso con l'Inter)2007
Torneo FGNI: 4 (record condiviso con l'Andrea Doria)1902; 1904; 1906; 1907 Coppa Federale: 1 (record)1915-1916 Coppa Latina: 2  (record condiviso con Real Madrid e Barcellona)1951; 1956Campionato italiano di Serie B: 2 1980-1981; 1982-1983 Coppa Mitropa: 1 1981-1982
Campionato Primavera: 1 1964-1965 Coppa Italia Primavera: 2 1984-1985; 2009-2010 Torneo di Viareggio: 9 1949; 1952; 1953; 1957; 1959; 1960; 1999; 2001; 2014Campionato nazionale Dante Berretti: 7 1971-1972; 1981-1982; 1982-1983; 1984-1985; 1989-1990; 1993-1994; 2008-2009Campionato Nazionale Under-17: 5 1994-1995; 1995-1996; 2002-2003; 2006-2007; 2010-2011Campionato Nazionale Under-16: 12016-2017Campionato Nazionale Under-15: 2 1991-1992; 2009-2010
In 120 stagioni sportive, a partire dall'esordio del 15 aprile 1900, il Milan ha disputato 109 campionati di massima serie (86 campionati di Serie A, 4 Campionati Federali, 10 di Prima Categoria, 5 di Prima Divisione e 4 di Divisione Nazionale) e 2 di Serie B. Nelle restanti 10 stagioni, per 3 volte (1905, 1909 e 1913-1914) non ha superato le eliminatorie regionali lombarde, nel 1908 ha rinunciato a partecipare al campionato, mentre nel quadriennio dal 1915-1916 al 1918-1919 e nelle annate 1943-1944 e 1944-1945 ha disputato i cosiddetti "campionati bellici".
Gli 86 campionati di Serie A disputati ne fanno la quarta squadra per numero di partecipazioni, preceduta dall'Inter, presente in tutti gli 88 campionati, dalla Juventus e dalla Roma, presenti in 87 campionati su 88. I rossoneri hanno vinto il campionato per 18 volte, in 15 casi si sono classificati secondi e 17 volte terzi; nelle 109 edizioni della massima serie disputate dalla fondazione del club, la società è arrivata dunque sul podio nel 47,2% dei casi.
Nel corso delle partite ufficiali disputate, la miglior vittoria in casa del Milan è il 13-0 contro l'Audax Modena (Prima Categoria 1914-1915), mentre in trasferta è il 10-0 contro l'Ausonia (Prima Categoria 1919-1920). La peggiore sconfitta interna, invece, è lo 0-8 subito contro il Bologna (Prima Divisione 1922-1923) mentre fuori casa per tre volte il Milan perse con sei reti di scarto: un 2-8 contro la Juventus (Divisione Nazionale 1926-1927) e due 0-6, uno sempre contro i bianconeri nella Prima Divisione 1925-1926 e l'altro contro l'Ajax nella Supercoppa UEFA 1973.A livello nazionale i rossoneri detengono vari record: la più lunga serie di gare senza sconfitte nel campionato di Serie A (58 partite, dal 26 maggio 1991, Parma-Milan 0-0 al 14 marzo 1993, Milan-Lazio 2-2), con l'intermezzo della stagione 1991-1992 conclusa, con Fabio Capello come allenatore, senza subire nessuna sconfitta, con 22 vittorie e 12 pareggi, segnando 74 reti e subendone solamente 21; la più lunga serie di gare esterne senza sconfitte in Serie A (38 partite); la più larga vittoria in trasferta in Serie A (Genoa-Milan 0-8 nel 1954-1955, a pari merito con Venezia-Padova 0-8 del campionato 1949-1950).
A livello di coppe nazionali il Milan ha disputato 14 tra finali e gironi finali di Coppa Italia (con 5 vittorie) e 11 finali di Supercoppa italiana (7 vittorie) per un totale di 25 finali, collocandosi al secondo posto, dietro la Juventus prima con 32 finali complessive; in ambito internazionale, il Milan si colloca al terzo posto nella classifica dei club plurivincitori: nelle 29 finali disputate i rossoneri hanno conquistato 18 trofei (7 Coppe dei Campioni/Champions League, 2 Coppe delle Coppe, 5 Supercoppe europee, 3 Coppe Intercontinentali, 1 Coppa del mondo per club FIFA), a pari merito con il Boca Juniors e l'Independiente e alle spalle di Real Madrid e Al-Ahly (27 e 20 trofei).In Europa l'avversario affrontato in più occasioni è il Barcellona (19 incontri con 5 vittorie, 6 pareggi e 8 sconfitte) seguito dal Real Madrid (16 incontri) e dall'Ajax (14 incontri). I rossoneri hanno vinto una sola volta al Camp Nou mentre il Barça 3 volte a San Siro, invece i madrileni non si sono mai imposti al Meazza mentre i rossoneri hanno vinto una volta al Bernabéu.Un sondaggio del 2007 a cura della rivista sportiva World Soccer ha inoltre incoronato il Milan degli olandesi, guidato da Arrigo Sacchi, la più forte squadra di club di tutti i tempi e la quarta nella speciale classifica, dov'è preceduta solo da tre nazionali di calcio (Brasile 1970, Olanda 1974 e Ungheria 1953).
A livello individuale, il giocatore con il maggior numero di presenze in rossonero è Paolo Maldini, con 902 partite disputate in 25 stagioni dal 1984 al 2009. Seguono Franco Baresi (719 presenze, 20 stagioni), Alessandro Costacurta (663 presenze, 21 stagioni), Gianni Rivera (658 presenze, 19 stagioni) e Mauro Tassotti (583 presenze, 17 stagioni). Il capocannoniere di tutti i tempi è invece lo svedese Gunnar Nordahl con 221 gol segnati in 8 stagioni. Alle sue spalle Andriy Shevchenko (175 gol in 8 stagioni), Gianni Rivera (164 in 19 stagioni), José Altafini (161 in 7 stagioni) e Aldo Boffi (136 in 9 stagioni).Il Milan è l'unica squadra ad aver piazzato per due volte tre suoi giocatori ai primi tre posti nella classifica del Pallone d'oro: nel 1988, quando furono premiati nell'ordine Marco van Basten, Ruud Gullit e Frank Rijkaard, e nel 1989, che vide trionfare van Basten, Baresi e Rijkaard. Detiene inoltre il primato per il numero di calciatori vincitori della classifica marcatori della Serie A a girone unico (17 volte). Ventuno personalità affiliate al Milan sono membri della Hall of Fame del calcio italiano (terzo club in graduatoria dietro l'Inter e la Juventus, entrambe a quota ventitré): Roberto Baggio, Paolo Maldini e Franco Baresi (categoria Giocatore italiano), Giovanni Trapattoni, Arrigo Sacchi, Fabio Capello e Carlo Ancelotti (categoria Allenatore italiano), Gianni Rivera e Paolo Rossi (categoria Veterano italiano), Silvio Berlusconi e Adriano Galliani (categoria Dirigente italiano), Marco van Basten, Ronaldo e Ruud Gullit (categoria Giocatore straniero), Giovanni Mauro, Giuseppe Meazza, Vittorio Pozzo, Ferruccio Valcareggi, Nereo Rocco, Nils Liedholm e Cesare Maldini (categoria Riconoscimenti alla memoria).
Secondo un sondaggio d'opinione della società Demos & Pi, effettuato nel settembre 2016, il Milan risulta al secondo posto per numero di sostenitori in Italia, dopo la Juventus e alla pari dell'Inter, col 14% di preferenze del campione esaminato, mentre a livello europeo risultava, in base a uno studio pubblicato nel 2010 dalla società tedesca Sport+Markt, la settima squadra per numero di tifosi, prima delle italiane con 18,4 milioni di sostenitori, ma lontana dai 57,8 milioni di sostenitori del Barcellona.
Il tipico tifoso del Milan per lunghi decenni del XX secolo apparteneva alla classe popolare e operaia, per questo i tifosi rivali dell'Inter li chiamavano casciavìt (appellativo ormai desueto, usato fino agli anni ottanta), che in milanese significa cacciaviti, proprio per indicare l'origine proletaria di larga parte dei tifosi rossoneri. A loro volta i tifosi milanisti chiamavano i cugini nerazzurri baùscia, termine milanese che significa gradasso, essendo allora la tifoseria nerazzurra composta perlopiù dalle classi medie e altolocate.Negli anni sessanta si stabilirono in vari settori della curva sud dello stadio San Siro i primi nuclei del tifo organizzato rossonero, fra cui la Fossa dei Leoni, il gruppo ultras più antico del calcio italiano, nato a Milano nel 1968 e scioltosi nel 2005 a seguito di aspri dissidi con altri gruppi ultrà rossoneri, le Brigate Rossonere, fondate nel 1975 e il Commandos Tigre, poi confluiti tutti nel gruppo Curva Sud Milano. Politicamente gli ultras del Milan, che nelle partite casalinghe occupano la Curva Sud, non hanno mai espresso una preferenza marcata, anche se tradizionalmente venivano associati alla sinistra, fino in tempi più recenti quando, sotto la presidenza di Silvio Berlusconi, sono stati avvicinati alla destra.
I tifosi del Brescia, della Reggina, del Lione e del Siviglia sono gli unici gemellati con quelli del Milan. Il gemellaggio con il Siviglia è nato durante la partita di Supercoppa UEFA 2007, disputata tre giorni dopo la morte del giocatore sivigliano Antonio Puerta. Per ricordarlo i giocatori di entrambe le squadre hanno indossato una maglia che, sotto il proprio numero, riportava il suo nome e in tribuna vi erano numerosi striscioni dedicati al difensore. Inoltre, durante l'intervallo, due ultras del Milan hanno portato sotto la curva del Siviglia uno striscione recante la scritta "Onore a Puerta", con i tifosi spagnoli che hanno ringraziato quelli rossoneri con il coro "Milan, Milan".Precedentemente vi furono anche gemellaggi col Bologna, col Como, venuto meno dopo la discesa della squadra lariana nelle categorie inferiori, col Napoli, interrotto negli anni ottanta quando il Milan vinse un campionato proprio battendo in casa i partenopei, e con la Roma (dovuto alle comuni simpatie politiche delle tifoserie), deterioratosi nel 1987 a seguito di incidenti con conseguente sconfitta a tavolino e squalifica del campo di San Siro seguiti, due anni dopo, dalla morte del tifoso romanista Antonio De Falchi.La più grande rivale del Milan è l'altra compagine meneghina, l'Inter. Il derby tra queste due squadre viene detto Derby della Madonnina per la statua della Madonnina posta in cima al Duomo di Milano. Anche con la Juventus, nonostante alcuni accordi passati stipulati a livello di società, vi è da sempre una rivalità molto accesa, essendo le squadre italiane più titolate. Le due squadre hanno pure disputato una finale di Champions League, il 28 maggio 2003 all'Old Trafford, vinta ai rigori dai rossoneri per 3-2.
Quella col Genoa è una rivalità nata agli albori del campionato, nelle sfide per la conquista dei primi scudetti, ravvivatasi nella stagione 1981-82, quando i rossoblu conquistarono la salvezza a Napoli a pochi minuti dal termine del campionato proprio ai danni dei rossoneri e acuitasi infine nel 1995 per l'uccisione di Vincenzo Spagnolo, tifoso genoano, da parte di un tifoso milanista.Inoltre vi sono anche rivalità minori con altri club, più o meno accese a seconda dei periodi: il Verona, contro cui il Milan perse due scudetti a vantaggio di Juventus e Napoli (la Fatal Verona), la Lazio, gemellata con l'Inter, che perse uno scudetto nel 1999 dopo la rimonta rossonera, l'Atalanta, rivale storica del Brescia, la Fiorentina, la Sampdoria e il Cagliari.
 Almanacco illustrato del calcio 2015, Modena, Panini Comics, 2015, ISBN 978-88-912-1454-6.
 Tiziano Crudeli, Crudelmente Milan. 20 anni di passione rossonera, Libri di Sport, 2005, ISBN 88-87676-48-8.
 Giuseppe Di Cera, 1001 storie e curiosità sul grande Milan che dovresti conoscere, Newton Compton, 2013, ISBN 978-88-541-5987-7.
 Giuseppe Di Cera, I campioni che hanno fatto grande il Milan, Newton Compton Editori, 2014, ISBN 978-88-541-7069-8.
 Giuseppe Di Cera, Il romanzo del grande Milan, Newton Compton, 2015, ISBN 978-88-541-8793-1.
 Giuseppe Di Cera, Il Milan dalla A alla Z, Newton Compton, 2016, ISBN 978-88-227-0188-6.
 Massimo Emanuelli, 50 anni di storia della televisione attraverso la stampa settimanale, Greco & Greco, 2004, ISBN 88-7980-346-8.
 Andrea Ferreri, Ultras, i ribelli del calcio, Mimesis Edizioni, 2008, ISBN 978-88-96130-02-5.
 Giovanni Francesio, Tifare contro, Sperling & Kupfer, 2010, ISBN 978-88-7339-312-2.
 Marco Stretto, Introduzione, in Siamo tutti tifosi del Milan, Delos Digital, 2015, ISBN 978-88-6775-763-3.
Società calcistiche vincitrici delle competizioni confederali e interconfederali
 Wikimedia Commons contiene immagini o altri file sull'Associazione Calcio Milan
(EN) Associazione Calcio Milan, su Enciclopedia Britannica, Encyclopædia Britannica, Inc. 
 Associazione Calcio Milan, su LegaSerieA.it, Lega Nazionale Professionisti Serie A. 
(DE, EN, IT) Associazione Calcio Milan, su Transfermarkt.it, Transfermarkt GmbH & Co. KG.