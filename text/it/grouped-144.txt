
L'Oporto Challenger 2 1992 è stato un torneo di tennis facente parte della categoria ATP Challenger Series nell'ambito dell'ATP Challenger Series 1992. Il torneo si è giocato a Oporto in Portogallo dal 29 giugno al 5 luglio 1992 su campi in terra battuta.
 Doug Eisenman /  Bent-Ove Pedersen hanno battuto in finale  Jordi Arrese /  Àlex Corretja 1-6, 6-4, 6-2

In fisica, un'orbita è il percorso incurvato dalla gravitazione di un oggetto attorno a un punto nello spazio, ad esempio l'orbita di un pianeta attorno al centro di un sistema stellare, come il Sistema Solare. Le orbite dei pianeti sono normalmente ellittiche.
L'attuale comprensione della meccanica del moto orbitale è basata sulla teoria della relatività generale di Albert Einstein, che spiega come la gravità sia dovuta alla curvatura dello spazio-tempo, con orbite che seguono le geodetiche. Per comodità di calcolo, la relatività è di solito approssimata con la legge di gravitazione universale, basata sulle leggi di Keplero relative al moto dei pianeti.
Storicamente, i moti apparenti dei pianeti sono stati prima spiegati geometricamente (senza riferimenti alla gravità) in termini di epicicli, vale a dire la sommatoria di numerosi movimenti circolari. Questa teoria prediceva il percorso dei pianeti abbastanza accuratamente, fino a quando Giovanni Keplero non dimostrò che il moto dei pianeti era in realtà ellittico.Nel modello geocentrico del Sistema Solare si utilizzavano le sfere celesti per spiegare il moto apparente dei pianeti nel cielo in termini di sfere perfette o di anelli. Dopo che il moto dei pianeti fu misurato più accuratamente, si dovettero aggiungere meccanismi teorici come i deferenti e gli epicicli. Anche se il modello era in grado di predire con precisione la posizione dei pianeti nel cielo, nel tempo occorreva un numero sempre maggiore di epicicli, che lo facevano diventare sempre più macchinoso.
Le basi per la moderna comprensione delle orbite sono state formulate per la prima volta da Keplero, i cui risultati sono compendiati nelle tre leggi del moto planetario. In primo luogo, egli scoprì che le orbite dei pianeti del nostro Sistema Solare sono ellittiche, non circolari (o epicicloidali) come si era precedentemente creduto, e che il Sole non si trova al centro delle orbite, bensì in uno dei due fuochi. In secondo luogo, scoprì che la velocità orbitale di ciascun pianeta non è costante, ma dipende dalla sua distanza dal Sole. In terzo luogo, Keplero trovò un rapporto comune tra le proprietà orbitali di tutti i pianeti in orbita attorno al Sole. Per i pianeti, i cubi delle loro distanze dal Sole sono proporzionali ai quadrati dei loro periodi orbitali. Giove e Venere, per esempio, sono lontani dal Sole rispettivamente 5,2 e 0,723 UA circa, i loro periodi orbitali sono di 11,86 e 0,615 anni circa. La proporzionalità è data dal fatto che il rapporto di Giove, 5,2³/11,86², è praticamente uguale a quello di Venere, 0,723³/0,615², in accordo con la relazione.
Isaac Newton dimostrò che le leggi di Keplero sono derivabili dalla sua teoria della gravitazione universale e che, in generale, le orbite di corpi soggetti alla forza di gravità, ipotizzando una propagazione istantanea di quest'ultima, sono delle sezioni coniche. Newton dimostrò inoltre che per una coppia di corpi le dimensioni delle orbite sono inversamente proporzionali alle loro masse, e che i corpi ruotano attorno al loro centro di massa comune. Quando un corpo è molto più massiccio dell'altro, è conveniente approssimare considerando il centro di massa coincidente con il centro del corpo più massiccio.
Albert Einstein fu in grado di dimostrare che la gravità è dovuta alla curvatura dello spazio-tempo, rendendo non più necessaria l'ipotesi di una gravità che si propaga istantaneamente. Nella teoria della relatività, le orbite seguono traiettorie geodetiche che si avvicinano di molto ai calcoli di Newton. Tuttavia vi sono differenze che possono essere utilizzate per determinare quale teoria descrive la realtà in modo più accurato. In sostanza tutte le prove sperimentali che permettono di distinguere tra le teorie concordano con la teoria della relatività, ma le differenze con la meccanica newtoniana sono di solito molto piccole (salvo che per campi gravitazionali molto forti e velocità molto elevate). Il primo calcolo della distorsione relativistica riguardò la velocità dell'orbita di Mercurio e la forza del campo gravitazionale solare, in quanto questi due valori sono sufficienti a causare variazioni negli elementi orbitali di Mercurio.
Tuttavia, la soluzione di Newton è ancora utilizzata per molti progetti a breve termine, poiché è molto più facile da usare.
In un sistema planetario, i pianeti, i pianeti nani, gli asteroidi, le comete e i detriti spaziali orbitano il Centro di massa seguendo orbite ellittiche. Una cometa in una traiettoria parabolica o iperbolica attorno a un baricentro non è gravitazionalmente legata alla stella e pertanto non è considerata appartenente al sistema planetario della stella. Corpi gravitazionalmente legati a uno dei pianeti in un sistema planetario, ossia i satelliti naturali o quelli artificiali, seguono orbite attorno a un baricentro vicino a quel pianeta.
A causa delle reciproche perturbazioni gravitazionali, le eccentricità delle orbite planetarie variano nel tempo. Mercurio, il pianeta più piccolo del Sistema Solare, ha l'orbita più eccentrica. All'epoca attuale, Marte ha la seconda maggior eccentricità, mentre quelle minori appartengono a Venere e a Nettuno.
Quando due oggetti orbitano l'uno attorno all'altro, il periapside è il punto in cui i due oggetti sono più vicini tra loro, mentre l'apoapside è il punto in cui sono più lontani. (Termini più specifici sono utilizzati per corpi specifici. Ad esempio, il perigeo e l'apogeo sono la parte più bassa e più alta di un'orbita attorno alla Terra, mentre il perielio e l'afelio sono i punti più vicini e più lontani di un'orbita attorno al Sole.)
In un'orbita ellittica, il centro di massa del sistema orbitante-orbitato è in un fuoco di entrambe le orbite, con niente presente nell'altro fuoco. Quando un pianeta si avvicina al periapside, il pianeta aumenta la propria velocità. Quando un pianeta si avvicina all'apoapside, la sua velocità diminuisce.
Quando l'oggetto si sposta lateralmente, cade verso il corpo centrale. Tuttavia, si muove così rapidamente che il corpo centrale si incurva sotto di esso.
La gravità attira l'oggetto lungo un percorso incurvato quando esso tenta di muoversi lungo una linea retta.
Quando l'oggetto si muove lateralmente (tangenzialmente), cade verso il corpo centrale. Tuttavia, esso ha sufficiente velocità tangenziale per mancare l'oggetto attorno a cui orbita, continuando a cadere senza soluzione di continuità. Questa visione è particolarmente utile per l'analisi matematica, in quanto il moto dell'oggetto può essere descritto come la somma di tre coordinate unidimensionali oscillanti attorno ad un centro gravitazionale.
Come esempio di un'orbita attorno a un pianeta, il modello "palla di cannone di Newton" può rivelarsi utile (vedi immagine sotto). Si tratta di un esperimento mentale, in cui sulla cima di un'alta montagna un cannone è in grado di sparare una palla orizzontalmente a varie velocità. Gli effetti dell'attrito atmosferico sulla palla vengono ignorati.
Se il cannone spara la palla con una bassa velocità iniziale, la traiettoria della palla curva verso il basso e colpisce il suolo (A). Aumentando la velocità iniziale, la palla colpisce il terreno in un punto più lontano (B) dal cannone, poiché mentre la palla sta ancora cadendo verso il suolo, il terreno si sta sempre più incurvando rispetto ad essa (vedi primo punto, in alto). Tutti questi moti sono effettivamente orbite in senso tecnico, stanno descrivendo la porzione di un percorso ellittico attorno al centro di gravità ma, colpendo la Terra, l'orbita viene interrotta.
Se la palla di cannone viene sparata con sufficiente velocità iniziale, il terreno si incurva sotto di essa, almeno tanto quanto la palla cade, così che questa non riesce più a toccare il suolo. Essa si trova ora in quella che potrebbe essere definita un'orbita non interrotta, o di circumnavigazione. Per ogni specifica combinazione di altezza sopra il centro di gravità e di massa del pianeta, c'è una specifica velocità iniziale (non influenzata dalla massa della palla, che si presume essere molto piccola rispetto a quella della Terra) che produce un'orbita circolare, come mostrato in (C).
Con velocità iniziali sempre maggiori, si ottengono orbite ellittiche: una è mostrata in (D). Se lo sparo avviene al di sopra della superficie della Terra, come mostrato, si avranno orbite ellittiche anche a velocità più basse; queste saranno più vicine alla Terra in un punto mezza orbita più in là del cannone.
A una velocità specifica, detta velocità di fuga, di nuovo dipendente dall'altezza dello sparo e dalla massa del pianeta, un'orbita aperta come (E) è una traiettoria parabolica. A velocità ancora più alta, l'oggetto seguirà una serie di traiettorie iperboliche. Da un punto di vista pratico, in entrambi questi tipi di traiettoria l'oggetto "si libera" della gravità del pianeta, "allontanandosi nello spazio".
Il rapporto tra le velocità di due oggetti con massa in movimento può essere pertanto suddiviso in quattro categorie con relative sottocategorie:
Percorsi iperboliciVale la pena di notare che i razzi reali lanciati da terra, al fine di superare l'atmosfera (che ha un effetto frenante) nel più breve tempo possibile, in un primo momento vanno in verticale, quindi si rigirano per volare tangenzialmente a terra al di sopra dell'atmosfera.
Poi, sono le loro orbite che li mantengono al di sopra dell'atmosfera. Se un'orbita ellittica dovesse incontrare una zona di aria densa, l'oggetto perderebbe velocità, rientrando (cioè cadendo).
Sono richiesti sei parametri per specificare l'orbita kepleriana di un corpo. Ad esempio, i tre numeri che descrivono la posizione iniziale del corpo e i tre valori per la sua velocità descriveranno un'orbita unica che può essere calcolata sia in avanti che indietro. Tuttavia, i parametri solitamente utilizzati sono leggermente diversi.
Anomalia media all'epoca (M0).In linea di principio, una volta che gli elementi orbitali di un corpo sono noti, la sua posizione può essere calcolata in avanti e indietro per un tempo indeterminato. Tuttavia, oltre alla gravità, altre forze intervengono a perturbare le orbite, quindi gli elementi orbitali cambiano nel tempo.
In molti casi gli effetti relativistici possono essere trascurati, e i principi della dinamica forniscono una descrizione molto accurata del moto. L'accelerazione di ciascun corpo è pari alla sommatoria delle forze gravitazionali su di esso divisa per la sua massa, mentre la forza gravitazionale tra ogni coppia di corpi è proporzionale al prodotto delle loro masse e diminuisce inversamente con il quadrato della distanza tra loro. Secondo questa approssimazione newtoniana, per un sistema di due masse puntiformi (o corpi sferici), influenzati soltanto dalla loro mutua gravitazione (problema dei due corpi), le orbite possono essere calcolate con esattezza. Se il corpo più pesante è molto più massiccio dell'altro, come nel caso di un satellite o di una piccola luna che orbitano un pianeta o della Terra in orbita attorno al Sole, è accurato oltre che comodo descrivere il moto in un sistema di coordinate centrato sul corpo più pesante: possiamo dire che il corpo più leggero è in orbita attorno a quello più pesante. Nel caso in cui le masse dei due corpi siano paragonabili, è ancora utilizzabile una soluzione newtoniana esatta, qualitativamente simile al caso di masse dissimili, centrando il sistema di coordinate sul centro di massa dei due.
L'energia è associata ai campi gravitazionali. Un corpo fermo lontano da un altro può compiere del lavoro esterno se viene tirato verso di esso, e quindi ha un'energia potenziale gravitazionale. Poiché è necessario del lavoro per separare due corpi contro la forza di gravità, la loro energia potenziale gravitazionale aumenta quando vengono separati, e diminuisce quando si avvicinano. Per masse puntiformi l'energia gravitazionale diminuisce senza limiti quando si avvicinano a separazione nulla; quando le masse si trovano a distanza infinita è convenzionale (oltre che comodo) considerare zero l'energia potenziale, e quindi negativa (poiché diminuisce da zero) per distanze finite più piccole.
Nel caso di due corpi, un'orbita è una sezione conica. L'orbita può essere aperta (l'oggetto non ritorna mai) o chiusa (quando ritorna), in base all'energia totale (cinetica + potenziale) del sistema. Nel caso di un'orbita aperta, la velocità in ogni posizione dell'orbita è almeno la velocità di fuga per quella posizione, mentre nel caso di un'orbita chiusa, è sempre minore di essa. Poiché l'energia cinetica non è mai negativa, adottando la convenzione standard di considerare per distanze infinite un'energia potenziale nulla, le orbite chiuse hanno un'energia totale negativa, le traiettorie paraboliche ne hanno una nulla, e le orbite iperboliche ne hanno una positiva.
Un'orbita aperta ha la forma di un'iperbole, se la velocità è maggiore della velocità di fuga, o di una parabola se la velocità è esattamente la velocità di fuga. I corpi si avvicinano per un attimo, curvano l'uno intorno all'altro all'incirca nel momento di massimo avvicinamento, e quindi si separano nuovamente per sempre. Questo può essere il caso di alcune comete che provengono dal di fuori del Sistema Solare.
Un'orbita chiusa ha la forma di un'ellisse. Nel caso particolare in cui il corpo orbitante è sempre alla stessa distanza dal centro, l'orbita ha la forma di un cerchio. In caso contrario, il punto in cui il corpo orbitante è più vicino alla Terra è il perigeo, chiamato periapside quando l'orbita è attorno ad un corpo diverso dalla Terra. Il punto in cui il satellite è più lontano dalla Terra si chiama apogeo. La linea tracciata dal periapside all'apoapside è la linea degli apsidi, che è anche l'asse maggiore dell'ellisse.
I corpi orbitanti in orbite chiuse ripetono il loro percorso dopo un periodo fisso di tempo. Questo movimento è descritto dalle leggi empiriche di Keplero, che possono essere derivate matematicamente da quelle di Newton. Le leggi di Keplero possono essere formulate come segue:
L'orbita di un pianeta attorno al Sole è un'ellisse, con il Sole in uno dei punti focali dell'ellisse. [Questo punto focale è in realtà il baricentro del sistema Sole-pianeta; per semplicità in questa spiegazione si assume che la massa del Sole sia infinitamente più grande di quella del pianeta.] L'orbita giace in un piano, chiamato piano orbitale. Il punto dell'orbita più vicino al corpo attraente è il periapside, mentre quello più lontano si chiama apoapside. Ci sono anche termini specifici per orbite attorno a corpi particolari, oggetti in orbita attorno al Sole hanno un perielio e un afelio, attorno alla Terra, un perigeo e un apogeo, attorno alla Luna, un perilunio e un apolunio (o periselenio e aposelenio rispettivamente). Un'orbita attorno a una stella ha un periastro e un apoastro.
Mentre il pianeta si muove lungo la sua orbita in un determinato periodo di tempo, la retta che congiunge il Sole con il pianeta spazza un'area di ampiezza costante, indipendentemente da quale parte dell'orbita è stata percorsa in quel periodo. Ciò significa che il pianeta si muove più velocemente in prossimità del suo perielio piuttosto che vicino al suo afelio, poiché a una distanza minore deve percorrere un arco maggiore per coprire la stessa area. Questa legge è indicata solitamente come "aree uguali in tempi uguali".
Per una data orbita, il rapporto tra il cubo del semiasse maggiore e il quadrato del suo periodo è costante.Si noti che mentre un'orbita chiusa attorno a un punto materiale o a un corpo sferico con un campo gravitazionale è un'ellisse chiusa che ripete esattamente e indefinitamente lo stesso percorso, gli effetti dovuti alla non perfetta sfericità della Terra o gli effetti relativistici faranno sì che la forma dell'orbita si discosterà da quella di un'ellisse chiusa, caratteristica del moto di due corpi. Le soluzioni al problema dei due corpi furono pubblicate da Newton nel Principia nel 1687. Nel 1912, Karl Fritiof Sundman sviluppò una serie infinita convergente che risolve il problema dei tre corpi; tuttavia, la convergenza avviene così lentamente da essere in pratica di scarsa utilità. Salvo casi particolari, come i punti di Lagrange, non esiste alcun metodo per risolvere le equazioni del moto di un sistema con quattro o più corpi.
Invece, le orbite con molti corpi possono essere approssimate con precisione arbitraria. Queste approssimazioni assumono due forme:
Una forma assume come base il moto ellittico puro, con aggiunta di termini di perturbazioni per tener conto dell'influenza gravitazionale di molteplici corpi. Ciò è utile per calcolare le posizioni dei corpi celesti. Le equazioni del moto di lune, pianeti e altri corpi sono conosciute con grande precisione, e vengono utilizzate per generare le tabelle per la navigazione astronomica. Tuttavia, ci sono fenomeni secolari che devono essere trattati con metodi post-newtoniani.La forma dell'equazione differenziale viene utilizzata per scopi scientifici o in fase di pianificazione di una missione. Secondo le leggi di Newton, la sommatoria di tutte le forze è uguale alla massa per l'accelerazione (F = ma). Pertanto le accelerazioni possono essere espresse in termini di posizioni. I termini di perturbazioni sono molto più facili da descrivere con questa forma. Predire posizioni e velocità successive da valori iniziali corrisponde alla soluzione di un problema ai valori iniziali. Metodi numerici calcolano le posizioni e le velocità degli oggetti in un futuro a breve termine, quindi ripetono il calcolo. Tuttavia, piccoli errori aritmetici derivanti da un limitato livello di precisione matematica di un computer sono cumulativi, e ciò limita la precisione di questo approccio.
Una perturbazione orbitale si verifica quando una forza o un impulso molto più piccoli della forza complessiva o dell'impulso medio del corpo principale, agendo dall'esterno rispetto ai due corpi orbitanti, provoca una accelerazione che, nel tempo, modifica i parametri dell'orbita.
Un piccolo impulso radiale dato a un corpo in orbita cambia l'eccentricità ma non il periodo orbitale (al primo ordine). Un impulso diretto o retrogrado (cioè un impulso applicato nella direzione del moto orbitale) modifica sia l'eccentricità che il periodo orbitale. In particolare, un impulso diretto al periapside fa aumentare l'altezza dell'apoapside e viceversa, mentre un impulso retrogrado fa il contrario. Un impulso trasversale (al di fuori del piano orbitale) provoca la rotazione del piano orbitale senza modificare il periodo o l'eccentricità. In tutti i casi, un'orbita chiusa intersecherà ancora il punto della perturbazione.
Se un oggetto orbita attorno a un corpo planetario con un'atmosfera significativa, la sua orbita può decadere a causa della resistenza fluidodinamica. In particolare, a ogni periapside l'oggetto subisce la resistenza atmosferica perdendo energia. Ogni volta l'orbita diventa meno eccentrica (più circolare) in quanto l'oggetto perde energia cinetica proprio quando tale energia è al suo massimo. Ciò è simile al rallentamento di un pendolo nel punto più basso: il punto più alto dell'oscillazione del pendolo si abbassa. Ad ogni successivo rallentamento, un maggiore percorso dell'orbita viene influenzato dall'atmosfera, rendendo quindi l'effetto più pronunciato. Alla fine l'effetto diventa così grande che l'energia cinetica massima non è più sufficiente a riportare l'orbita al di sopra dello strato dove c'è resistenza atmosferica. Quando ciò accade, l'oggetto descrive rapidamente una spirale verso il basso intersecando il corpo centrale.
L'influenza dell'atmosfera può variare di parecchio. Durante un massimo solare, l'atmosfera della Terra oppone resistenza fino a cento chilometri più in alto che durante un minimo solare.
Alcuni satelliti con lunghi cavi tether possono subire un decadimento orbitale a causa della resistenza elettromagnetica del campo magnetico terrestre. All'incontro con il campo magnetico, il filo agisce come un generatore, facendo fluire gli elettroni da un capo all'altro. Nel filo, pertanto, l'energia orbitale si converte in calore.
È possibile agire artificialmente su un'orbita tramite l'uso di motori a razzo, che modificano l'energia cinetica del corpo in qualche punto del suo percorso, convertendo l'energia chimica o quella elettrica. A questo modo diventa più facile cambiare la forma e l'orientamento dell'orbita.
Un altro metodo per modificare artificialmente un'orbita è tramite l'uso di vele solari o di vele magnetiche. Queste forme di propulsione non richiedono alcun propellente né energia diversa da quella del Sole, e possono quindi essere usate indefinitamente.
Il decadimento orbitale può verificarsi anche a causa delle forze di marea per oggetti al di sotto dell'orbita sincrona rispetto al corpo che stanno orbitando. La gravità dell'oggetto orbitante solleva dei rigonfiamenti equatoriali nel primario; poiché al di sotto dell'orbita sincrona l'oggetto orbitante si muove più rapidamente rispetto alla rotazione del corpo, i rigonfiamenti rimangono indietro di un piccolo angolo rispetto all'oggetto. La gravità dei rigonfiamenti è leggermente sfasata rispetto all'asse primario-satellite, e ha quindi una componente nella direzione del moto del satellite. Il rigonfiamento più vicino rallenta l'oggetto più di quanto lo acceleri quello più lontano, e di conseguenza l'orbita decade. Viceversa, la gravità del satellite sui rigonfiamenti esercita una coppia di forze sul primario accelerandone la rotazione. I satelliti artificiali sono troppo piccoli per avere effetti di marea sui pianeti attorno ai quali orbitano, mentre alcune lune del Sistema Solare stanno subendo un decadimento orbitale a causa di questo meccanismo. La luna più interna di Marte, Phobos, rappresenta un buon esempio: si prevede che entro 50 milioni di anni impatterà la superficie di Marte o che si frammenterà formando un anello.
L'analisi standard dei corpi in orbita presuppone che essi siano costituiti da sfere uniformi o, più in generale, da gusci concentrici ciascuno dei quali di densità uniforme. Si può dimostrare che tali corpi sono gravitazionalmente equivalenti a dei punti materiali.
Tuttavia, nel mondo reale, i corpi ruotano, e ciò produce uno schiacciamento dei poli della sfera rispetto al suo equatore, fenomeno che distorce il campo gravitazionale e che gli fornisce un momento di quadrupolo che risulta significativo a distanze paragonabili al raggio del corpo in questione.
Gli effetti di altri corpi che fanno sentire l'influenza della propria gravità possono essere significativi. Per esempio, l'orbita della Luna non può essere accuratamente descritta senza tener conto dell'azione della gravità solare oltre che di quella terrestre. Nonostante queste perturbazioni, in prima approssimazione si può dire che i corpi hanno orbite ragionevolmente stabili attorno a un pianeta più massiccio, a condizione che siano in orbita ben all'interno della sfera di Hill di tale pianeta.
Quando vi sono più di due corpi gravitanti, il problema viene indicato come un problema degli n-corpi. La maggior parte di tali problemi non hanno una soluzione in forma chiusa, anche se alcuni casi particolari sono stati formulati.
L'astrodinamica è l'applicazione della balistica e della meccanica celeste ai problemi pratici relativi al moto dei razzi e di altri veicoli spaziali. Il movimento di questi oggetti è normalmente calcolato in base ai principi della dinamica e alla legge di gravitazione universale. È una disciplina fondamentale nell'ambito della progettazione e del controllo delle missioni spaziali. La meccanica celeste tratta più ampiamente le dinamiche orbitali dei sistemi sotto l'influenza della forza di gravità, come i veicoli spaziali e i corpi celesti naturali come i sistemi stellari, i pianeti, le lune e le comete. La meccanica orbitale si occupa delle traiettorie dei veicoli spaziali, delle manovre orbitali, delle variazioni al piano dell'orbita. Ha il compito, inoltre, di prevedere i risultati delle manovre di propulsione nei viaggi interplanetari.
In base all'energia posseduta dal corpo le orbite possono essere chiuse e periodiche oppure aperte e non periodiche.
Orbita ellittica: l'orbita è chiusa ed è un'ellisse se l'energia totale E del corpo è minore di zero (cioè se l'energia cinetica è minore dell'energia potenziale). Sono ellittiche le orbite dei pianeti del Sistema Solare e di tutti i loro satelliti. L'orbita circolare è un caso particolare di orbita ellittica. 
Traiettoria iperbolica: l'orbita è aperta ed è un'iperbole se l'energia totale E del corpo è maggiore di zero (ovvero se l'energia cinetica è maggiore dell'energia potenziale). Sono iperboliche le orbite delle sonde spaziali inviate al di fuori del Sistema Solare e le porzioni di orbite di sonde inviate verso i pianeti esterni (come la sonda Galileo e la sonda Cassini nelle fasi di avvicinamento e allontanamento dai pianeti interni usati per l'effetto fionda). 
Traiettoria parabolica: da un punto di vista teorico occorre inoltre aggiungere che se E=0, l'orbita risulterà una parabola; tale orbita rappresenta l'elemento di separazione tra la famiglia di orbite chiuse e di orbite aperte.In base all'inclinazione rispetto al piano equatoriale un'orbita può essere:
Orbita equatoriale: se l'inclinazione è circa zero (ad esempio l'orbita geostazionaria).
Orbita polare: se l'inclinazione è quasi uguale a 90°. I satelliti in orbita polare hanno la caratteristica di poter vedere tutto il globo grazie al loro moto latitudinale lungo i meridiani.
Orbita eclittica: se l'inclinazione dell'orbita coincide con l'eclittica del pianeta
Orbita retrograda: se l'inclinazione è superiore a 90°.In base all'utilizzo pratico nell'ambito dei satelliti artificiali, possono essere definite anche:
Orbita eliosincrona, orbita per il telerilevamento.In base all'altitudine rispetto alla Terra:
Orbita terrestre bassa, in cui si trova ad esempio la Stazione Spaziale Internazionale
Orbita terrestre media, in cui si trovano i satelliti dei sistemi di navigazione (GLONASS, Galileo e GPS).
Orbita geostazionaria: ad una quota di 36 000 km i satelliti possono rimanere fermi rispetto alla superficie terrestre. Molti satelliti per le telecomunicazioni si trovano in quest'orbita.
Lo studio del movimento ovvero delle orbite dei corpi astronomici, naturali ed artificiali, è compito dell'astrodinamica.
Consideriamo un corpo di massa m che si muove su un'orbita circolare ad una distanza r dal centro della Terra (ovvero ad una quota h = r - RT, dove RT è il raggio della Terra). Tale corpo è soggetto alla forza di gravità
  ,essendo G = 6,672 × 10−11 N (m/kg)² la costante di gravitazione universale e M = 5,9 × 1024 kg la massa della Terra.
Il corpo su una traiettoria circolare di raggio r è soggetto alla forza centripeta pari a
Perché il corpo continui a percorrere l'orbita circolare, la forza di gravità deve uguagliare la forza centripeta, Fg = Fc:
  .La figura a fianco rappresenta il grafico della velocità tangenziale in funzione del raggio dell'orbita, per orbite intorno alla Terra.Tenendo conto che la velocità tangenziale è legata al periodo orbitale dalla relazione
  .Questa non è altro che la terza legge di Keplero. La costante K che compare nella terza legge è quindi definita da
  La terza legge di Keplero permette quindi di determinare l'altezza di un'orbita geostazionaria, cioè un'orbita equatoriale il cui periodo è pari al giorno siderale della Terra, Trot = 23 h 56 min 4,09 s = 86.164,09 s:
    {\displaystyle r_{geos}={\sqrt[{3}]{\frac {GMT_{rot}^{2}}{4\pi ^{2}}}}=42.168\,{\text{km}}}
Andrea Milani and Giovanni F. Gronchi. Theory of Orbit Determination (Cambridge University Press; 378 pages; 2010). Illustra nuovi algoritmi per la determinazione delle orbite dei corpi celesti naturali e artificiali.
 Abell, Morrison, and Wolff, Exploration of the Universe, quinta, Saunders College Publishing, 1987.
Linton, Christopher (2004). From Eudoxus to Einstein. Cambridge: University Press. ISBN 0-521-82750-7
Swetz, Frank; et al. (1997). Learn from the Masters!. Mathematical Association of America. ISBN 0-88385-703-0
CalcTool: Orbital period of a planet calculator. Has wide choice of units. Requires JavaScript.
Browser Based Three Dimension Simulation of Orbital Motion. Objects and distance are drawn to scale. Run on JavaScript-enabled browser such as Internet Explorer, Mozilla Firefox and Opera.
NOAA page on Climate Forcing Data includes (calculated) data on Earth orbit variations over the last 50 million years and for the coming 20 million years
Orbital simulations by Varadi, Ghil and Runnegar (2003) provide another, slightly different series for Earth orbit eccentricity, and also a series for orbital inclination. Orbits for the other planets were also calculated, by eccentricity data for Earth and Mercury, but only the  Archiviato il 31 ottobre 2004 in Internet Archive. are available online.
Understand orbits using direct manipulation. Requires JavaScript and Macromedia
 Michael Merrifield, Orbits (including the first manned orbit), su Sixty Symbols, Brady Haran for the University of Nottingham.
L'Ordine della Buona Speranza o Ordine del Capo di Buona Speranza è stato un ordine cavalleresco concesso dalla Repubblica Sudafricana.
L'Ordine della Buona Speranza venne fondato nel 1973 dal governo repubblicano sudafricano per premiare quanti si fossero distinti per la promozione delle relazioni internazionali e per aver sensibilizzato l'interesse globale verso il Sud Africa e fu abolito nel 2002.
Il presidente Nelson Mandela aveva annunciato di voler riformare l'Ordine. Il governo sudafricano vedeva l'Ordine come una reliquia dell'apartheid, soprattutto a causa del design delle insegne giudicate troppo europeo (i raggi, i colori, l'ancora) e del motto latino dell'Ordine. Inoltre le insegne venivano a costare al governo circa 11.000 Rand. Al suo posto è stato creato l'Ordine dei Compagni di O.R. Tambo.
Gran Croce, per capi di governo, ministri, giudici, presidenti di legislature, segretari di stato, ambasciatori, comandanti in capo e altri
Ufficiale, per consoli, ufficiali militari di grado inferiore e altriDal 1988 al 2002 l'Ordine disponeva delle seguenti classi di benemerenza:
Gran Croce, per un eccellente servizio meritorio (capi di Stato e, in casi speciali, capi di governo)
Grand'Ufficiale, per un servizio meritevole eccezionale (capi di governo, ministri, giudici, presidenti di legislature, segretari di stato, ambasciatori, comandanti in capo e altri)
Commendatore, per un servizio eccezionalmente meritorio (legislatori, inviati, alti ufficiali militari e altri)

L'ordine di San Michele dell'Ala (OSMA), il cui nome completo è "Real ordine di San Michele dell'Ala" (lat. "Ordo Equitum Sancte Michaelis sive Ala"), è un ordine dinastico portoghese, che si ritiene originariamente fondato dal re Alfonso I del Portogallo dopo la conquista di Santarem, strappata ai musulmani nel 1147 e successivamente riattivato dai sostenitori dell'ex principe Michele di Braganza.
In realtà storicamente la presa della città di Santarém non avvenne nel giorno di San Michele, l'8 maggio, quando, secondo la leggenda, l'arcangelo apparve ai guerrieri cristiani, sotto forma di un braccio armato e alato, aiutandoli a sconfiggere i Mori. Proprio per celebrare questo miracolo, il re Alfonso avrebbe deciso la fondazione dell'ordine cavalleresco, che sarebbe così l'ordine portoghese più antico. Non esiste però nessun documento coevo che comprovi tale fondazione. In realtà la città di Santarem fu invece conquistata nel marzo 1147 (e non in maggio), come è chiaramente dimostrato storicamente. Sembra che comunque ottenne un breve papale nel 1177 da Alessandro III.
Secondo Bernardo Giustiniani, l'ordine dal titolo "Cavalieri dell'Ala di S. Michiele in Portogallo" venne fondato, secondo un cronista cistercense, nel 1165, e nel 1171 vennero armati vari cavalieri sotto il titolo dell'Ala di San Michele Arcangelo. Giustiniani riporta inoltre l'elenco di ventitré gran maestri dell'Ordine (tutti i re del Portogallo) succedutisi dal fondatore re Alfonso, nel 1165, fino alla reggenza di re Pietro II (1667).
Già dall'origine sembra i cavalieri di tale ordine portavano una veste bianca con sopra la croce spadata rossa, simile a quella dell'ordine di San Giacomo, con due gigli ai lati (che sembra fossero d'oro). Il motto dell'ordine era "Qui ut Deus". La loro insegna era un'ala color porpora, circondata da raggi d'oro. L'ordine seguiva la regola benedettina, sotto l'istituzione dei cistercensi. I loro voti comprendevano la difesa della religione cristiana nel regno del Portogallo, l'aiuto verso le vedove ed i fanciulli. L'investitura cavalleresca e le regole dell'ordine erano come quelle dell'ordine di Avis. Loro stendardo di guerra rappresentava da un lato la croce dell'ordine e dall'altra san Michele arcangelo, con il loro motto. L'ammissione era riservata esclusivamente a chi dimostrava la nobiltà illustre dei suoi avi. Ad ogni modo non risultano note approvazioni apostoliche, ma si ritiene fossero approvati dal vescovo. 
In realtà sono poche e scarse le tracce storiche dell'ordine, ma si presume che esso sia caduto in disuso, pur restando legato ai re del Portogallo, che ne erano  i grandi maestri.
L'ordine di San Michele dell'Ala lasciò quindi poche tracce nella storia, sia riguardo al suo funzionamento che alla totalità dei suoi membri, anche perché, secondo la tradizione, avrebbe avuto sempre una connotazione di segretezza. I suoi grandi maestri sarebbero sempre stati i re del Portogallo. 
I riferimenti più affidabili all'esistenza e all'attività di questa istituzione risalgono al periodo fra il 1733 ed il 1912, quando vennero raccolti e documentati nella storia della massoneria in Portogallo di Manuel Borges Grainha.
L'ordine sarebbe stato riattivato durante il regno di Michele del Portogallo, come un ordine segreto che aveva come obiettivo principale la lotta contro la massoneria e carboneria. Per questo i suoi membri ricevevano un addestramento militare ed erano sempre armati. 
Dopo la guerra civile Michele del Portogallo venne sconfitto ed esiliato nel 1834. Da allora l'ordine, ufficialmente estinto, sarebbe invece continuato ad esistere in modo sotterraneo per sostenerlo in esilio
Durante l'esilio Michele I si trasferì a Roma sotto la protezione di papa Gregorio XVI. In seguito, con il consenso di papa Pio IX, ristrutturò l'ordine come una associazione segreta. In seguito tutti gli ordini segreti, sia da papa Pio IX nella lettera Syllabus (1864) da papa Leone XIII, con Humanum genus, le società segrete vennero sciolte e proibite.

Organi – ex comunità della Grecia nella periferia della Macedonia orientale e Tracia
Organi di mira – l'insieme di tutte le parti che permettono di puntare con precisione uno strumento verso un bersaglio
Organi di senso – strutture fisiche presenti nei corpi degli esseri viventi che servono a ricevere informazioni dal mondo circostante

Questa voce raccoglie le organizzazioni immaginarie che appaiono nelle serie a fumetti Disney Italia di PK.
I Guardiani della Galassia sono un gruppo immaginario che appare nella serie a fumetti Disney Italia PK - Pikappa.
Nella terza serie, secondo quanto affermato dal personaggio di U.N.O., i  Guardiani sono un ordine millenario formato da quelli che definiremmo supereroi. In Pikappa 032, vengono narrate le origini dei Guardiani: Sefran e Olotharion, due alieni le cui razze erano in guerra, cooperando si salvarono da una minaccia letale, decidendo, scampato il pericolo, di fondare il gruppo di controllori galattici.
Il loro compito è proteggere il proprio pianeta da eventuali nemici, ma, soprattutto sconfiggere i perfidi Evroniani, i loro più acerrimi nemici-avversari: nel primo numero del fumetto, Paperino viene arruolato come Guardiano e assume l'identità segreta di PK. Oltre ai vari Guardiani disseminati sui pianeti, questa organizzazione dispone anche di basi orbitanti e navi spaziali e sembra l'unica forza militare capace di opporsi ad Evron. Sembra essere un'organizzazione prettamente difensiva, tranne rare occasioni in cui ha attaccato Evron nei suoi territori. Nel corso della serie è stato sempre più evidente lo scarso senso di responsabilità dei Guardiani, disposti a tutto pur di raggiungere il loro fine: esempio lampante e la creazione dei Guardian Drone, l'arma definitiva contro gli evroniani. Droidi talmente spietati che il consiglio dei Guardiani decise di eliminarli. L'attuale comandante in capo dei capi dei Guardiani è il generale Azinuth.
È ispirato al supergruppo delle Lanterne Verdi (DC Comics), ai cavalieri Jedi (Star Wars) e il nome del supergruppo è copiato dai Guardiani della Galassia (Marvel Comics).
Il Paperopoli Bureau of Investigation o PBI è un'organizzazione immaginaria che appare nella serie a fumetti Disney Italia PKNA - Paperinik New Adventures. Appare per la prima volta in PKNA #4 e il suo membro più importante, dal punto di vista del fumetto, è Mary Ann Flagstarr. Evidente parodia dell'FBI, il PBI ha sede nel quartiere fittizio di Quacktico.
La Robolab è un'immaginaria azienda dell'universo di PKNA e di PK. Nella prima serie, appartiene a Odin Eidolon, esiste unicamente nel futuro ed è la società che crea tutti i droidi del futuro, compresi quelli della Tempolizia. In una storia, a causa di un'alterazione temporale, la società viene fondata e diretta da Paperino. Nella terza serie, la Robolab esiste nel presente e sembra essere diretta dalla perfida Birgit Q, anche se non si è sicuri di questo. Continua a produrre robot, soprattutto da battaglia, e non esita a impadronirsi di tecnologie aliene, non curandosi della loro eventuale pericolosità. Ha stretto accordi con la grande malavita paperopolese, per assicurarsi il controllo del crimine di Paperopoli. Verrà sempre ostacolata da PK, ma la sfida tra PK e la Robolab verrà interrotta dalla chiusura della serie.

L'Organo Tecnico Sezionale (OTS) o fino alla stagione 2010/2011 noto come Organo Tecnico Provinciale O.T.P., è una funzione tecnica dell'Associazione Italiana Arbitri (AIA).
La funzione è svolta a livello sezionale dal Presidente di Sezione che ha facoltà, prevista dal Regolamento dell'AIA, di delegare tale mandato per ogni stagione sportiva ad un associato sezionale. Le Categorie gestite dall'OTS sono Esordienti (in quelle delegazioni provinciali dove esso è previsto), Giovanissimi, Allievi, Juniores e Terza categoria. L'OTS è detto designatore: tale ruolo viene ricoperto generalmente dal Presidente di Sezione in carica o da un arbitro Fuori Quadro (AFQ in gergo arbitrale, un arbitro che non svolge più attività come direttore di gara ma solo come Osservatore arbitrale) oppure Arbitri Benemeriti (AB in gergo arbitrale, Arbitri fuori quadro che hanno almeno 50 anni di tessera oppure sia stato arbitro o assistente internazionale). 
L'OTS, inoltre, designa i cosiddetti Tutor (che aiutano l'arbitro in almeno le prime tre gare della carriera) e Osservatori (Arbitri fuori quadro e o benemeriti, i quali hanno il compito di osservare il collega durante l'incontro e a fine gara di sottolinearne gli errori, e di decidere una sua eventuale promozione). Il mandato dell'OTS svolto direttamente dal Presidente di Sezione dura 4 anni (nel quadriennio olimpico), per l'intero mandato presidenziale, oppure se svolto da altro associato nominato direttamente dal Presidente di Sezione dura una stagione sportiva.
La designazione consiste nella comunicazione all'associato della gara da svolgere nel week-end successivo. Essa riguarda arbitri, assistenti, tutor e osservatori. I designatori solitamente utilizzano un software, chiamato Sinfonia4You, che ha al suo interno le schede di ogni singolo associato in forza nel suo organico, in questo caso provinciale, e tramite questo programma viene comunicata all'associato la partita, dove vengono indicati: data, luogo, ora, categoria e squadre, ed il rimborso che riceverà l'associato.

Orgoglio e pregiudizio (Pride and Prejudice) è una miniserie televisiva britannica del 1995. Prodotta da Sue Birtwistle e diretta da Simon Langton, fu adattata in sei puntate da Andrew Davies dall'omonimo romanzo di Jane Austen.
Questa miniserie, molto fedele al testo originale ma anche piena di umorismo e vitalità, permise a molti spettatori di scoprire Jane Austen non solo come una "scrittrice accademica" e stimolò un nuovo interesse verso i suoi romanzi.Prodotta dalla BBC con la collaborazione della Arts & Entertainment Network, divenne un vero e proprio cult in Gran Bretagna e in altri paesi di cultura britannica, svolgendo un ruolo importante nella carriera di Colin Firth e ricevendo numerosi premi nel 1996, tra cui il Premio BAFTA TV a Jennifer Ehle come "Migliore attrice" e un Emmy per i costumi.
Definita dal New York Times «un mix spiritoso di relazioni sociali e amorose, abilmente avvolte nelle ambizioni e nelle illusioni di una nobiltà di provincia», la miniserie ha ispirato la scrittrice Helen Fielding per il suo romanzo Il diario di Bridget Jones.
Il Signor Bingley, un gentiluomo del nord dell'Inghilterra, visita Netherfield nell'Hertfordshire con l'intenzione di trasferirvisi. Avuta notizia del suo arrivo, la Signora Bennet spera che il giovane possa sposare una delle sue cinque figlie: Jane, Elizabeth, Mary, Kitty e Lydia. Al ballo del paese Bingley e Jane si piacciono immediatamente mentre il suo ricchissimo amico, Fitzwilliam Darcy, sdegna la compagnia degli invitati e definisce Elizabeth (che non vista lo ascolta) «tollerabile suppongo, ma non abbastanza bella da tentarmi». Il giorno dopo, Jane è invitata a Netherfield dalla sorella di Bingley, Caroline, ma si ammala durante la visita. Per la permanenza forzata della sorella, Elizabeth è invitata a Netherfield per due giorni durante i quali si susseguono numerosi dialoghi pungenti con il Signor Darcy.
Il Signor Collins, uno strambo ecclesiastico, va in visita ai suoi cugini, i Bennet. William Collins, destinato ad ereditare la tenuta di Longbourn alla morte del Signor Bennet, spera di poter sposare una delle sue cugine e sceglie Elizabeth fra tutte. Durante una passeggiata al villaggio di Meryton, le sorelle Bennet conoscono un nuovo membro della milizia, George Wickham, con cui stringono presto amicizia. Elizabeth apprende da Wickham che il padre del Signor Darcy gli era molto affezionato e che, alla sua morte, il figlio ha negato l'eredità che gli spettava andando contro le volontà del padre. Questo non fa che accrescere il risentimento di Elizabeth verso il Signor Darcy nonostante si ritrovino a danzare insieme al ballo di Netherfield. Durante il ballo, i Bennet si rendono ridicoli agli occhi di Darcy e dei Bingley, così che Elizabeth e Jane finiscono per essere le sole Bennet ben viste a Netherfield.
Il Signor Collins chiede a Elizabeth di sposarlo ma lei lo rifiuta nonostante le insistenze della madre; la migliore amica di Elizabeth, Charlotte Lucas, invita Collins a stare a Lucas Lodge.
Charlotte accetta la proposta di matrimonio del signor Collins, mortificando Elizabeth che però la perdona. Dopo la partenza dei Bingley per Londra, Jane decide di trascorrere un po' di tempo dagli zii londinesi, i Gardiner. Al suo arrivo in città le sorelle di Bingley, che non vedono di buon occhio una possibile unione del fratello con Jane, la trattano freddamente e le impediscono, in accordo con Darcy, di vedere Charles. Elizabeth è invece ospite dei Collins alla canonica di Hunsford, confinante con Rosings Park, residenza dell'altezzosa Lady Catherine de Bourgh, zia di Darcy. Incontra Darcy più volte e scopre che è il responsabile della separazione di Bingley e Jane. Poco dopo, Darcy la chiede in moglie, esprimendole il suo ardente amore nonostante le sue modeste origini; al rifiuto di Elizabeth, Darcy allude ai comportamenti imbarazzanti della sua famiglia, mentre lei gli rinfaccia il carattere orgoglioso e arrogante oltre alla sua cattiveria verso Wickham e Jane.
Darcy si giustifica con una lunga lettera a Elizabeth delle azioni verso Wickham e verso Bingley e Jane. Wickham ha in realtà cercato di adescare per denaro la giovane sorella di Darcy, Georgiana. Per ciò che riguarda Jane, invece, Darcy crede che i suoi sentimenti per Bingley non siano profondi e, inoltre, era sua intenzione salvare l'amico da un'unione con una famiglia di così poche maniere, favore che non è riuscito a fare a se stesso. Al ritorno a Longbourn, il Signor Bennet acconsente che Lydia segua la milizia a Brighton, ospite della moglie del colonnello. Elizabeth parte per un viaggio con i Gardiner che include, fra le varie tappe, una visita alla residenza del Signor Darcy, Pemberley, durante l'assenza del padrone di casa. In visita alla tenuta i viaggiatori sono accolti dalla governante che esprime loro tutta la sua ammirazione per il carattere buono e generoso del padrone. Nel frattempo Darcy giunge a Pemberley e fa un bagno nel lago per rinfrescarsi dal viaggio. Durante l'imprevisto e impacciato incontro dei due, Darcy è stranamente amichevole ed educato anche con i Gardiner, nonostante la loro modesta estrazione sociale.
Darcy, Georgiana e Bingley visitano la locanda dove alloggiano i Gardiner per invitare i tre il giorno seguente. A Pemberley Georgiana ed Elizabeth suonano insieme mentre quest'ultima e Darcy si scambiano molti sguardi. La mattina seguente Elizabeth riceve due lettere da Jane che le comunicano che Lydia è fuggita con Wickham; durante la sconvolgente lettura arriva Darcy che la aiuta a riprendersi. Elizabeth e i Gardiner ripartono immediatamente per Longbourn per aiutare il Signor Bennet nella ricerca dei fuggitivi; Elizabeth immagina che non rivedrà mai più il Signor Darcy. Dopo pochi giorni, lo zio Gardiner scrive di aver trovato Lydia e Wickham a Londra ma che non sono sposati. Per evitare lo scandalo dichiara di impegnarsi, in nome del Signor Bennet, a prendere accordi con Wickham affinché il matrimonio avvenga al più presto.
I neo-sposi tornano in visita a Longbourn e Lydia si lascia sfuggire che Darcy era presente alle sue nozze. Dopo una richiesta di chiarimento da parte di Elizabeth, la Signora Gardiner risponde in una lettera che in realtà è stato Darcy a trovare i fuggitivi e ad impegnarsi economicamente per convincere Wickham a sposare Lydia. I Bingley e Darcy tornano a Netherfield e finalmente Charles, con l'approvazione dell'amico, chiede a Jane di sposarlo e si fidanzano ufficialmente. Poco dopo, Lady Catherine de Bourgh, che spera che Darcy sposi sua figlia Anne, arriva a sorpresa a Longbourn e chiede a Elizabeth di smentire il suo fidanzamento col Signor Darcy. Dopo delle risposte evasive, lei ammette che si tratta di una notizia non vera ma rifiuta di promettere che non lo sposerà mai. Durante una passeggiata Elizabeth dice a Darcy di sapere del suo coinvolgimento nelle nozze tra Lydia e Wickham; Darcy allora riconfessa i suoi sentimenti per lei che questa volta vengono ricambiati. A casa, Elizabeth chiede il permesso al padre di sposare Darcy che, nonostante la sorpresa, concede la sua approvazione. La serie termina con due matrimoni: Jane e Bingley, ed Elizabeth e Darcy.
Elizabeth Bennet, interpretata da Jennifer Ehle, doppiata da Francesca Fiorentini.Protagonista femminile, è una ragazza intelligente e brillante. Seconda figlia dei coniugi Bennet si innamora del Signor Darcy con cui si sposa.
Fitzwilliam Darcy, interpretato da Colin Firth, doppiato da Maurizio Romano.Protagonista maschile, è un ricco gentiluomo proprietario della tenuta di Pemberley. Nonostante il suo rango sociale, si innamora suo malgrado di Elizabeth, di condizione sociale inferiore.
Jane Bennet, interpretata da Susannah Harker, doppiata da Paola Valentini.Primogenita della famiglia Bennet, è ammirata per la sua bellezza e bontà di carattere. Sposa Charles Bingley.
Charles Bingley, interpretato da Crispin Bonham-Carter, doppiato da Alberto Caneva.Ricco gentiluomo che affitta la tenuta di Netherfield. Ha un carattere schietto e amichevole in contrapposizione con l'altezzosità delle sorelle, Caroline e Louisa.
Signor Bennet, interpretato da Benjamin Whitrow, doppiato da Emilio Cappuccio.Flemmatico padre di Elizabeth, a cui è particolarmente legato, è il proprietario di Longbourn.
Signora Bennet, interpretata da Alison Steadman, doppiata da Aurora Cancian.Madre di Elizabeth, è una donna sciocca che trascorre le sue giornate nel tentativo di trovare marito alle figlie.
George Wickham, interpretato da Adrian Lukis.Amico d'infanzia di Darcy dall'aspetto piacevole e affascinante, diventa soldato nella milizia di stanza a Meryton. Seduce prima Georgiana Darcy, e poi Lydia Bennet con cui si sposa.
Lydia Bennet, interpretata da Julia Sawalha.Ultima per età delle sorelle Bennet, è estremamente viziata dalla madre e si comporta da civetta. Fugge con Wickham che sposa per intervento dei Gardiner e di Darcy.
Caroline Bingley, interpretata da Anna Chancellor, doppiata da Barbara Berengo Gardin.Sorella di Charles Bingley, spera di sposare Darcy. Si oppone alle nozze di Jane con il fratello Charles.
Lady Catherine de Bourgh, interpretata da Barbara Leigh-Hunt, doppiata da Alina Moradei.Aristocratica zia di Darcy e patronessa del Signor Collins. Ha un'unica figlia, Anne, che desidera sposi Darcy. Cerca di far desistere Elizabeth dal matrimonio con il nipote.
Il romanzo di Jane Austen Orgoglio e pregiudizio fu oggetto in precedenza di numerosi adattamenti televisivi e cinematografici, tra cui cinque versioni televisive in lingua inglese prodotte dalla BBC (1938, 1952, 1958, 1967 e 1980).
Nell'autunno del 1986, dopo aver visto l'anteprima dell'adattamento televisivo del romanzo di Jane Austen L'abbazia di Northanger, Sue Birtwistle e Andrew Davies accettarono di adattare Orgoglio e pregiudizio, uno dei loro libri preferiti, per la televisione.
La Birtwistle in particolare ritenne che, una nuova versione, avrebbe migliorato i precedenti adattamenti televisivi, a suo dire troppo «scarni» e «impoetici».
Le esigenze di programmazione costrinsero Davies a cambiare il suo piano originario da cinque puntate a sei. Birtwistle e Davies offrirono i primi tre script all'emittente ITV alla fine del 1986, ma l'attualità dell'ultima pellicola austeniana mise il progetto in stand by.
Quando la ITV annunciò il suo rinnovato interesse nel 1993, Michael Wearing della BBC commissionò gli script finali e il progetto partì grazie al co-finanziamento statunitense della Arts & Entertainment.Il regista Simon Langton e la troupe artistica iniziarono la fase di pre-produzione fra gennaio e febbraio del 1994.
Pur volendo rimanere fedeli al tono e allo spirito del romanzo originale, fu intenzione di Birtwistle e Davies produrre «una nuova, vivace storia di persone reali», non un «vecchio dramma della BBC trasmesso nella fascia domenicale all'ora del tè».
Per enfatizzare sesso e denaro come temi guida della storia, Davies spostò deliberatamente l'attenzione dal personaggio di Elizabeth alla coppia "Elizabeth e Darcy" e accennò al ruolo di Darcy nella risoluzione narrativa molto prima rispetto al romanzo.
La maggiore difficoltà tecnica fu adattare le lunghe lettere presenti nella seconda metà della storia: fu superata facendole leggere agli stessi protagonisti e utilizzando tecniche come la voce fuori campo e il flashback. Davies aggiunse alcune scene, per chiarire gli eventi a un pubblico moderno, ma lasciò le conversazioni originali per lo più intatte.
La produttrice Sue Birtwistle e il regista Simon Langton cercarono attori con fascino e carisma adattabili all'Era georgiana. La scelta delle parti principali, la ventenne Elizabeth Bennet e il ventottenne Fitzwilliam Darcy, influenzò quelle per gli altri attori del cast.
Furono provinate centinaia di attrici tra i 15 e i 28 anni e le migliori provarono molte scene negli studi televisivi con make-up e costume di scena. L'attrice angloamericana Jennifer Ehle fu scelta tra una mezza dozzina di altre candidate per recitare il ruolo di Elizabeth, la seconda figlia dei coniugi Bennet, la figlia più brillante e la preferita del padre.
In particolar modo fu Sue Birtwistle a volere Colin Firth, al tempo un attore britannico trentenne poco conosciuto, per il ruolo del ricco e altezzoso Darcy.
La Birtwistle aveva già lavorato con lui a metà degli anni ottanta nel film TV Le ragazze olandesi, ma Firth rifiutò ripetutamente la proposta non sentendosi adatto a recitare un testo di Jane Austen. L'insistenza della Birtwistle e la profondità del personaggio di Darcy lo convinsero infine ad accettare la parte.Benjamin Whitrow e Alison Steadman furono i coniugi Bennet, finanziariamente imprudenti e auto-indulgenti genitori di Elizabeth. Alla Steadman fu offerto il ruolo senza provino.Le quattro sorelle di Elizabeth, con età dai 15 ai 22 anni, furono scelte appositamente non somiglianti tra loro. Susannah Harker fu scelta per la parte della bellissima sorella maggiore Jane. La Harker è la figlia dell'attrice britannica Polly Adams, interprete del personaggio di Jane nella versione di Orgoglio e Pregiudizio del 1967.Lucy Briers, Polly Maberly, e Julia Sawalha interpretarono le tre sorelle minori di Elizabeth: la placida Mary, la suscettibile Kitty, e la frivola e testarda Lydia. Anche Julia Sawalha non fece alcuna provino per la parte, essendo dieci anni più vecchia della quindicenne Lydia e avendo una notevole esperienza televisiva (era nel cast della serie TV Absolutely Fabulous).David Bamber fu scelto per la parte del Signor Collins: un servile ecclesiastico, cugino del Signor Bennet. Lucy Scott interpretò la migliore amica di Elizabeth e moglie di Collins, Charlotte Lucas.I produttori trovarono che Crispin Bonham-Carter avesse le giuste caratteristiche fisiche per affiancare Colin Firth, interpretando il ricco e docile Charles Bingley (la prima parte televisiva importante per l'attore).
Inizialmente Bonham-Carter fece l'audizione per la parte di George Wickham, il fascinoso tenente della milizia la cui bellezza nasconde avidità e dissolutezza, ma Adrian Lukis gli fu preferito.
Anna Chancellor, nota per aver interpretato Henrietta in Quattro matrimoni e un funerale, ebbe la parte di Caroline Bingley. Curiosamente l'attrice è una lontana parente di Jane Austen: è infatti una diretta discendente del fratello maggiore della Austen, Edward.Per i produttori fu più difficile il casting per la sorella minore di Darcy, Georgiana: cercavano una giovane attrice che sembrasse innocente, orgogliosa ma timida, che avesse classe e che suonasse il pianoforte. Dopo aver provinato oltre 70 attrici, Simon Langton suggerì per la parte la figlia di Joanna David (Signora Gardiner): Emilia Fox.Barbara Leigh-Hunt fu scelta per la parte dell'altezzosa zia di Darcy, Lady Catherine de Bourgh, senza audizione. L'attrice è la madrina della figlia di Judi Dench, interprete di Lady Catherine nella versione del 2005 di Orgoglio e Pregiudizio.
Un budget di circa un milione di sterline a puntata consentì 20 settimane di riprese per completare le 6 puntate della miniserie. La produzione lavorò per 10 ore e mezza al giorno escluso il tempo per costume e make-up.
Due settimane prima dell'inizio delle riprese, i 70 membri del cast e della troupe iniziarono la lettura del copione e le prove, oltre alle lezioni di equitazione, danza e scherma. Furono raggruppate le scene girate nelle stesse località geografiche e, per rappresentare il cambiamento delle stagioni nella narrazione, le riprese si tennero tra giugno e novembre del 1994. Seguì la fase di post-produzione che terminò nel maggio dell'anno successivo.Furono utilizzate 24 location, molte delle quali di proprietà del National Trust, e 8 set in studio.
In linea con le differenze economiche fra i personaggi principali, l'abitazione della famiglia Bennet, Loungbourn, fu disegnata come una casa modesta e confortevole, mentre la tenuta di Pemberley, di proprietà di Darcy, fu concepita come «un posto bellissimo» che mettesse in risalto il buon gusto e la storia dell'aristocrazia inglese.
La prima location scelta dai produttori fu Lacock nel Wiltshire, nella fiction il villaggio di Meryton. Nelle sue vicinanze, a Luckington Court, si girarono le scene ambientate a Loungbourn.
Lyme Park nel Cheshire fu scelta come Pemberley, ma problemi organizzativi costrinsero la produzione a spostare le scene degli interni a Sudbury Hall, nel Derbyshire.
La tenuta di Lady Catherine de Bourgh, Rosings, doveva apparire eccessivamente sontuosa per rappresentare la sgradevolezza della proprietaria; a tal scopo i produttori scelsero Belton House a Grantham, nel Lincolnshire. La Old Rectory di Teigh, nel Leicestershire, fu la canonica di Hunsford, modesta residenza del signor Collins.La Edgcote House di Banbury, nell'Oxfordshire, servì per gli interni e gli esterni di Netherfield, proprietà di Bingley, insieme a Brocket Hall a Welwyn Garden City, Hertfordshire, in cui fu girata la scena del ballo. Le scene nella locanda e nelle strade di Londra furono girate presso il Lord Leycester Hospital a Warwick e Ramsgate, dove Wickham e Georgiana pianificano la fuga, fu ambientata nella località balneare di Weston-super-Mare nel Somerset.
Trattandosi di una storia ambientata nei primi anni del diciannovesimo secolo, l'ideazione del trucco e dei costumi richiese più tempo rispetto ad un qualsiasi film di ambientazione contemporanea. La personalità e la ricchezza dei personaggi dovettero riflettersi nell'abbigliamento: ad esempio, le ricche sorelle Bingley non indossano mai abiti con stampe e i loro capelli sono decorati con grandi piume.Lo stock di abiti ottocenteschi della BBC si rivelò insufficiente e fu utilizzato per le sole comparse. Fu la stessa costumista Dinah Collin a progettare gran parte dei costumi. Per trarre ispirazione visitò dei musei cercando di realizzare degli abiti che potessero attrarre anche un pubblico moderno. Elizabeth fu vestita con toni che richiamano la terra e furono disegnati per consentirle movimenti semplici e naturali in linea con il carattere e la vivacità del suo personaggio.
Al contrario, la Collin scelse colori come il bianco pallido o crema per i vestiti delle altre ragazze Bennet, così da evidenziarne l'innocenza e la semplicità. Colori più marcati furono invece utilizzati per le sorelle Bingley e Lady Catherine de Bourgh, il cui abbigliamento fu ispirato da un ritratto della Regina Carolina, moglie di Giorgio IV del Regno Unito.Colin Firth partecipò all'ideazione del suo guardaroba prediligendo per il suo personaggio dei colori più scuri lasciando in contrapposizione i colori più caldi per Bingley.Pur non essendoci dei chiari riferimenti nel romanzo in proposito, i produttori chiesero a Colin Firth, naturalmente castano chiaro, di tingere di nero capelli, ciglia e sopracciglia. Prima dell'inizio delle riprese, fu chiesto agli altri attori del cast di far crescere i capelli e di radersi i baffi.
La truccatrice Caroline Noble immaginò il personaggio del signor Collins sudato e con il labbro superiore molto umido; ingrassò inoltre i capelli di David Bamber e gli diede un'attaccatura molto alta che ne suggerisse la calvizie.Per la bionda Jennifer Ehle furono utilizzate tre parrucche scure che coprissero i suoi corti capelli biondi. Una parrucca fu preparata anche per Alison Steadman i cui riccioli le permettessero di enfatizzare i movimenti nervosi della Signora Bennet.A Susannah Harker (Jane) furono schiariti leggermente i capelli per accentuare il contrasto con Elizabeth, fu inoltre acconciata in uno stile greco classico (in voga ai tempi della Austen) per evidenziare la bellezza del personaggio. In linea con la stessa Jane Austen, che la definì l'unica sorella Bennet non attraente, l'aspetto giusto per Mary fu raggiunto aggiungendo delle macchie rosse al viso dell'attrice Lucy Briers, i suoi capelli furono ingrassati per suggerire un aspetto trascurato e pettinati per sottolinearne le orecchie a sventola. Siccome i personaggi di Kitty e Lydia sono troppo giovani per avere i capelli curati dalla cameriera, la pettinatura delle due attrici non cambiò molto: per Kitty si pensò ad una pettinatura poco elaborata e per Lydia ad un look sempre leggermente arruffato.
Carl Davis, che lavorò alle musiche per adattamenti di romanzi classici della BBC già dalla metà degli anni settanta, fu contattato da Sue Birtwistle durante la pre-produzione per selezionare e comporre la colonna sonora di Orgoglio e pregiudizio.
Con l'obiettivo di comunicare lo spirito e la vitalità del romanzo e gli amori in una cittadina del diciannovesimo secolo, si ispirò alla musica classica del periodo e, in particolare, a un settetto di Beethoven.
Tra i brani e i movimenti presenti nella miniserie ci furono la Suite num. 5 in mi maggiore HWV 430 di Händel e Ombra mai fu dalla sua opera Serse, Andante Favori di Beethoven, il secondo movimento della Sonatina num.4 di Muzio Clementi e la tradizionale canzone folk The Barley Mow.
Inoltre, furono eseguiti il Rondò alla Turca, l'aria Voi che sapete che cos'è Amor e brani dalle opere Le nozze di Figaro e Don Giovanni di Mozart.In sei ore la musica fu pre-registrata da un gruppo di 18 musicisti e, nelle scene con l'orchestra, fu trasmessa in piccoli auricolari ai musicisti in scena, che mimarono di suonare gli strumenti.Alle attrici i cui personaggi suonano il pianoforte, fu data la possibilità di esercitarsi nelle settimane precedenti le riprese. Le attrici Lucy Briers (Mary) e Emilia Fox (Georgiana) erano comunque già pianiste capaci.
La colonna sonora, contenente il tema musicale composto da Davis ed eseguito da Melvyn Tan, fu pubblicata in CD nel 1995.
La danza è parte integrante della vita sociale e del corteggiamento e molte scene chiave del libro si svolgono durante i balli.
Per approfondire le danze dell'epoca, la coreografa Jane Gibson si documentò su un libro del 1966, The Apted Book of Country Dances di W.S. Porter, che include diverse danze del XVIII secolo come The Shrewsbury Lasses, A Trip to Highgate, e Mr. Beveridge's Maggot. Le coreografie conferirono un'aria di autenticità alle scene, ma la scelta non fu corretta per il periodo storico: questi balli erano già obsoleti al tempo della Austen.Una quindicina di coreografie furono preparate prima dell'inizio delle riprese. Le attrici Polly Maberly e Julia Sawalha, che interpretarono i personaggi più attivi nel ballo, Kitty e Lydia, ebbero tre giorni di tempo per studiarle tutte.
Alla scena del ballo di Netherfield furono assegnati soli tre giorni di riprese, poiché l'affitto della sala di Brocket Hall «costava una fortuna». Il ritmo e lo stile della scena fu volutamente incentrato sull'eleganza piuttosto che sul divertimento dei partecipanti. Chiasso e allegria furono invece i protagonisti del ballo a Meryton.Similarmente ai musicisti, anche i ballerini indossarono gli auricolari per non influenzare la registrazione dei dialoghi.
Molti movimenti coreografici di Elizabeth e Darcy al ballo di Netherfield si rivelarono inutilizzabili nel montaggio a causa di un capello su una delle macchine da presa. Per la scena si ricorse ai primi piani e al materiale fornito da una steadicam.
La ricostruzione storica e la vita sociale furono ricostruite con molta precisione al fine di ricreare lo spirito dell'epoca.
Per gli arazzi e la tappezzeria di Pemberley e Longbourn si usarono dei colori molto chiari. Colori più accesi si osservano invece nelle residenze dei Lucas o di Lady Catherine, a sottolineare l'ostentazione dei padroni di casa. Anche i pianoforti che arredano le abitazioni ebbero diverse dimensioni a seconda della ricchezza del proprietario.Particolare attenzione fu riservata alle scene dei pasti, intorno ai quali ruotava la vita sociale ai tempi dell'Inghilterra georgiana. Secondo le usanze del tempo, ad esempio, le diverse portate furono disposte insieme sulla tavola. La cena che segue il ballo a Netherfield è particolarmente sontuosa per sottolineare la differenza economica fra i Bingley e i loro ospiti. Questa scena, lunga sei minuti e mezzo, fu girata sei settimane dopo quella del ballo.Le attività dei personaggi furono pensate per essere, oltre che adeguate al carattere, anche storicamente plausibili. La Signora Bennet e Jane ricamano, Elizabeth fa lunghe passeggiate, legge e ricama, Mary si esercita al pianoforte e legge, Kitty adorna il cappello con un nastro, gioca a croquet con Lydia o al kendama, Lydia ride, danza e civetta con gli uomini, i Bingley giocano a carte e Darcy legge, scrive lettere o gioca a biliardo.
Le differenze di rango tra i personaggi furono rappresentate anche attraverso i veicoli e i cavalli adibiti al loro trasporto.
I cavalli furono scelti in funzione dei cavalieri, i veicoli in funzione dei proprietari: la carrozza di Lady Catherine con i suoi cocchieri è la più lussuosa, il Signor Collins ha una cabriolet (vettura a due ruote trainata da un solo cavallo), i Gardiner viaggiano con un landò, Darcy a volte utilizza una vettura leggera, a volte una berlina trainata da quattro cavalli con il mantello castano-biondo, Elizabeth e Maria Lucas, di ritorno da Rosings, viaggiano su una carrozza di posta, infine, le due coppie di sposi sono accompagnate da due eleganti calessi.
Gli adattamenti di Orgoglio e pregiudizio di Jane Austen sono stati analizzati in numerosi studi accademici. La versione della BBC fu elogiata per la sua fedeltà al romanzo originale, che sottolinea l'importanza dell'ambiente e dell'educazione per lo sviluppo del carattere e della moralità dei giovani, per cui la buona posizione sociale e la ricchezza non sono necessariamente vantaggiose.I critici notarono che l'attenzione di Davies sul sesso e sul denaro in combinazione con l'abile caratterizzazione e l'umorismo incisivo e beffardo della Austen, impedì all'adattamento televisivo di presentarsi come «un melodramma in costume brillantemente fotografato».
Con l'obiettivo di rendere l'enfasi della Austen sulle esperienze soggettive della protagonista, in mancanza di un narratore arguto e invadente, la miniserie riporta la prima frase ironica del romanzo di Elizabeth in una delle prime scene:
La scena di apertura fu volutamente vitale con una vista di Darcy e Bingley di corsa a cavallo diretti alla tenuta Netherfield. La sequenza mostra anche la ribellione e l'amore per la natura di Elizabeth che osserva i due cavalieri prima di correre lei stessa.In quella che fu «forse la revisione più radicale del testo della Austen», il dramma della BBC partì dalla moderazione emotiva del tardo XVIII secolo e rappresentò le emozioni con un'interpretazione moderna della storia. Mentre, per buona parte, il romanzo lascia Elizabeth e i lettori incerti sui sentimenti di Darcy, le scene aggiuntive della fiction smascherano la sua incapacità di contenere fisicamente o verbalmente l'espressione del suo turbamento emotivo.
La scrittrice Lisa Hopkins sostiene che attività come il biliardo, la scherma e il nuoto (si veda la scena del lago) esaltarono volutamente il personaggio di Darcy agli occhi del pubblico femminile. Ebbero lo stesso scopo le sequenze in cui è silenziosamente assorto davanti a una finestra o a un camino mentre i Bingley discutono di Elizabeth.Nello spirito del romanzo, furono ironicamente evidenziati «stralci inconfondibili di cinismo [...] che ridono della natura umana, senza una speranza reale di cambiarla». È possibile collegare le risate nella storia, da quelle irresponsabili alle risate di divertimento o sollievo, anche alle tensioni sessuali tra i protagonisti. Nonostante l'appeal sul pubblico moderno, le risate e l'umorismo erano visti come volgari e irriverenti al tempo della Austen.Davies apportò modifiche o integrazioni «al fine di esporre un personaggio, o aggiungere umorismo o ironia ad una situazione». Esasperò in chiave comica i personaggi di Miss Bingley, del signor Collins e della signora Bennet, mostrando quest'ultima al limite dell'isteria in molte delle prime scene.In linea con i precedenti adattamenti televisivi, Davies diede molto spazio all'uso metaforico del paesaggio, e ne rafforzò bellezza e autenticità. Elizabeth coglie ogni occasione per godere della natura e fuggire alla compagnia del signor Collins o di Lady Catherine. È significativa la visita di Elizabeth a Pemberley: il suo apprezzamento delle bellezze del Derbyshire eleva l'opinione di Darcy in lei. Lo sguardo di Darcy attraverso la finestra è come uno schermo cinematografico in cui vengono proiettate le azioni di Elizabeth per lui e lo spettatore. La natura è parte integrante nello sviluppo narrativo e l'avvicinamento di Darcy al paesaggio è il primo passo della sua redenzione.
La miniserie si compone di 6 puntate da 55 minuti e fu trasmessa in prima visione su BBC One settimanalmente, la domenica sera. Ogni puntata fu poi replicata su BBC Two il sabato successivo. Prima della trasmissione della puntata finale, già otto emittenti straniere avevano acquistato i diritti della fiction.
Tra i 10 e gli 11 milioni di persone videro la miniserie nel Regno Unito e, la puntata finale, ottenne il 40% di share.
Negli Stati Uniti la prima trasmissione su A&E Network fu trasmessa in tre doppie puntate, in tre serate consecutive dal 14 al 16 gennaio 1996, e fu vista da 3.7 milioni di spettatori.
In Italia la miniserie fu trasmessa in tre puntate da RaiSat Premium della piattaforma televisiva Sky nel marzo 2004 in una versione ridotta a 300 minuti. Dal 21 luglio al 25 agosto 2013, il canale LaEFFE ha trasmesso nuovamente la serie in edizione integrale e con un nuovo doppiaggio.
Il programma fu definito da Gerard Gilbert del The Independent come «il miglior adattamento di un classico». La Jane Austen Society UK, tuttavia, lodò il sorriso di Jennifer Ehle ma non la trovò sufficientemente di spirito.
Pochi giorni prima del debutto americano, Howard Rosenberg del Los Angeles Times definì l'adattamento «decisamente gradevole» nonostante alcune accidentali libertà sul romanzo di Jane Austen, e indicò i nomi dei genitori di Elizabeth e del signor Collins come principali fonti di umorismo.
John O 'Connor del The New York Times definì la miniserie un «adattamento splendido, con una sceneggiatura straordinariamente fedele». Giudicò positivamente Jennifer Ehle per la sua capacità di ritrarre Elizabeth come «straordinariamente intelligente e autorevole senza essere invadente», e sottolineò come Firth «cattura brillantemente l'orgoglio snob del signor Darcy, mentre attraverso i suoi sguardi intensi, rivela che è innamorato suo malgrado». O'Connor elogiò Barbara Leigh-Hunt per il suo ritratto di Lady Catherine, definita «una strega meravigliosamente imperiosa» e considerò le sue scene con David Bamber (Signor Collins) «esilaranti». Tuttavia, O'Connor osservò come il pubblico americano potesse trovare le lunghe passeggiate e le danze riccamente coreografate della produzione britannica, un po' troppo lente.In una delle recensioni più negative, People Magazine considerò la serie «una buona trasposizione, approfondita più del necessario» e «non il migliore adattamento della Austen in un mercato improvvisamente affollato». Il giornalista definì Firth «magnifico», ma rimproverò la scelta di casting per Jennifer Ehle, il cui viso ovale la fece «sembrare un Anaïs Nin in abiti d'epoca, e questo non è giusto».
La serie fu distribuita in VHS nel Regno Unito la settimana successiva alla trasmissione della puntata finale.
In sole due ore vennero vendute le 12,000 videocassette prodotte dalla BBC, tanto che una portavoce della stessa emittente parlò di un fenomeno enorme e dichiarò quanto fosse «inaudito per un video vendere anche solo la metà, soprattutto quando gli spettatori sono in grado di registrare le puntate a casa gratis». Entro la fine della prima settimana furono vendute oltre 70,000 copie e nel primo anno il numero aumentò a 200 000 unità.
Anche il CD della colonna sonora fu molto popolare e il libro ufficiale della serie, The Making of Pride and Prejudice edito da Penguin Books, vendette 20,000 copie in breve tempo.La serie fu distribuita in DVD quattro volte, la prima edizione nel 2000, in versione rimasterizzata digitale in occasione del decimo anniversario nel settembre 2005, e nell'aprile del 2007, come parte della collana "Classic Drama DVD". Per l'edizione del 2005, commercializzata anche in Italia nel 2007 da Mondo Home Entertainment, fu prodotto un cofanetto con quattro DVD, l'ultimo dei quali contenente un documentario di 27 minuti, girato nel 1999, dal titolo Orgoglio e Pregiudizio: The Making of.
Un trasferimento dei negativi originali in alta definizione fu prodotto in versione Blu-ray Disc nel mese di ottobre 2008. La versione HD non fu trasmessa in televisione, la BBC si rifiutò di mandare in onda una serie girata in 16mm in HD. La versione restaurata fu pubblicata in DVD nel marzo 2009. Il Blu-ray fu distribuito il 14 aprile 2009.
Orgoglio e pregiudizio ottenne 6 candidature ai Premi BAFTA TV 1996, tra cui "Miglior serie drammatica", "Migliori costumi", e "Miglior trucco".
Jennifer Ehle ottenne il premio come "Migliore attrice protagonista", mentre Colin Firth e Benjamin Whitrow arrivarono alla nomination per il premio di "Miglior attore".Firth vinse il Broadcasting Press Guild come "Miglior attore" e, nella stessa edizione, la produzione si aggiudicò il premio "Miglior serie drammatica".La miniserie ebbe inoltre tre nomination agli Emmy 1996 ("Migliore miniserie", "Migliore sceneggiatura per una miniserie o film per la televisione", "Migliore coreografia") e vinse il premio per i "Migliori costumi".Orgoglio e pregiudizio ottenne altri riconoscimenti dai Satellite Award, dai Peabody Award e dalla Television Critics Association. A Andrew Davies fu dato un riconoscimento per la sceneggiatura dalla Writers' Guild of Great Britain.
In Gran Bretagna è la versione più amata di Orgoglio e pregiudizio di Jane Austen. A vent' anni di distanza dalla realizzazione, la sua popolarità non risulta intaccata ed è tuttora la serie televisiva di maggior successo della BBC.
Nel periodo di messa in onda, lo stesso romanzo di Jane Austen ebbe un boom di vendite, arrivando anche a 35 000 copie in una sola settimana.Un sondaggio del 2000 fra professionisti del settore, condotto dal British Film Institute, assegnò alla serie il 99º posto nella classifica dei 100 migliori programmi televisivi inglesi del XX secolo. Il programma Radio Times incluse la serie nella lista dei "migliori 40 programmi televisivi mai realizzati" nel 2003.Entertainment Weekly la definì una delle 20 migliori miniserie di tutti i tempi.
Nel 2007, il UK Film Council dichiarò Orgoglio e Pregiudizio una delle fiction televisive diventate "dépliant virtuali" della storia e della cultura britanniche.Le location delle riprese, in particolare Lyme Park, divennero meta di "turismo cinematografico", arrivando a triplicare il numero di visite e menzionando il collegamento con la serie nelle guide turistiche.Colin Firth, nel ruolo del Signor Darcy, fece innamorare milioni di fans inglesi e deve molta della sua popolarità a questa serie.
Alcuni giornalisti dichiararono di non aver più visto una simile isteria dai tempi della Beatlemania negli anni sessanta.
Ancora nel 2007, Colin Firth fu considerato come il «perfetto Signor Darcy, ricco, bello e cavalleresco».Tra le ammiratrici anche la scrittrice Helen Fielding, autrice di Il diario di Bridget Jones ispirato al romanzo della Austen; oltre a citare nel romanzo l'interpretazione di Colin Firth più volte, la Fielding lo scelse per interpretare il ruolo di Marc Darcy nella trasposizione cinematografica con Renée Zellweger e Hugh Grant.
La serie è spesso associata ad una scena della quarta puntata in cui il Signor Darcy, appena terminata una nuotata nel lago di Pemberley, incontra inaspettatamente Elizabeth.
Quando originariamente scrisse la scena (che non fa parte del romanzo della Austen), Andrew Davies non volle evidenziare una connessione sessuale tra Elizabeth e Darcy, ma creare «un momento divertente in cui Darcy cerca di mantenere la propria dignità, mentre è fradicio e vestito in maniera impropria».La BBC si oppose al piano iniziale di Davies di realizzare la scena con Darcy nudo e, allo stesso tempo, i produttori scartarono l'alternativa di far indossare a Colin Firth dell'intimo, considerando la proposta «anacronistica e sciocca». La scena fu infine girata da Firth in camicia di lino, pantaloni e stivali. Uno stuntman, che apparve nella sequenza del tuffo, fu assunto a causa del rischio di infezione da leptospirosi a Lyme Park. Un breve segmento subacqueo fu girato separatamente da Firth in una vasca degli Ealing Studios nella zona ovest di Londra.The Guardian definì la scena del lago «uno dei momenti più indimenticabili nella storia della televisione britannica». La sequenza è al 26º posto della classifica del 1999 Top 100 Greatest TV Moments dell'emittente britannica Channel 4, tra il controverso programma Death on the Rock e la Guerra del Golfo.
Sarah Lyall del New York Times la paragonò a una scena di Marlon Brando in Un tram che si chiama Desiderio, e secondo un sondaggio inglese è al sesto posto nella classifica dei fermo immagine ovvero delle scene più stoppate nei film.Anche in alcuni lavori successivi di Colin Firth si allude ad essa: lo sceneggiatore/regista Richard Curtis lo fece cadere in acqua in Love Actually - L'amore davvero e in Che pasticcio, Bridget Jones!; il personaggio di Firth nel film del 2007 St. Trinian's emerge da una fontana con una camicia bagnata prima di incontrarsi con un vecchio amore; i creatori della produzione della ITV del 2008 Lost in Austen emularono la scena del lago nella loro rivisitazione di Orgoglio e pregiudizio.
(EN) Sue Birtwistle e Susie Conklin, The Making of Pride and Prejudice, Penguin Books, 1995, ISBN 0-14-025157-X.
(EN) H. Elisabeth Ellington, 'The Correct Taste in Landscape' – Pemberley as Fetish and Commodity, in Linda Troost e Sayre Greenfield (a cura di), Jane Austen in Hollywood, University Press of Kentucky, 1998, ISBN 0-8131-9006-1.
(EN) Lisa Hopkins, Mr. Darcy's Body – Privileging the Female Gaze, in Linda Troost e Sayre Greenfield (a cura di), Jane Austen in Hollywood, University Press of Kentucky, 1998, ISBN 0-8131-9006-1.
(EN) Devoney Looser, Feminist Implications of the Silver Screen Austen, in Linda Troost e Sayre Greenfield (a cura di), Jane Austen in Hollywood, University Press of Kentucky, 1998, ISBN 0-8131-9006-1.
(EN) Cheryl L. Nixon, Balancing the Courtship Hero – Masculine Emotional Display in Film Adaptations in Austen's Novels, in Linda Troost e Sayre Greenfield (a cura di), Jane Austen in Hollywood, University Press of Kentucky, 1998, ISBN 0-8131-9006-1.
(EN) Linda Troost e Sayre Greenfield, Introduction – Watching Ourselves Watching, in Linda Troost e Sayre Greenfield (a cura di), Jane Austen in Hollywood, University Press of Kentucky, 1998, ISBN 0-8131-9006-1.
(EN) Ronnie Jo Sokol, The Importance of Being Married – Adapting Pride and Prejudice, in Barbara Tepa Lupack (a cura di), Nineteenth-century Women at the Movies: Adapting Classic Women's Fiction to Film, University of Wisconsin Press, 1999, ISBN 0-87972-805-1.
(FR) Lydia Martin, Les adaptations à l'écran des romans de Jane Austen: esthétique et idéologie, Editions L'Harmattan, 2007, ISBN 978-2-296-03901-8.

Original net anime (ONA), letteralmente "anime originale per la rete", detto anche Original net animation o ancora Original web animation, designa un anime concepito per essere diffuso come streaming video in internet e Web TV; anche se non accade sempre, le serie ONA normalmente non vengono trasmesse sui normali canali Televisivi, di norma quindi sono serie trasmesse solo sui canali streaming su internet.
Il termine è stato usato per la prima volta in Giappone nel 2001 dagli autori dilettanti dell'episodio pilota della serie Lingerie Senshi Papillon Rose, poi mai realizzata. Le ONA si sono diffuse da principio soprattutto ad opera di giovani autori che mettono in rete i loro lavori amatoriali, ma attualmente anche diverse case di produzione si stanno orientando nel senso di promuovere alcune opere diffondendole inizialmente sul web, come nel caso della AIC con la serie di 23 episodi Maho Yūgi del 2002, o della Sunrise che nel 2006 ha pubblicato on line i tre episodi di Mobile Suit Gundam SEED C.E. 73: Stargazer prima di distribuirli in DVD.

L'orizzonte cosmico è, secondo la teoria del Big Bang, il fronte più avanzato dell'espansione dell'energia nell'universo.
Le conoscenze ad oggi disponibili, derivate da osservazioni e analisi scientifica, postulano un universo finito ed in espansione; l'energia e la materia si espandono propagandosi in tutte le direzioni. Come esempio si pensi ad un palloncino che viene gonfiato: l'orizzonte sarà, in questo caso, la superficie del palloncino, che aumenta con il tempo. Allo stesso modo, l'orizzonte cosmico non è statico ma è in continua espansione e può essere immaginato come la superficie di una sfera.
Questa espansione sembra essere sempre più veloce, accelerata, come dimostrato dalle osservazioni del red shift, che dimostrerebbe appunto il continuo aumento della velocità di espansione tra i corpi celesti, a causa del fatto che questa radiazione appare più spostata verso il rosso quanto più la galassia è lontana da noi.
Se l'universo non fosse in continua espansione progressiva, il suo raggio misurerebbe esattamente la sua età, cioè 13,7 miliardi di anni luce; dato che però il nostro universo ha una espansione ben definita, osservabile e misurabile, proporzionale alla distanza dell'osservazione (ad es. doppio della distanza equivale al doppio della velocità di recessione), si potrebbe erroneamente calcolare che l'orizzonte cosmico si trovi a circa 46 miliardi di anni luce, poiché nel tempo trascorso l'espansione è continuata progressivamente, e per le zone più distanti dall'osservazione questa recessione avviene a velocità superluminali; ma la velocità di espansione, poiché in costante accelerazione, non permette alla luce degli oggetti che si trovino oltre la distanza di Hubble di raggiungerci, poiché lo spazio si dilata più velocemente della luce, che non potrà mai raggiungere l'osservatore, creando un orizzonte degli eventi di un buco nero; se si aggiunge la relazione tra spazio e tempo ad oggi considerata valida e la fenomenologia dei buchi neri, in tale orizzonte dell'universo, una stella, particella o informazione avvicinandosi al limite, apparirà all'osservatore rallentare, fino ad arrestarsi dopo un tempo infinito completamente sull'orizzonte dove il tempo è zero. Oltre l'orizzonte dell'universo, posto a 16 miliardi di anni luce dall'osservazione, leggi fisiche, spazio e tempo perdono significato e contatto causale, cioè non esisterà mai la possibilità di osservare o scambiare alcun segnale, interazione o informazione. In pratica esce dalla realtà dell'osservatore (e quindi, di fatto, "al di fuori" del suo Universo).
Secondo le teorie più recenti, la luce ha cominciato a propagarsi nell'universo almeno 13,2 miliardi di anni fa, dopo la cosiddetta dark age, ovvero una fase primordiale in cui, data l'enorme densità dell'universo neoformato, non sarebbero ancora esistiti fotoni liberi e, quindi, sorgenti luminose. Questa fase non dovrebbe essere durata più di 0,5 miliardi di anni.

Orlando (HWV 31) è un'opera seria in tre atti di George Frideric Handel scritta per il King's Theatre di Londra nel 1733. il libretto in italiano fu adattato da L'Orlando di Carlo Sigismondo Capece, dall'Orlando Furioso di Ludovico Ariosto, che fu anche la fonte per le opere di Handel Alcina e Ariodante. Più un successo di critica che di pubblico alla prima esecuzione, Orlando è oggi considerato un capolavoro.
L'opera fu rappresentata per la prima volta al King's Theatre in Londra il 27 gennaio 1733. Ci furono altre dieci esecuzioni e non fu più riproposta. La prima produzione dopo la morte di Handel è stata data a Halle, luogo di nascita di Handel, nel 1922.
Una produzione messa in scena dal Barber Institute of Fine Arts a Birmingham, Inghilterra nel 1966, diretta da Anthony Lewis, con Janet Baker nel ruolo principale, ha riportato l'opera a Londra per la prima volta in oltre due secoli con altre esecuzioni successive lo stesso anno al Teatro Sadler's Wells. 
La prima negli Stati Uniti dell'opera è stata presentata dalla Handel Society di New York (HSNY) in forma di concerto il 18 gennaio 1971 presso la Carnegie Hall con Rosalind Elias nel ruolo del protagonista. L'HSNY aveva fatto la prima registrazione dell'opera nel 1970 a Vienna, con un cast in gran parte diverso per la RCA Red Seal. Peter Sellars ha diretto la produzione della prima messa in scena del lavoro negli Stati Uniti presso l'American Repertory Theater il 19 dicembre 1981. Il contraltista Jeffrey Gall ha cantato il ruolo principale e Craig Smith ha diretto l'orchestra.Come successe per tutte le opere serie barocche, Orlando continuò a non essere eseguito per molti anni, ma con il ravvivarsi fin dal 1960 dell'interesse per la musica Barocca e con la pratica delle esecuzioni di opere storiche, esso, insieme con la maggior parte delle opere di Händel, sta ottenendo allestimenti abbastanza regolari, sia nei festival e nei teatri d'opera. Orlando è stata eseguita a Londra in forma sintetica nel 1963 con Janet Baker nel ruolo principale.
Sono state eseguite registrazioni in studio dell'opera completa nel 1970, 1990, 1996, 2012 and 2013. 
L'opera è stata cantata al Teatro La Fenice di Venezia nel 1985 (sotto Charles Mackerras con Lella Cuberli, Marilyn Horne e Giorgio Surian), Aix-en-Provence, Parigi, Lione, Brooklyn nel 1994/5 (Christie), a Perth nel 2000, al Royal Opera House di Londra nel 2003 (Bicket) e 2007 (Mackerras, con Bejun Mehta come Orlando), a Glimmerglass nel 2003, a New York nel 2005 e 2011, Zurigo nel 2006 e 2007 (Christie), Tourcoing e Gottingen nel 2008, Bruxelles nel 2012, Bruges nel 2013, e Amsterdam (nell'allestimento di Bruxelles) nel 2014. Sono state fatte registrazioni video delle esecuzioni di cui sopra a Parigi, Zurigo (2007, realizzata con Arthaus), e Bruxelles.
Il ruolo di Orlando, originariamente scritto per Senesino, il grande contraltista castrato, è al giorno d'oggi generalmente eseguito da un contraltista o un mezzosoprano. Il ruolo di Medoro fu originariamente scritto per una femmina contralto (o un mezzosoprano) e questa voce viene normalmente mantenuta nelle esecuzioni moderne. I personaggi di Dorinda ed Angelica erano eseguiti da soprani e Zoroastro da un basso.
Orlando (Rolando), un grande soldato nel l'esercito di Carlo Magno, si innamora perdutamente della principessa pagana Angelica, che a sua volta è innamorata di un altro uomo, Medoro. Orlando non riesce ad accettarlo e questo lo porta alla pazzia. Gli viene impedito di causare una completa carneficina solo dal mago Zoroastro, che naturalmente riesce a farlo rinsavire, salvandolo dalla follia.
Lo stregone Zoroastro scruta nel firmamento il destino di Orlando e vede segni nelle stelle che il guerriero Orlando sarà ancora una volta capace di compiere atti di valore e riprendersi dalla sua insana gelosia per la principessa del Catai, Angelica. Il paladino, innamorato d'Angelica appare combattuto tra amore e dovere. Con un gesto della bacchetta magica, il mago evoca visioni inquietanti dei grandi eroi dell'antichità addormentati ai piedi di Cupido. Zoroastro sollecita Orlando a dimenticare Venere, la dea dell'amore, e ancora una volta seguire Marte, dio della guerra. (Aria:Lascia Amor). Orlando è in un primo momento umiliato dalle parole di Zoroastro, ma poi decide che l'amore e il dovere non devono necessariamente essere in conflitto, riflettendo che Ercole non fu derubato del suo stato di eroe per la sua relazione con la regina Onfale o Achille perché si era travestito da donna per un certo tempo (Aria:Non fu già men forte).
La pastorella Dorinda riflette sulle bellezze della natura, che però non la riempiono di serenità come in passato; lei sente che questo potrebbe essere un segno che si sta innamorando. Orlando piomba in scena con una principessa, Isabella, che ha appena salvato dal pericolo e Dorinda pensa che anche lui possa essere innamorato. (Aria:Ho un certo rossore). Dorinda aveva dato protezione nella sua capanna alla principessa Angelica, quando Angelica aveva trovato il guerriero moresco Medoro ferito e vicino alla morte e si era perdutamente innamorata di lui e lo aveva portato a rifugiarsi con lei nella capanna della Pastorella. Dorinda è sconvolta dal fatto che Medoro e Angelica sono innamorati, perché lei stessa è innamorata di Medoro, ma Medoro dice a Dorinda che Angelica è una sua parente e l'assicura che non dimenticherà mai la sua gentilezza nei propri confronti (Aria:Se il cor mai ti dirà). Dorinda sa che Medoro non sta dicendo la verità, ma lo trova assolutamente affascinante in ogni caso (Aria: O care parolette).
Zoroastro dice ad Angelica di sapere che lei è innamorata di Medoro e l'avverte che la gelosia di Orlando, quando lo scoprirà, porterà a risultati imprevedibili e potenzialmente pericolosi. Quando Angelica incontra Orlando, lei finge di essere gelosa del suo salvataggio della principessa Isabella, dicendogli che non può aspettarsi che lei ami un uomo che non riesce ad esserle fedele (Aria: Se fedel vuoi ch'io ti creda). Orlando protesta che non avrebbe mai potuto amare nessun'altra a parte lei e si offre di fare qualsiasi cosa per dimostrarlo, persino combattere contro mostri feroci (Aria:Fammi combattere).
Appena Orlando parte entra in scena Medoro e le chiede con chi lei stesse parlando. Lei spiega che Orlando è un guerriero potente ed è infatuato di lei e raccomanda che loro due dovrebbero ritirarsi nel suo regno ad est per sfuggire alla sua ira. Dorinda è sconvolta nel vedere che si abbracciano, ma gli amanti le dicono di non essere troppo scoraggiata: un giorno anche lei troverà l'amore. Angelica regala a Dorinda un prezioso bracciale in segno di gratitudine per la sua ospitalità (Trio:Consolati o bella).
Dorinda, inconsolabile per la perdita di Medoro, ascolta la canzone malinconica dell'usignolo e trova che il suo canto si accorda con il suo stato d'animo (Arioso:Quando spieghi tuoi tormenti). Orlando chiede di sapere il motivo per cui Dorinda ha detto a tutti che lui è innamorato di Isabella. Dorinda nega e dice che stava parlando non di lui, ma dell'amore di Medoro e Angelica. Gli mostra il bracciale che sostiene di aver ricevuto da Medoro e dice che vede il suo volto in ogni ruscello e fiore (Aria:Se mi rivolgo al prato). Orlando riconosce il bracciale come quello che lui aveva donato ad Angelica ed è furioso per il suo tradimento. Giura di uccidere lei, poi se stesso e di inseguirla fino all'Inferno (Aria:Cielo! se tu il consenti).
Zoroastro consiglia a Medoro e Angelica di fuggire l'ira di Orlando e promette di proteggerli nel loro viaggio, consigliando loro che dovrebbero sempre essere guidati dalla ragione (Aria:Tra caligini profonde). Angelica e Medoro sono rattristati di dover lasciare i boschi in cui si sono innamorati e Medoro scolpisce i loro nomi sugli alberi come ricordo (Aria:Verdi Allori). Angelica è grata a Orlando per averle salvato la vita una volta e si sente in colpa per aver mentito, ma si dice che arriverà a comprendere il suo amore per Medoro, essendo lui stesso innamorato (Aria:non potra dirmi ingrata). Si congeda tristemente dal bellissimo bosco dove si era innamorata (Aria:Verdi piante).
Orlando irrompe sulla scena e tenta di uccidere Angelica, che invano chiama Medoro per salvarla. Zoroastro invoca alcuni spiriti che scagliano via Angelica lontano su una nuvola. Orlando comincia a perdere la ragione: si immagina di essere morto e vede se stesso entrare nell'Ade. Ha una visione del suo odiato rivale fra le braccia di Proserpina, regina degli inferi, ma poi si accorge che Proserpina piange e prova pietà per lei (recitativo accompagnato:Ah Stigie larve!). Infuriandosi nuovamente, Orlando si precipita nella grotta, ma essa si apre dividendosi e rivela Zoroastro su un carro volante. Egli mette Orlando sul carro e lo trascina via.
Medoro si era separato da Angelica nella confusione ed ora è tornato alla capanna di Dorinda per cercare rifugio una volta di più. Le dice che l'avrebbe amata, se avesse potuto, ma che non può donarle il suo cuore (Aria:Vorrei poterti amare). Dorinda descrive il turbine di passioni causate dall'amore (Aria:Amore è qual vento). Appare Orlando e, rivolgendosi a Dorinda come a Venere, dichiara il suo amore per lei. Dorinda può vedere che Orlando è ancora fuori di sé e questo è ancora più evidente quando lui la confonde con un nemico di sesso maschile con cui aveva combattuto in precedenza.
Zoroastro appare e ordina ai suoi spiriti guardiani di trasformare il boschetto in una grotta buia dove cercherà di riportare Orlando alla ragione. Sa che le tempeste alla fine si allontanano e la calma tornerà (Aria:Sorge infausta Una procella).
Angelica trova Dorinda che piange e lei spiega che Orlando nella sua follia ha bruciato completamente la sua casa, uccidendo così Medoro. Angelica è devastata e quando appare Orlando lo implora di uccidere anche lei (Duetto:Finché prendi ancora il sangue).
Orlando scaglia Angelica nella caverna e, immaginando che di aver liberato il mondo da tutti i suoi mostri, si sdraia per riposare. Zoroastro allora dice che è giunto il momento di guarire la mente di Orlando; un uccello magico scende con una fiala d'oro, il cui contenuto lo stregone spruzza sul viso addormentato di Orlando. Orlando si sveglia, riportato alla ragione, ma è inorridito di apprendere che ha ucciso sia Medoro che Angelica e implora la morte per se stesso. Zoroastro però aveva salvato sia Angelica che Medoro; Orlando è felice di vederli e augura loro una vita felice insieme. Dorinda dimentica il suo dolore e invita tutti a casa sua per festeggiare.
Handel di origine tedesca, dopo aver trascorso un po' della sua carriera giovanile componendo opere e altri pezzi in Italia, si stabilì a Londra, dove nel 1711 aveva portato l'opera italiana per la prima volta con la sua opera Rinaldo. Un grande successo, Rinaldo provocò una mania a Londra per l'opera seria italiana, una forma concentrata prevalentemente sulle arie solistiche per le star, i virtuosi del bel canto. Nel 1719, Handel fu nominato Maestro di cappella di un'organizzazione chiamata Accademia Reale di musica (nulla a che vedere con il Conservatorio di Londra del giorno d'oggi), una società sotto il patronato della casa reale per la produzione di opere italiane a Londra. Handel non doveva solo comporre opere per la compagnia, ma assumere i cantanti più rinomati, supervisionare l'orchestra e i musicisti e adattare le opere provenienti dall'Italia per le esecuzioni di Londra.L'Accademia Reale di musica fallì alla fine della stagione 1728-29, in parte a causa degli onorari altissimi pagati alle star del canto. Handel diventò socio di John James Heidegger, l'impresario teatrale che deteneva il contratto d'affitto sul King's Theatre in Haymarket, dove venivano rappresentate le opere e diede origine ad una nuova compagnia d'opera con una nuova prima donna, Anna Strada.
Handel decise di presentare una versione rivista di un precedente lavoro con un testo inglese, Esther, in forma di concerto, in aggiunta alla stagione d'opera 1732, con i cantanti che attualmente apparivano nelle opere italiane ma senza sceneggiatura né azione scenica. Il lavoro fu estremamente popolare e così fu inventata, quasi per caso, la forma dell'oratorio inglese. Sempre nel 1732 fu rivista e presentata, il primo masque in lingua inglese Acis and Galatea al King's Theatre, come una serenata lingua inglese e a marzo 1733 un nuovo oratorio inglese, Deborah, fu eseguita come parte della stagione di Händel al King's Theatre, con le stelle del canto lirico italiano che cantavano in inglese, e il compositore / impresario era così sicuro del successo del lavoro che raddoppiò il prezzo di ingresso per la prima rappresentazione, provocando nel comunicarlo un certo risentimento e commenti sgradevoli. Queste tre opere in lingua inglese, Esther, Acis e Galatea e Deborah, tutte contenevano ruoli chiave per il celebre castrato italiano castrato Senesino, una stella delle opere di Handel e una grande attrattiva per il pubblico di Londra dal 1720, ma per lui non era agevole cantare in inglese e anche se tutte e tre le opere sono state popolari tra il pubblico, la sua pronuncia dei testi in lingua inglese attirarono qualche commento e il ridicolo. Orlando, un'opera italiana di Handel con un ruolo da protagonista per Senesino, era originariamente prevista per la prima il 23 gennaio 1733, ma fu messo un annuncio dalla stampa di Londra che l'apertura era stata rinviata fino al 27, "poiché il principale interprete era indisposto".
Sul giornale conosciuto come il "Colman's Opera Register" dopo la prima di Orlando il cronista riportò:Orlando Furioso una Nuova Opera, i Costumi e le Scene di Handel, Tutto Nuovo. Straordinariamente bello e magnifico – eseguito diverse volte fino a sabato.
(I nuovi costumi e le scene non venivano creati per ogni nuova messa in scena, come si usa oggi, ma venivano spesso presi dal magazzino).
Il politico e avvocato scozzese Sir John Clerk, anche musicologo e compositore egli stesso ha assistito a Orlando in tutte le rappresentazioni di undici spettacoli e ha scritto:
Non ho mai in vita mia sentito un migliore pezzo di musica né esecuzione migliore - il famoso Castrato Senesino ha cantato il ruolo principale, il resto erano tutti gli italiani che hanno cantato con molta buona grazia ed azione, tuttavia il pubblico era molto poco numeroso in modo che io credo che non abbiano guadagnato abbastanza per pagare i suonatori dell'orchestra. Sono stato sorpreso di vedere il numero di Maestri di strumenti, perché c'erano 2 clavicembali, 2 grandi violini bassi, ciascuno di 7 piedi circa di lunghezza almeno con le corde in proporzione che non potevano essere meno di ¼ di pollice di diametro, 4 violoncelli, 4 Fagotti, 2 Oboi, 1 Tiorba liuto e sopra 24 violini. Questi creavano un fracasso tremendo e spesso sovrastavano le voci. Un certo Signior Montagnania ha cantato da basso con una voce come un cannone. Non ricordo di aver mai udito nessuno come lui. Tra i violini erano 2 fratelli di nome Castrucci che suonavano con grande destrezza.
Clerk fa notare il "magro" pubblico, ma la Famiglia Reale assistette quasi ad ogni esecuzione; dopo uno spettacolo la regina ha subito un piccolo incidente, come riportato dalla stampa:  nella notte di Sabato scorso, mentre sua Maestà tornava dal Teatro dell'Opera di Hay-Market, il Capo di gabinetto ha avuto la sfortuna di scivolare, scendendo un gradino da Ozinda's Coffee-house nei pressi di St. James House, per cui è caduto e ha rotto gli occhiali; ma sua Maestà fortunatamente non ha subito alcun danno.
La stampa di Londra riportava una notizia sull'edizione del 2 giugno 1733:  Siamo informati da fonte sicura che un giorno della scorsa settimana il Mr. H-d-l, Direttore generale dell'Opera-House, ha inviato un messaggio al Signior Senesino, il famoso cantante italiano, per informarlo che non aveva più necessità del suo servizio; e che Senesino ha risposto il giorno dopo con una lettera contenente le sue dimissioni totali da ogni sua partecipazione all'Opera, dove si era esibito per molti anni con grandi applausi.
Non sarebbe una sorpresa se Orlando avesse contribuito alla rottura con Senesino. Le numerose caratteristiche insolite e innovative dell'opera avrebbero potuto rendere un cantante, che per 25 anni aveva goduto di grande fama sulla lirica, immerso nelle convenzioni dell'opera seria, confuso o addirittura insicuro. Nel complesso, ci furono solo tre arie "da capo" previste per lui, nessuna nell'ultimo atto; il suo unico duetto con il soprano principale è stato breve e formalmente un po' insolito; e a lui non è stato nemmeno permesso di partecipare all'ensamble più importante, il trio alla fine del primo atto. Anche se aveva nella grande "scena della pazzia" alla fine del secondo atto quasi dieci minuti con il palcoscenico tutto per sé, la musica gli ha offerto poche opportunità per abbellimenti vocali. Inoltre egli può qui e altrove nell'opera essere stato incerto se doveva recitare un ruolo serio ed eroico o un ruolo sottilmente comico e se quest'ultimo caso fosse vero, come cantante ed esecutore dell'opera veniva ridicolizzato.
Nel gennaio del 1733, prima che Handel avesse licenziato Senesino, ci furono già dei piani per fondare una seconda compagnia d'opera a Londra per rivaleggiare con Handel come John West, II° Conte De La Warr scrisse a Charles Lennox, II° Duca di Richmond: 'C'è un certo spirito animatosi contro il dominio di Mr. Handel, un contratto portato avanti, direttori scelti, che hanno contrattato con Senesino, richieste inviate alla Cuzzoni e Farinelli...'.
La situazione fu aggravata dalla decisione di Handel di raddoppiare il prezzo dei biglietti per l'oratorio Deborah anche per coloro che avevano già pagato una sottoscrizione per tutta la stagione: 'Handel ha pensato, incoraggiato dalla Principessa Reale, di meritare abbastanza per richiedere una ghinea, e la prima volta che fu eseguito a quel prezzo ... c'erano a malapena 120 persone all'Opera House. Gli abbonati, essendo rifiutati a meno che non avessero pagato una ghinea, essi, insistendo sul diritto dei loro biglietti d'argento, costretti nell'Opera House, sostenneroo la loro posizione' (lettera di Lady Irwin a Henry Howard, IV Conte di Carlisle il 31 marzo)
Tutto ciò aumentò l'ostilità contro la compagnia di Handel ed il suo pubblico cominciò a guardarsi attorno per trovare un modo alternativo di divertirsi. Il 15 giugno molti nobili lord si incontrarono con l'approvazione di Frederick, Prince of Wales, per costituire una nuova compagnia d'opera, la cosiddetta "Opera of the Nobility" in aperta opposizione ad Handel, con il favorito di Londra Senesino ancora in ruoli importanti ed altri cantanti famosi di Handel nella nuova compagnia.Orlando mostra una flessibilità ed una diversità nelle sue forme musicali, allontanandosi dalla convenzione dell'opera seria di un'aria da capo dopo l'altra. Ci sono diverse arie più brevi senza ripetizione della sezione, nonché una delle scene più straordinarie dell'opera barocca, la scena della follia per il personaggio principale che termina il secondo atto, un mix di arioso ed arie, ritmi irregolari e un rondò che diventa sempre più maniacale come la mente del protagonista che se ne va in pezzi.Per Winton Dean Orlando è un "capolavoro ... musicalmente il più ricco di tutte le sue opere", paragonabile sotto molti aspetti al Flauto magico.
L'opera è orchestrata per due flauti, due oboi, fagotto, due corni, archi e continuo (violoncello, liuto, clavicembalo).
 Winton Dean, Handel's Operas, 1726-1741, (Il secondo dei due volumi di bibliografia definitiva sulle opere di Haendel), Boydell Press, 2006, ISBN 1-84383-268-2.
 Anthony Hicks, Orlando (ii), in The New Grove Dictionary of Opera (Londra), ed. Stanley Sadie, 1992, ISBN 0-333-73432-7.
 Libretto con traduzione in Inglese (Harriet Mason), Tedesco (Martina Seeber) e Francese (Michel Orcel) (PDF), su old.warnerclassics.com (archiviato dall'url originale il 7 settembre 2015).
(EN) Spartiti liberi di Orlando, in International Music Score Library Project, Project Petrucci LLC, 18 luglio 2008.
Il succiamele delle steppe (nome scientifico Orobanche arenaria  Borkh., 1794)  è una pianta parassita, appartenente alla famiglia delle Orobanchaceae.
Il nome generico (Orobanche) deriva da due termini greci òrobos (= legume) e anchéin (= strozzare) e indicano il carattere parassitario di buona parte delle piante del genere di questa specie soprattutto a danno delle Leguminose (nell'antica Grecia questo nome era usato per una pianta parassita della "veccia" - Vicia sativa). Il nome specifico (arenaria = abitante delle zone arenose e sabbiose) fa riferimento al suo habitat più tipico.
Il binomio scientifico della specie è stato definito dal forestale e naturalista tedesco Moritz Balthasar Borkhausen (1760-1806) nella pubblicazione "Roem. Neues Mag. i. (1794) 6; et ex Gaertn. Mey. & Scherb. Fl. Wett. ii. 405." del 1794.
Queste piante sono alte da 15 a 50 cm. La forma biologica è terofita parassita (T par), sono piante erbacee che differiscono dalle altre forme biologiche poiché, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. In questa specie sono presenti anche piante con forme biologiche perenni tipo geofite parassite (G par), sono piante provviste di gemme sotterranee e radici che mostrano organi specifici per nutrirsi della linfa di altre piante. Non contengono clorofilla per cui nel secco si colorano di bruno.
Le radici sono fascicolate e si diramano da un bulbo o rizoma centrale. Nella parte finale sono provviste di austori succhianti che parassitano l'apparato radicale delle piante ospiti.
La parte aerea del fusto è eretta, semplice (non ramosa) e pubescente; la forma è cilindrica con superficie scanalata e ingrossato alla base. Il colore è più o meno violetto. Gli scapi terminali sono sempre fioriferi (mai sterili). 
Le foglie sono ridotte a delle squame spiralate ed hanno delle forme lanceolato-acuminate. Dimensione delle foglie: larghezza 6 – 7 mm; lunghezza 16 – 18 mm.
Le infiorescenze sono a forma di spiga o racemo con fiori distanziati. Le brattee dell'infiorescenza sono del tipo lineare-subulato lunghe fino a 18 mm. Dimensione dell'infiorescenza: larghezza 4 - 4,5 cm; lunghezza 10 – 20 cm. 
I fiori sono ermafroditi, zigomorfi (del tipo bilabiato), tetrameri, ossia con quattro verticilli (calice – corolla - androceo – gineceo) e pentameri (la corolla è a 5 parti, mentre il calice anch'esso a 5 parti spesso è ridotto). In questa specie i fiori alla base sono avvolti da 5 elementi distinti: in posizione centrale (all'esterno) è presente una brattea; su entrambi i lati è presente una lacinia calicina profondamente bifida e una bratteola lineare. Lunghezza totale del fiore: 22 – 35 mm.
Formula fiorale: per questa pianta viene indicata la seguente formula fiorale:X, K (4/5), [C (2+3), A 2+2], G (2), (supero), capsulaCalice: il calice è gamosepalo a 5 parti, ossia una brattea centrale, quattro sepali saldati 2 a 2 tipo lacinie ben separate o collegate alla base con apice molto acuminato (apparentemente sono visibili due lacinie - una per lato), più una bratteola per lato. Sulla superficie del calice sono presenti tre venature. Dimensione del calice: 13 – 17 mm.
Corolla: la corolla, di tipo personato, è simpetala e consiste in un tubo cilindrico terminante in un lembo bilabiato; dei due labbri quello superiore è intero, mentre quello inferiore è trilobato con lobi a forma ovata. La superficie della corolla è pubescente per peli ghiandolosi, ed è colorata di blu-violaceo o anche viola chiaro o lilla. Dimensione della corolla: 22 – 28 mm.
Androceo: l'androceo possiede quattro stami didinami (due grandi e due piccoli). I filamenti sono quasi glabri e sono inseriti a circa 1/3 dalla base della corolla. Le antere, pubescenti a forma oblunga, sono disposte trasversalmente e sono provviste di due logge più o meno uguali. Le sacche polliniche hanno l'estremità inferiore a forma di freccia.
Gineceo: l'ovario è supero formato da due (o tre) carpelli ed è uniloculare; le placente sono due o quattro di tipo parietale, a volte unite al centro e portanti un numero molto elevato di ovuli. Lo stilo è del tipo filiforme; lo stigma è capitato o del tipo a 2 - 4 lobi ed è colorato di biancastro un po' azzurrato.
Il frutto è una capsula loculicida a forma più o meno ovoidale. I semi, molti e minuti dalle dimensioni quasi microscopiche, contengono un embrione rudimentale indifferenziato e composto da poche cellule; sono colorati di nero. Dimensione della capsula: 7 – 12 mm.
Riproduzione: la fecondazione avviene fondamentalmente tramite l'impollinazione dei fiori (vedi sopra).
Dispersione: i semi cadendo a terra (dopo essere stati trasportati per alcuni metri dal vento – disseminazione anemocora) sono successivamente dispersi soprattutto da insetti tipo formiche (disseminazione mirmecoria).
Queste piante non contengono clorofilla per cui possiedono organi specifici per nutrirsi della linfa di altre piante. Le loro radici infatti sono provviste di uno o più austori connessi alle radici ospiti per ricavare sostanze nutritive. Inoltre il parassitismo di Orobanche arenaria è tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.
Geoelemento: il tipo corologico (area di origine) è Ovest-Asiatico / Sud-Mediterraneo (Sub-Pontico).
Distribuzione: in Italia è una specie rara e si trova prevalentemente al Nord (Nordovest fino al Trentino, Veneto, in Toscana e in Campania[1]). Nelle Alpi ha una distribuzione discontinua sia in Italia che all'estero (Francia: dipartimenti di Alpes-Maritimes, Drôme, Isère e Savoia; Svizzera: cantoni Vallese e Grigioni; Austria: Länder del Tirolo Settentrionale, Salisburgo e Austria Inferiore). Sugli altri rilievi europei collegati alle Alpi si trova nei Pirenei e nei Carpazi. Nel resto dell'Europa si trova dalla penisola Iberica al Mar Nero. È presente anche nella Transcaucasia, nell'Anatolia e nel Magreb occidentale.
Habitat: l'habitat più comune sono le aree nelle quali vegetano le specie del genere Artemisia; ma anche i muri e i ripari sotto le rocce, le praterie rase, i prati e i pascoli aridi dal piano collinare a quello montano. Il substrato preferito è calcareo ma anche siliceo con pH neutro, bassi valori nutrizionali del terreno che deve essere arido.
Distribuzione altitudinale: sui rilievi queste piante si possono trovare fino a 900 m s.l.m.; frequentano quindi i seguenti piani vegetazionali: collinare e montano (oltre a quello planiziale – a livello del mare).
Dal punto di vista fitosociologico la specie di questa voce appartiene alla seguente comunità vegetale:
La famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o più austori connessi alle radici ospiti. È una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti.
La classificazione del genere Orobanche è problematica in quanto le varie specie differiscono una dall'altra per piccoli caratteri soprattutto nella forma del calice-corolla e per i vari colori delle parti floreali che presto tendono al bruno appena la pianta "entra" nel secco. Molte specie hanno una grande specificità dell'apparato radicale per cui una possibile distinzione è possibile tramite l'individuazione della pianta parassitata (vedi il paragrafo "Biologia").
Secondo una recente ricerca di tipo filogenetico la famiglia Orobanchaceae è composta da 6 cladi principali nidificati uno all'interno dell'altro. Il genere Orobanche si trova nel terzo clade (relativo alla tribù Orobancheae) insieme ai generi Boschniakia C. A. Mey. ex Bong. 1833, Cistanche Hoffmans. & Link 1809, Conopholis
Wallr.1825, Epifagus Nutt. 1818, Eremitilla Yatsk. & J. L. Contr., 2009, Kopsiopsis (Beck) Beck 1930, Mannagettaea Harry Sm.
1933. Orobanche è monofiletico e rappresenta il core del clade ed è “gruppo fratello” del genere Mannagettaea e quindi di tutto il resto del gruppo.All'interno del genere Orobanche la specie Orobanche arenaria appartiene alla sezione Trionychon Wallr.L. caratterizzata dal calice diviso in 5 parti: in posizione centrale è presente una brattea, mentre su entrambi i lati sono presenti una bratteola lineare e una lacinia calicina profondamente bifida. L'altra sezione presente in Italia (Orobanche ) è caratterizzata soprattutto dalla forma del calice a tre parti ossia quattro sepali saldati 2 a 2 tipo lacinie ben separate o collegate alla base, più una brattea.  Nella sezione Trionychon, O. arenaria, secondo una ricerca del 2003, è “gruppo fratello” (è vicina geneticamente) del gruppo di specie Orobanche nana  (Reut.) Beck,  Orobanche ramosa L., Orobanche mutelii F. W. Schultz e altre specie non presenti in Italia.
La tabella seguente mette a confronto alcuni dati delle varie specie italiane della sezione Trionychon Wallr..
Questa entità ha avuto nel tempo diverse nomenclature. L'elenco seguente indica alcuni tra i sinonimi più frequenti:
 D.Aeschimann, K.Lauber, D.M.Moser, J-P. Theurillat, Flora Alpina. Volume 2, Bologna, Zanichelli, 2004,  p. 284.
 F.Conti, G. Abbate, A.Alessandrini, C.Blasi, An annotated checklist of the Italian Vascular Flora, Roma, Palombi Editore, 2005,  p. 138, ISBN 88-7621-458-5.
 Judd S.W. et al, Botanica Sistematica - Un approccio filogenetico, Padova, Piccin Nuova Libraria, 2007, ISBN 978-88-299-1824-9.
 Sandro Pignatti, Flora d'Italia. Volume secondo, Bologna, Edagricole, 1982,  p. 610, ISBN 88-506-2449-2.
 Eduard Strasburger, Trattato di Botanica, vol. 2, Roma, Antonio Delfino Editore, 2007, ISBN 88-7287-344-4.
 Jonathan R. Bennett e Sarah Mathews, Phylogeny of the parasitic plant family Orobanchaceae inferred from phytochrome A (PDF), in American Journal of Botany, vol. 93, nº 7, 2006,  p. 1039–1051.
 Joel R. McNeal, Jonathan R. Bennett, Andrea D. Wolfe e Sarah Mathews, Phylogeny and origins of holoparasitism in Orobanchaceae, in American Journal of Botany, vol. 100, nº 5, maggio 2013,  p. 971-983 (archiviato dall'url originale il 3 luglio 2015).
 B. Roman, C. Alfaro, A.M. Torres, M.T. Moreno, Z. Satovic, A. Pujadas e D. Rubiales, Genetic relationships among Orobanche species as revealed by RAPD analysis (PDF), in Annals of Botany, vol. 91, maggio 2003,  p. 637-642.

George Orson Welles (Kenosha, 6 maggio 1915 – Los Angeles, 10 ottobre 1985) è stato un regista, attore, sceneggiatore, drammaturgo e produttore cinematografico statunitense.
È considerato uno degli artisti più versatili e innovativi del Novecento in ambito teatrale, radiofonico e cinematografico. Conquistò il successo all'età di ventitré anni grazie allo spettacolo radiofonico La guerra dei mondi, trasmissione che, leggenda narra, scatenò il panico in buona parte degli Stati Uniti, facendo credere alla popolazione di essere sotto attacco da parte dei marziani. Questo insolito debutto gli diede la celebrità e gli fece ottenere un contratto per un film all'anno con la casa di produzione cinematografica RKO, da realizzare con assoluta libertà artistica. Nonostante questa vantaggiosa clausola, solo uno dei progetti previsti poté vedere la luce: Quarto potere (1941), il più grande successo cinematografico di Welles, unanimemente considerato ancora oggi uno dei migliori film della storia del cinema.
La carriera successiva di Welles fu ostacolata da una lunga serie di difficoltà e inconvenienti che non gli permisero di continuare a lavorare a Hollywood e che lo costrinsero a trasferirsi in Europa, dove continuò a cercare di realizzare le proprie opere finanziandosi soprattutto con apparizioni in film altrui. Fra i suoi molti progetti, Welles riuscì a realizzare e dirigere film come: Macbeth (1948), Otello (1952), L'infernale Quinlan (1958), Il processo (1962), F come falso (1975) ed altri.
La sua fama è aumentata dopo la sua morte, avvenuta nel 1985, ed è considerato uno dei maggiori registi cinematografici e teatrali del XX secolo. Palma d'oro a Cannes nel 1952 (all'epoca Gran Prix du Festival), ricevette, tra gli altri riconoscimenti, l'Oscar alla carriera nel 1971. Nel 2002 è stato votato dal British Film Institute come il miglior regista di tutti i tempi. L'American Film Institute ha inserito Welles al sedicesimo posto tra le più grandi star della storia del cinema.
Orson Welles nacque a Kenosha (Wisconsin), secondogenito di Beatrice Ives, pianista e suffragetta che aveva scontato una condanna per posizioni politiche fortemente radicali, e di Richard Welles, proprietario di una catena di fabbriche di furgoni e inventore dilettante, discendente da una ricca famiglia della Virginia. Fin dalla nascita, gli eclettici e facoltosi genitori impartirono al figlio un'educazione poco convenzionale e lo trattarono come il ragazzo prodigio della famiglia, indirizzandone il precoce talento verso differenti forme artistiche: il piccolo imparò subito a suonare il pianoforte grazie agli insegnamenti di sua madre e iniziò presto a dedicarsi anche alla pittura.
Welles fece la sua primissima apparizione teatrale a tre anni, come comparsa nel Sansone e Dalila, rappresentato all'Opera di Chicago, cui seguì la parte del bambino in una versione della Madama Butterfly. Nel 1919 i suoi genitori si separarono, al culmine di un tempestoso matrimonio, e Orson seguì la madre a Chicago, a fianco della quale frequentò ambienti artistici e intellettuali. Il 10 maggio 1924, Beatrice Welles morì improvvisamente a quarantatré anni. La dolorosissima perdita ebbe profondi effetti sulle scelte artistiche di Orson Welles, che tornò a vivere col padre e abbandonò per sempre la carriera musicale.
Il dottor Maurice Bernstein, vecchio amico di famiglia dei Welles, stimolò nel ragazzo l'amore per il teatro, regalandogli una lanterna magica, una scatola di colori e un teatrino di marionette, con i quali Orson iniziò a cimentarsi nella messa in scena di spettacoli tutti suoi, nei quali fornì di volta in volta la voce a tutti i personaggi.
A dieci anni, durante il periodo della prima formazione scolastica a Madison (Wisconsin), Welles si dedicò alle rappresentazioni studentesche scolastiche e diresse ed interpretò il suo primo spettacolo a Camp Indianola, Il Dottor. Jekyll e Mr. Hyde. Intraprese poi gli studi alla Todd School di Woodstock (Illinois), una scuola d'avanguardia diretta dal professor Roger Hill, che Welles citerà più volte come maestro e come colui che gli fornì gli spunti artistici e letterari su cui avrebbe basato la propria carriera e che avrebbe influenzato la sua creatività.
Durante i cinque anni trascorsi alla Todd School, Welles proseguì le proprie esperienze teatrali e letterarie, recitando in tragedie e drammi storici shakespeariani, e cimentandosi perfino nella magia e nell'illusionismo, forme artistiche che rimasero sempre fra i suoi interessi. In questo periodo diresse anche una versione del Giulio Cesare di Shakespeare, con la quale vinse il premio dell'Associazione Drammatica di Chicago per la migliore realizzazione teatrale scolastica.
Nel 1930 il padre morì, lasciando il quindicenne Orson sotto la tutela del dottor Bernstein (in seguito immortalato da Everett Sloane nel personaggio di Mr. Bernstein in Quarto potere). L'anno seguente il ragazzo si diplomò alla Todd School e, dopo aver frequentato brevemente il Chicago Art Institute, ottenne dal dottor Bernstein il permesso di rinviare l'iscrizione all'Università di Harvard e di partire per l'Irlanda per una sorta di "giro artistico", con l'obiettivo principale di sfondare nella pittura. Spostandosi con un carretto trainato da un asino, che molte volte usava come tetto per la notte, Welles dapprima visitò le Isole Aran e si trasferì poi a Dublino, dove esaurì le proprie finanze.
Welles decise di tentare la strada del teatro e si presentò quindi a Hilton Edwards, direttore del Gate Theatre di Dublino, sostenendo di essere un "famoso attore newyorkese" e ottenendo un ingaggio fra gli attori principali. La sua prima interpretazione fu il duca Karl Alexander del Württemberg nell'edizione teatrale di Jew Sűss.
Nel 1933, dopo aver lavorato per due anni come regista e attore in diversi spettacoli anche presso l'Abbey Theatre, Welles decise di trasferirsi a Londra per cimentarsi nel teatro inglese, ma gli fu rifiutato il permesso di lavoro; fu costretto quindi a rientrare negli Stati Uniti, dove realizzò spettacoli presso la Todd School e collaborò con Roger Hill alla stesura di una serie di saggi su Shakespeare che apparvero nella collana editoriale Everybody's Shakespeare.
Nel 1934 il diciannovenne Welles sposò l'ereditiera Virginia Nicolson, dalla quale avrà una figlia, dall'insolito nome di Christopher, nata nel 1937. Alla Todd School girò il suo primo cortometraggio, The Hearts of Age (1934), nel quale interpretò la grottesca figura della Morte e a cui partecipò anche la moglie Virginia nel ruolo di un'anziana gentildonna. 
Questo breve film muto in 16 mm, dal contesto simbolico e drammatico, si ispirava all'opera di registi dell'epoca, da Erich von Stroheim a Luis Buñuel, ai surrealisti francesi. Già in questo cortometraggio si nota come la composizione dell'immagine caratterizzi in maniera evidente la tecnica registica di Welles. In soli quattro minuti la pellicola, che si rifaceva in maniera evidente a registi come Griffith, Stroheim, Murnau (immagini in negativo) ed all'avanguardia surrealista francese, presentava già tutti gli elementi della futura produzione cinematografica di Welles.
Anche l'accuratezza del trucco rappresentò un elemento fondamentale e rivelò una tendenza che Welles sviluppò nel corso della sua carriera di attore, quella del camuffamento e del travestitismo, con l'utilizzo di elaborate tecniche di trucco; in The Hearts of Age, Welles apparve come un vecchio, anche se aveva solo 19 anni e in seguito dedicò sempre una particolare attenzione al make up, già ad iniziare da Quarto potere.
Nel 1934 Welles si trasferì definitivamente a New York, riuscendo finalmente a debuttare a Broadway, dove recitò la parte di Tibaldo in Romeo e Giulietta, nella compagnia di Katharine Cornell, interprete del ruolo di Giulietta. Era stato l'eminente critico Alexander Woollcott a raccomandare Welles alla Cornell, dopo averlo visto recitare all'Abbey Theatre di Dublino. Welles iniziò inoltre a lavorare alla radio, realizzando spettacoli come America's Hour, Cavalcade of America, Columbia Workshop: Hamlet e The March of Time (programma di cui farà una parodia all'inizio di Quarto potere).
Nello stesso periodo Welles intraprese la collaborazione artistica con il regista e produttore teatrale John Houseman, mettendo in scena lo spettacolo Panic, cui seguì una rappresentazione storica che iniziò a contribuire alla sua notorietà: il Voodoo Macbeth, la versione più rivoluzionaria del Macbeth mai vista fino ad allora; il lavoro consistette in una trasposizione del Macbeth di Shakespeare, in cui l'azione venne trasferita dalla Scozia ad Haiti e in cui le classiche tre streghe furono sostituite da 40 stregoni vudù. Altra particolarità fu la composizione del cast, interamente formato da attori di colore, scelti personalmente da Welles per le strade di Harlem. Gli ex interpreti raccontarono che la selezione consistette nella semplice lettura di un brano: se il candidato dimostrava di saper leggere, Welles lo ingaggiava con una paga di 21 dollari alla settimana.
Il Voodoo Macbeth debuttò il 14 aprile 1936 al Lafayette Theatre di Harlem, e dopo due mesi di repliche venne rappresentato per altri due mesi all'Adelphi Theatre di Broadway, per poi andare in tournée nazionale in sette teatri sostenuti dall'iniziativa governativa Works Progress Administration. L'opera ottenne un enorme successo ed elettrizzò le platee, consentendo al ventunenne Welles di diventare immediatamente il più famoso e acclamato regista teatrale di New York.
Il periodo dell'affermazione di Welles coincise con un momento di forte impegno sociale da parte del mondo teatrale americano, che portò in scena molti successi attraverso il frutto del lavoro di diverse attività di gruppo. Una delle maggiori tra queste associazioni teatrali collettive fu il Federal Theatre, che a New York vantava quattro grosse compagnie e nell'ambito della quale Welles proseguì la collaborazione con John Houseman, attraverso l'allestimento di diversi spettacoli quali l'adattamento della farsa Un cappello di paglia di Firenze di Eugène Labiche, il Faust di Christopher Marlowe e The Million Ghosts, una satira sul commercio di cannoni, che risultò però un fiasco colossale.
Nonostante una certa opposizione da parte degli ambienti politici più conservatori, Welles e Houseman decisero di rappresentare l'opera musicale Cradle with Rock di Marc Blitzstein, considerato il primo "dramma proletario" della storia del teatro americano. Il governo tentò però di impedire la messa in scena e, la sera della prima, il 16 giugno 1937, il cast trovò l'ingresso del Maxine Elliott Theatre sbarrato e l'edificio occupato dalle forze dell'ordine; questo inconveniente non scoraggiò Welles, che improvvisò lo spettacolo su due piedi fuori dal teatro per intrattenere gli spettatori fino alla risoluzione del problema. Venne affittato il Venice Theatre a ventuno isolati di distanza, e il pubblico fu invitato a recarsi fino al nuovo teatro, dove lo spettacolo venne rappresentato a sipario chiuso, senza scenari né costumi, con gli interpreti che recitarono lungo le corsie della platea, poiché i regolamenti sindacali vietavano al cast di entrare in scena. Il solo Blitzstein occupò il palcoscenico, recitando le didascalie che accompagnavano i movimenti di scena e suonando al pianoforte le musiche. Lo spettacolo ottenne un tale successo che venne replicato in questa forma improvvisata fino al successivo 1º luglio.
Chiusa l'esperienza del Federal Theatre, Welles e Houseman fondarono una nuova compagnia di prosa, il Mercury Theatre, con l'intento di mettere in scena opere classiche e moderne. La compagnia (che il giovane regista dirigerà fino alla fine del suo periodo hollywoodiano) debuttò con una versione del Giulio Cesare di Shakespeare ambientata nell'Italia fascista, una rappresentazione che suscitò subito diverse polemiche: oltre a Welles nella parte di Bruto, il personaggio di Giulio Cesare venne caratterizzato presentando molte analogie con la figura di Mussolini. La prima dell'opera non ottenne il successo sperato e le critiche negative costrinsero Welles ad apportare al testo alcune revisioni che saranno fondamentali per il riscontro da parte del pubblico nei mesi successivi, tanto da rendere necessario il trasferimento dello spettacolo in un teatro di maggior capienza.
Nell'estate del 1938 Welles (che nel mese di maggio era già apparso sulla copertina della rivista Time) e la compagnia Mercury Theatre diventarono una presenza quotidiana nelle trasmissioni dell'emittente radiofonica CBS, con il programma Mercury Theatre on the Air, nel quale vennero proposte reinterpretazioni audio di classici od opere letterarie popolari. Tra i testi reinterpretati sono da ricordare: Dracula, L'isola del tesoro, The 39 Steps, Il conte di Montecristo, Giulio Cesare, Sherlock Holmes, Oliver Twist.
Memorabile rimane la trasmissione andata in onda il 30 ottobre 1938, durante la quale il ventitreenne Welles interpretò un adattamento radiofonico scritto da Howard E. Koch de La guerra dei mondi, romanzo di fantascienza di H. G. Wells; il programma scatenò il panico in gran parte degli Stati Uniti, poiché molti radioascoltatori credettero che la Terra stesse effettivamente subendo l'invasione da parte di una bellicosa flotta di astronavi marziane.
Welles sapeva che la CBS trasmetteva su frequenze vicine a quelle della più seguita NBC, dove nello stesso momento andavano in onda le popolari trasmissioni del comico e ventriloquo Edgar Bergen e del suo pupazzo Charlie McCarthy, ma sapeva anche che Bergen, in un momento ben preciso della sua trasmissione, mandava sempre in onda uno stacco musicale durante il quale il pubblico tendeva a cambiare stazione: fu in quel momento che Welles decise di far atterrare i suoi marziani. La scelta si rivelò efficace perché gli Stati Uniti piombarono nel caos. Secondo la testimonianza di molti collaboratori, tra cui l'assistente personale Alland, l'executive della CBS Davison Taylor piombò in camera di registrazione dopo 15 minuti ed esclamò, rivolto a Welles: "Per Dio, interrompi questo coso! Là fuori la gente è impazzita!". Poco dopo Welles rispose al direttore generale della CBS Paley (giunto in ciabatte e accappatoio), che gli intimava di chiudere la trasmissione: "Interrompere? Perché? Devono avere paura, mi lasci continuare!", salvo poi dichiarare il contrario in tutte le interviste successive.
A dire il vero, Welles pensava che l'adattamento fosse noioso, e non avrebbe voluto proporlo, ma si trovò costretto ad usarlo in mancanza di altro materiale interessante a disposizione.
Credendo che gli eventi descritti nella trasmissione fossero autentici, gli ascoltatori del programma furono presi dal panico, senza capire che si trattava in realtà di un semplice spettacolo radiofonico. La vicenda narrata nel romanzo venne interpretata da Welles come una reale radiocronaca, con l'unico intento di risultare avvincente per il pubblico. L'adattamento del romanzo simulò infatti un notiziario speciale, che a tratti si inseriva sopra gli altri programmi del palinsesto, per fornire aggiornamenti sull'atterraggio di astronavi marziane a Grovers Mill (New Jersey). Il risultato fu fin troppo realistico e andò oltre le aspettative dell'autore stesso. La vicenda si trasformò in un enorme ritorno pubblicitario per Welles, tanto che la RKO si fece avanti proponendogli un contratto per la realizzazione di tre film a Hollywood.
Prima del suo vero debutto cinematografico in Quarto potere, Welles aveva già diretto un film. Too Much Johnson, un mediometraggio girato nel 1938, era destinato a essere inserito all'interno dell'omonima farsa teatrale (in tutto mezz'ora) che però non venne mai messa in scena. Welles disse del film, dopo che quella che egli riteneva l'unica copia andò perduta nel 1970 nell'incendio della sua villa di Madrid: «Era un bel film. Avevamo creato una Cuba da sogno a New York. L'ho guardato 4 anni fa e la stampa era in ottime condizioni. Sapete, non l'avevo mai montato. Pensavo di metterlo insieme per darlo a Joe Cotten come regalo di Natale qualche anno, ma non l'ho mai fatto». Una copia del film è stata ritrovata, il 7 agosto 2013, in un magazzino a Pordenone. Restaurata della Cineteca del Friuli, l'opera è stata proiettata il 9 ottobre 2013 nell'ambito della manifestazione delle Giornate del Cinema Muto.
Fin dal momento del suo arrivo a Hollywood, il 22 luglio 1939, Welles ricevette tiepide accoglienze: pochi invitati presenziarono al ricevimento in suo onore, mentre i giornali e i caricaturisti ironizzarono subito sulla sua barba (che egli aveva fatto crescere per un ruolo teatrale in The Green Goddess). Welles però ignorò questi atteggiamenti e si concentrò sul suo progetto e sulle sue ambizioni di regista.
Il successivo 21 agosto sottoscrisse con la RKO Pictures il più vantaggioso contratto mai offerto da uno studio. In qualità di attore, sceneggiatore, regista e produttore, Welles avrebbe ricevuto un compenso previsto in 50.000 dollari di anticipo, oltre al 20% degli incassi lordi, per la realizzazione di tre film. Il contratto concedeva inoltre a Welles la libertà artistica assoluta, una libertà che chiunque a Hollywood avrebbe desiderato, e che probabilmente stava contribuendo ad alimentare l'invidia dell'ambiente del cinema nei confronti del nuovo arrivato.
Per il suo primo progetto alla RKO, Welles iniziò a lavorare a un adattamento del romanzo Cuore di tenebra (Heart of Darkness) di Joseph Conrad. La sceneggiatura, che venne realizzata in poco tempo, prevedeva alcune variazioni rispetto al romanzo: nel testo originale di Conrad, la storia si svolgeva partendo dal Tamigi a Londra fino ad arrivare nel cuore della giungla attraverso la risalita del fiume Congo; nella versione di Welles, l'azione venne attualizzata e si spostò a New York, con il fiume Hudson che sostituì il Tamigi. Il personaggio di Marlow diventò americano e quello di Kurtz assunse caratteristiche che alludevano alla figura di Hitler e alla sua volontà di potenza. Ma l'elemento essenziale di questa versione di Welles non sta nella concezione della trama, quanto soprattutto nell'originalità di concepire la tecnica filmica, aspetto che mai prima di allora era stato affrontato a Hollywood, e che il giovane regista intendeva esplorare ricorrendo alla narrazione mediante la soggettiva della macchina da presa.
Nella visione di Welles, Marlow non era infatti mai visibile in scena, in antitesi con la versione di Conrad, in cui invece Marlow è il narratore in prima persona di tutta la vicenda; la concezione wellesiana in effetti sostituì il personaggio con l'obiettivo della macchina da presa, nel quale lo sguardo del protagonista avrebbe dovuto identificarsi. Solo in alcuni punti si poteva vedere una sigaretta accesa o l'ombra del personaggio. L'idea di Welles era quella di prestare la voce a Marlow e di interpretare anche il personaggio di Kurtz (anche se, poco prima del fallimento del progetto, aveva già deciso di rinunciare).
Il ruolo di protagonista femminile venne affidato all'attrice Dita Parlo, mentre parte del cast era composto da attori provenienti dal Mercury Theatre, i quali, grazie a Welles, avevano ottenuto a loro volta un contratto con la RKO e sarebbero apparsi a breve in Quarto potere. Il progetto però fallì per molteplici circostanze. La Parlo venne trattenuta in Francia con l'accusa di collaborazionismo, la RKO non si dimostrò disposta a riporre fiducia in una tecnica registica così rivoluzionaria, mentre il budget del film si rivelò troppo alto, vista anche la necessità di allestire un set che ricostruisse gli ambienti africani.
Senza perdersi d'animo, Welles si dedicò al secondo progetto con la RKO e decise di girare Smiler with a Knife, un film poliziesco. Anche in questo caso, la pellicola non vide mai la luce, si dice per la rinuncia da parte delle due interpreti scelte, Carole Lombard e Rosalind Russell, le quali temevano di rovinare la propria reputazione partecipando ad un film diretto da un regista alle prime armi. Come in seguito dichiarò Welles, in realtà Carole Lombard gli era amica e lo appoggiava, ma la casa di produzione dell'attrice non le diede il permesso di partecipare al film.
Come affermò Welles, il terzo film previsto dal contratto con la RKO iniziò a prendere forma già durante la progettazione di The Smiler with a Knife. Oltre a Welles, lavorarono alla sceneggiatura anche John Houseman e il neo assunto Herman J. Mankiewicz. Il film in principio doveva intitolarsi Welles1, poi passò a chiamarsi American, fino a prendere il suo titolo definitivo, Citizen Kane (letteralmente Il cittadino Kane, titolo italiano Quarto potere), più tardi definito da François Truffaut «il film dei film», quello che ha ispirato l'esordio del maggior numero di registi e attori.
Questa volta Welles puntò a scrivere un soggetto completamente originale, senza trarre spunto dalla letteratura, come era solito fare anche in teatro. Il soggetto venne ispirato dalla figura del magnate della stampa William Randolph Hearst e la trama del film sembrerebbe riprendere a grandi linee molti riferimenti alla vita di Hearst: nonostante i grandi possedimenti ereditati, Kane si interessa quasi esclusivamente del suo piccolo giornale, e lo amplia fino a farlo diventare una pubblicazione a tiratura nazionale, creando un impero editoriale le cui prese di posizione saranno tutt'altro che imparziali, così come Hearst era noto per le sue battaglie e crociate, e in gioventù aveva attaccato il trust dei trasporti; Kane si sposa due volte, la seconda con un'attrice-cantante-ballerina (Hearst era notoriamente legato all'attrice Marion Davies), e tenta senza successo di entrare in politica; la realizzazione di Xanadu ricorda la residenza che Hearst si fece costruire (il castello di San Simeon, che divenne famoso anche per gli avvenimenti mondani legati a Hollywood e al mondo del cinema); Kane acquista ogni genere di opera d'arte per il solo gusto di possederla, esattamente come faceva Hearst con la sua mania per il collezionismo, che lo spingeva a comprare oggetti che poi lasciava imballati nelle casse; negli ultimi anni di vita, Kane si ritira a vita privata, isolandosi per evitare ogni contatto umano.
Altre interpretazioni ritengono invece che il film possa essere stato ispirato da Jules Brulatour, proprietario della Kodak e pioniere dell'industria cinematografica, oppure dall'eccentrico produttore Howard Hughes, come riportato in F come falso. Lo stesso Welles dichiarò a Peter Bogdanovich che, per tratteggiare il protagonista della storia, in prima battuta si pensò a Hughes, per passare subito ai padroni della carta stampata e ai tycoon della fine del secolo, utilizzando elementi raccolti da altre vite ma senza dare precisi riscontri biografici su alcun personaggio reale.
Welles affidò la maggior parte dei ruoli principali del film agli attori con i quali aveva già lavorato al Mercury Theatre, e che provenivano dall'esperienza della radio, Joseph Cotten (interprete di Jedediah Leland, giornalista e amico di Kane), Agnes Moorehead, Everett Sloane, Ray Collins, George Coulouris, Erskine Sanford, Paul Stewart, esercitando quindi l'autonomia creativa anche nella scelta dei suoi interpreti.
Le riprese di Quarto potere, la cui sceneggiatura richiese oltre tre mesi di lavoro, presero il via il 30 luglio 1940, mentre il montaggio iniziò il 23 ottobre dello stesso anno. La stampa specializzata in gossip iniziò ad interessarsi al film e i pettegolezzi arrivarono all'orecchio di W.R. Hearst, grazie a Louella Parsons, una celebre columnist che scriveva sui suoi giornali e che, allo stesso tempo, era un'estimatrice di Welles; secondo la Parsons, Welles stava girando un film basato sulla vita di Hearst, e quest'ultimo andò su tutte le furie. Grazie alla potenza del proprio impero editoriale, il grande magnate della stampa iniziò un'opera di boicottaggio nei confronti del film e della RKO.
La data d'uscita di Quarto potere, prevista in origine per il 14 febbraio 1941, fu rimandata più volte, tanto che Welles minacciò la RKO di inadempienza contrattuale per questo ritardo. La polemica smosse la casa di produzione, che stava cercando di sfruttare la pubblicità creata dalla controversia per lanciare il film, la cui prima per la stampa si tenne il 9 aprile 1941, e che venne proiettato per la prima volta al pubblico newyorkese al cinema RKO Palace a Broadway, il 1º maggio 1941.
Quarto potere faticò a ottenere il grande successo di pubblico, principalmente a causa dell'opera di boicottaggio intrapresa dai periodici dell'impero editoriale Hearst, che non consentì al film una distribuzione adeguata nelle sale maggiori e nelle catene, mentre le recensioni della critica accolsero invece il film come uno dei più grandi capolavori del cinema di sempre. Con Quarto potere, Orson Welles scardina le pratiche del cosiddetto "cinema delle origini" rifondando, di fatto, le tecniche della ripresa cinematografica, affidandosi a innovazioni artistiche nella narrazione, nelle tecniche di ripresa e nel ricorso al simbolismo. Rielaborando meccanica, ottica e illuminotecnica, ricostruisce e migliora lo stile di maestri del "primo cinema" come David Wark Griffith (autore di Nascita di una nazione) dai quali trae ispirazione e suggestioni. Welles fonde elementi eterogenei del teatro e del cinema, ricostruendo il punto di vista dello spettatore con inquadrature virtuose e mai osate fino a quel momento, o cambi di luci fondamentali, come per esempio la dissolvenza della luce da punti diversi dello schermo e la sparizione degli attori uno dopo l'altro (innovazione poco considerata da Welles, che la credeva in uso nel cinema e che ritiene ripresa dalle sue abitudini teatrali, ma una delle poche che ammette di aver inventato).
Con il ruolo del protagonista Charles Foster Kane, Welles dimostrò inoltre la propria sensibilità e abilità interpretativa, arrivando a coprire tutte le fasi dell'esistenza del personaggio, dalla prima giovinezza, in cui Kane è un baldo e idealista direttore di giornale, passando per la mezza età, quando Kane è all'apice del suo carisma e della sua spavalderia, fino alla vecchiaia, in cui si è ormai trasformato nel megalomane magnate dell'editoria, la cui umanità è rimasta soffocata dall'immenso potere conquistato.
Di fondamentale importanza per l'interpretazione di Welles fu anche l'abilità del truccatore Maurice Siederman, il cui impegno riuscì a rendere estremamente convincenti i vari passaggi dell'esistenza di Kane, dai venti ai settantasette anni. Anche nelle scene che ritraggono Kane da giovane, Welles era sempre pesantemente truccato.
Ma l'aspetto più innovativo del film è costituito dall'uso, per la prima volta consapevole e sistematico, della profondità di campo (deep focus) e del piano sequenza. La prima tecnica venne studiata e approfondita dal celebre direttore della fotografia Gregg Toland, che ricorse a speciali lenti a cui erano applicate delle ghiere metalliche scanalate (o "Waterhouse stops") che consentivano di variare la profondità di campo mentre la macchina da presa si trovava in funzione, e all'utilizzo di pellicola ultrasensibile che all'inizio degli anni quaranta iniziava a essere immessa sul mercato. A livello di scrittura, l'innovazione principale consiste invece nel ricorso all'uso sistematico di flashback, contrario allo stile classico dei film.
Il regista, nelle interviste successive, ha poi sempre affermato che molte delle innovazioni a lui attribuite non erano affatto tali; per essere riuscito a farle apparire come sue, Welles si definirà - nel film F come falso (1973) - un illusionista.
Secondo le classifiche dell'AFI e del BFI, e di molti altri critici, Quarto potere viene considerato il "Più bel film della Storia del Cinema".
Il secondo film che Welles diresse per la RKO (in cui non comparve come attore, ma solo come voce narrante) fu il più sobrio e tradizionale L'orgoglio degli Amberson (The Magnificent Ambersons, 1942), adattato dall'omonimo romanzo di Booth Tarkington, vincitore del premio Pulitzer. Con questa pellicola, i dirigenti della casa di produzione riponevano le speranze di recuperare gli investimenti persi con il parziale flop commerciale del film precedente.
Il film racconta la saga degli Amberson, una famiglia dell'alta borghesia che vive a Indianapolis durante il periodo in cui il progresso tecnico e industriale proveniente dall'Europa (simboleggiato dall'arrivo e dall'affermazione dell'automobile) inizia a minarne la supremazia sociale. L'inventore Eugene Morgan (Joseph Cotten), divenuto proprietario di una fabbrica di automobili, è da sempre innamorato di Isabel Amberson (Dolores Costello), la matriarca della famiglia, la quale torna a frequentarlo dopo la morte del marito. Questo amore viene ostacolato dal di lei figlio George Minafer (Tim Holt), il quale continua a mantenere lo spirito altezzoso e l'atteggiamento aristocratico che ha sempre caratterizzato gli Amberson.
Welles considerò questa pellicola addirittura migliore di Quarto potere, ritenendola una realizzazione più matura, più studiata e con una tecnica registica già differente dal primo film La composizione dell'immagine ha un taglio meno barocco e le innovazioni sono meno coraggiose di quelle apparse in Quarto potere, ma si nota comunque un'abilità registica enorme, con un'eccellente fotografia, diverse creazioni di montaggio e un uso eccezionale dei piani sequenza.
In sostanza, il film aveva tutte le premesse per diventare un grande successo e una grande opera d'arte cinematografica; ma anche in questo caso Welles trovò davanti a sé una strada irta di difficoltà, poiché si preparavano nuovi scontri con la casa produttrice. Durante le riprese, il governo degli Stati Uniti chiese a Welles di realizzare un film documentario sull'America meridionale. Welles lasciò dunque il paese per cominciare le riprese di It's All True, dopo aver montato la prima copia di bozza di L'orgoglio degli Amberson, pensando di poter continuare a inoltrare tramite telegramma le istruzioni finali ai suoi collaboratori.
A questo punto la RKO, già in difficoltà finanziarie e spaventata da un possibile nuovo insuccesso commerciale, prese il controllo della pellicola dallo staff della Mercury Production di Welles e operò un taglio di oltre 50 minuti di girato, mentre alcune scene, comprese quelle finali, vennero filmate ex novo ed aggiunte o sostituite a quel che restava della prima versione. La pellicola originale tagliata, compreso il finale originale che Welles aveva girato, andò irrimediabilmente perduta. L'intervento della RKO, che attenuò fortemente i toni nostalgici e agrodolci de L'orgoglio degli Amberson, fu solo il primo di una lunga serie di persecuzioni e dannose interferenze da parte dei produttori, che Welles dovrà affrontare nel corso di tutta la sua carriera a Hollywood.
Durante la lavorazione de L'orgoglio degli Amberson, Welles fu contemporaneamente impegnato come attore sul set di un'altra pellicola, la spy-story Terrore sul Mar Nero, tratta da un romanzo di Eric Ambler e girata in simultanea in un vicino teatro di posa. Scritto e interpretato assieme a Joseph Cotten, il film venne frettolosamente realizzato di notte e non convinse la casa di produzione, che lo farà uscire soltanto nell'agosto del 1943, limitandone la durata a 71 minuti e ricavandone scarso successo. Welles, che nel film impersona il sanguinario e caricaturale colonnello Haki, capo della polizia segreta turca, riuscì in un primo tempo ad ottenere dalla RKO la facoltà di rigirare il finale e di integrare la storia con la voce narrante di Joseph Cotten, ma questo tentativo non giovò comunque al film.
Allo scoppio della seconda guerra mondiale, molti artisti si impegnarono in campo politico, o addirittura si arruolarono, ma Welles cercò di evitare il servizio di leva; la storica cinematografica Giuliana Muscio ha ritrovato una lettera indirizzata alla MGM e datata 28 aprile 1943, diretta all'Office War Information, nella quale il regista chiede l'esonero dal servizio militare per partecipare a una produzione cinematografica basata su Guerra e pace di Lev Tolstoj, mai però realizzata.
Già nel 1941 Welles progettava di girare un film a episodi, It's All True; il primo episodio, il cui titolo previsto era Il Capitano Chair, era basato su un soggetto del 1938 in cui l'autore, il documentarista Robert J. Flaherty, affrontava il tema dei propri viaggi nel gelido nord. L'intenzione di Welles era quella di riadattare il racconto, ma il progetto alla fine non si concretizzò. Il secondo episodio previsto, My Friend Bonito, tratto anch'esso da un soggetto di Flaherty, narrava la storia dell'amicizia tra un bambino messicano ed un toro, destinato alla corrida e salvato dalla morte nell'arena grazie alla pietà della folla.
Le riprese di questo episodio vennero avviate dal regista Norman Foster e non da Welles, ma Foster non proseguì la lavorazione, poiché fu richiamato da Welles a Hollywood per collaborare alla regia di Terrore sul Mar Nero.
All'indomani dell'attacco giapponese a Pearl Harbor - nell'ottica di avvio di un'azione di propaganda in America latina per timore di una possibile influenza nazista in quei paesi - Welles venne interpellato dal Governo degli Stati Uniti che lo incaricò di raggiungere il Brasile per girare un film sul Carnevale di Rio de Janeiro, compromettendo così la prosecuzione del lavoro del regista, sia per L'orgoglio degli Amberson che per Terrore sul Mar Nero.
Welles partì per il Brasile, dove il 13 febbraio prese il via il carnevale; la sua idea era quella di riprogettare interamente It's All True, di utilizzare le riprese sul carnevale come primo episodio e di conservare il girato di My Friend Bonito, utilizzandolo come secondo episodio.
Per il secondo episodio, Welles trovò ispirazione da un fatto realmente accaduto e di cui aveva letto un articolo sulla rivista TIME. È la storia di Jacaré, Tata, Mané e Geronymo, quattro pescatori (Jangadeiros) originari di una regione del Nord del Brasile, i quali sono costretti a dividere il frutto del loro lavoro con i padroni delle barche (Jangadas). Desiderosi di ottenere la tutela e la protezione di un sindacato, i quattro intraprendono un viaggio lungo tutta la costa del Brasile fino a Rio de Janeiro, transitando solo nei tratti d'acqua più bassa e più vicina alla costa, attraccando occasionalmente per rifornirsi e per chiedere ospitalità alla gente del luogo. Prima di giungere nella capitale, sono diventati così famosi che il presidente Getúlio Vargas è costretto a riceverli. I quattro conquistano solo un piccolo miglioramento economico ma non riescono ad ottenere l'istituzione del sindacato, che il presidente comunque promette loro.
Welles decise di iniziare la lavorazione dell'episodio con le riprese relative all'arrivo dei jangadeiros a Rio. Durante una pausa, mentre la macchina da presa era ferma ed i pescatori si trovavano in mezzo alla baia, un'onda gigantesca li travolse e trascinò in fondo al mare Jacaré, che morì annegato. La responsabilità della tragedia venne attribuita a Welles che, da quel momento, come dichiarò lui stesso in un'intervista poi apparsa nel documentario It's All True, provò un tale senso di colpa da voler a tutti i costi terminare il film per onorare la memoria del povero Jacaré.
Nel frattempo, la casa produttrice RKO subì un avvicendamento ai vertici dirigenziali: George J. Schaefer, protettore di Welles, venne sostituito da Charles J. Koerner, che licenziò in tronco il regista e decise di richiamare la troupe dal Brasile, revocando la disponibilità dei fondi residuati. Con il fallimento del film, tutto il lavoro rimase inutilizzato e venne depositato negli archivi RKO. L'unico materiale oggi visionabile è contenuto in It's All True, ovvero nel documentario omonimo che racconta la realizzazione del film, uscito negli anni novanta.
La débacle di Terrore sul Mar Nero e di It's all True rappresentò la fine di quella che per Welles era stata preannunciata, poco più di un anno prima, come la folgorante carriera di un genio.
Per alcuni anni, durante il periodo della seconda guerra mondiale, Welles rimase lontano dal mondo del cinema, dedicandosi a trasmissioni radiofoniche di propaganda per la CBS e, in particolare, ad attività di carattere politico quali un ciclo di conferenze sulla natura del fascismo, che egli presiedette in tutto il paese, unitamente al sostegno all'amministrazione del presidente statunitense Roosevelt, per il quale scrisse diversi discorsi politici.
Nel frattempo Welles, che nel 1939 aveva divorziato dalla prima moglie Virginia Nicolson, e che aveva avuto una successiva relazione con l'attrice messicana Dolores del Río (sua partner in Terrore sul Mar Nero), nel 1943 si risposò con Rita Hayworth, la cui interpretazione in Gilda (1946) la consacrerà come uno dei maggiori sex symbol del dopoguerra. Dal matrimonio con la Hayworth nacque una figlia, Rebecca (1944-2004).
Welles ritornò al cinema grazie al produttore David O. Selznick, che lo scritturò per interpretare il dramma in costume La porta proibita (1944), tratto dal romanzo Jane Eyre, accanto a Joan Fontaine. Con il vigoroso ritratto del protagonista Edward Rochester, l'ombroso eroe romantico nato dalla penna di Charlotte Brontë, Welles poté sfruttare al meglio la propria imponente presenza scenica.
Il successivo impegno cinematografico di Welles rappresentò uno dei momenti più curiosi e affascinanti della sua carriera. Nel film La nave della morte (1944), un tipico prodotto hollywoodiano del periodo bellico, composto di sketch e numeri musicali di intrattenimento, Welles ricorse a una sua antica passione, l'illusionismo, producendosi nel Mercury Wonder Show, un famoso spettacolo di magia durante il quale eseguì con eleganza alcuni numeri da prestigiatore e si esibì nel trucco della donna segata a metà, con l'ausilio di una partner d'eccezione, Marlene Dietrich.
Dopo l'interpretazione di un veterano della prima guerra mondiale nel dramma sentimentale Conta solo l'avvenire (1945), accanto a Claudette Colbert, Welles riuscì a realizzare ancora tre film a Hollywood: nel primo, Lo straniero (1946), Welles diresse Loretta Young e Edward G. Robinson, interpretando anche il ruolo del protagonista, un ex nazista che tenta di nascondere il proprio passato sotto l'identità di un professore che insegna in un college di un piccolo centro del Connecticut.
Nel 1946 Welles ritornò al teatro con Around the World, un adattamento musicale de Il giro del mondo in ottanta giorni. Lo spettacolo ottenne un grande successo di critica ma lo scarso riscontro di pubblico lasciò Welles in disastrose condizioni finanziarie e lo costrinse a raggiungere un frettoloso accordo con Harry Cohn, boss della casa produttrice Columbia, per dirigere La signora di Shanghai, un curioso mix di dramma e elementi noir, in cui recitò anche nel ruolo del protagonista, il marinaio Michael O'Hara, e affidò alla moglie Rita Hayworth il personaggio di Elsa Bannister, una femme fatale falsa e amorale.
Welles ricorse ad alcune originali ambientazioni, come nella scena dell'incontro tra O'Hara e la Bannister tra le vasche di un grottesco acquario, e come la lunga sequenza da incubo in un tentacolare luna park, che culminò nella sparatoria finale all'interno di un labirinto di specchi. Sua fu anche la rielaborazione del look della Hayworth, le cui celeberrime chiome lunghe e rosse vennero sacrificate da Welles in favore di un'acconciatura più corta e di un biondo più freddo e più aderente al cliché di spietata dark lady.
L'uscita del film, oggi considerato un "classico", venne bloccata da Harry Cohn, inorridito dalla possibile reazione del pubblico di fronte alla drastica trasformazione dell'immagine della Hayworth. La signora di Shanghai verrà distribuito solo nel 1948, all'epoca in cui Welles e la Hayworth avevano avviato le pratiche di divorzio, dopo un matrimonio durato cinque anni. La Hayworth, in seguito, lodò in più di un'occasione la pellicola, considerandola una delle più belle della propria carriera, e sostenendo di aver creduto moltissimo nelle capacità dell'ex marito, affidandosi senza timori al suo genio.
Archiviata l'esperienza nel genere noir, nell'estate del 1947 Welles si dedicò alla trasposizione cinematografica del Macbeth di Shakespeare (di cui fu regista e interprete), ottenendo dalla casa produttrice Republic Pictures un tempo di soli 23 giorni per terminare la lavorazione, un singolo teatro di posa e un budget così ridotto da costringere il regista a ricorrere a scenari e sfondi di cartapesta.
Welles aveva disegnato personalmente le scenografie, ma esse risultarono fuori budget, per cui dovette accontentarsi di utilizzare sfondi di fortuna, come la vecchia miniera di sale solitamente impiegata come set dei western della Republic, per adattarla a diventare il salone del castello, e di noleggiare gran parte dei costumi di scena alla Western Costume. Nelle sequenze relative alla battaglia, Welles utilizzò i cameramen come comparse, vestendoli solo sul dorso per filmarli durante i primi piani del combattimento. Nonostante i mezzi tecnici limitati e le restrizioni in termini di tempo, la versione del Macbeth realizzata da Welles è da considerarsi parzialmente riuscita, ma non bastò ad evitare la mediocre conclusione della prima fase hollywoodiana della sua carriera.
Nel 1948 Welles lasciò definitivamente la cittadina californiana e si trasferì in Europa, dove iniziò a concentrarsi su una nuova trasposizione di un dramma shakesperiano, l'Otello, che intendeva dirigere e interpretare. La necessità di finanziare questo progetto lo costrinse ad accettare alcune parti in film americani realizzati in Europa, quali Cagliostro (1949), Il principe delle volpi (1949) e La rosa nera (1950) (gli ultimi due accanto a Tyrone Power). Si tratta di pellicole in costume, con scenografie ridondanti, in cui Welles si produsse in annoiate interpretazioni di personaggi intriganti e appesantiti da eccessivi orpelli.
Nel 1949, Welles ottenne un ruolo che si rivelò di fondamentale importanza per la sua carriera e nel quale verrà spesso identificato in futuro, quello del bieco Harry Lime ne Il terzo uomo (The Third Man, 1949), diretto da Carol Reed e sceneggiato dallo scrittore inglese Graham Greene, che dal film trarrà successivamente un romanzo di successo.
Ambientato nella Vienna dell'immediato dopoguerra, il film ruota attorno alla misteriosa figura di Harry Lime, un ignobile avventuriero che traffica in penicillina adulterata in una città sconvolta dagli eventi bellici. La trama prevede che il personaggio di Lime compaia solo in un numero limitato di scene, ma il fatto che nel film si continui a parlare di lui (sono state calcolate ben 57 allusioni verbali a Lime, prima della sua entrata in scena), lo colloca automaticamente al centro dell'attenzione dello spettatore.
Il film ottenne un enorme successo di pubblico e la carismatica presenza di Welles, che appare per pochi minuti ma il cui cinico e sfrontato personaggio è continuamente citato per tutto il film, contribuì a consolidare la sua popolarità, già nel frattempo rafforzata fin dal pubblicizzato matrimonio con Rita Hayworth.
Con la realizzazione dell'Otello (1952), che richiederà quasi tre anni di lavoro, Welles iniziò la sua avventura da regista in Europa, affrontando una lunga serie di difficoltà professionali, quali la costante necessità di reperire i fondi necessari, il sopravvenuto fallimento della casa produttrice del film (la Scalera Film di Roma), il lungo lavoro di selezione per assegnare la parte di Desdemona, la difficoltà di conciliare gli impegni di interpreti e tecnici con la crescente lunghezza dei tempi di lavorazione, protrattisi dal 1949 al 1951 e caratterizzati da ripetute interruzioni e riprese.
L'esperienza dell'Otello è rappresentativa delle difficoltà artistiche che Welles incontrerà durante tutto il resto della sua carriera di regista. Via via impegnato come attore su set altrui, o in trasmissioni radiofoniche e spettacoli teatrali al solo scopo di finanziarsi, Welles rese il suo Otello un'opera memorabile, privilegiando la tecnica del montaggio, con cui riuscì a restituire la dimensione classica dell'opera attraverso scene ambientate direttamente nei luoghi storici, dando una efficace continuità spaziale e temporale a sequenze spesso realizzate in ambienti e momenti assai differenti tra loro.
Girato in esterni a Mogador e Safi (sulla costa del Marocco), a Venezia e a Tuscania, nel 1952 l'Otello di Welles si aggiudicò la Palma d'oro al Festival di Cannes partecipando come rappresentante del Marocco.
I successivi impegni videro Welles dividersi tra alcune produzioni europee girate in Inghilterra, Francia e Italia (in quest'ultimo paese partecipò come attore al film L'uomo, la bestia e la virtù (1953), diretto da Steno e interpretato a fianco di Totò). Iniziò inoltre a lavorare anche per la televisione, dirigendo due serie per la BBC inglese e tornando a New York nel 1953 per una versione del Re Lear destinata ad andare in onda all'interno di Omnibus, serie televisiva della CBS.
Con Rapporto confidenziale (1955), Welles tornò alla regia cinematografica, scegliendo un tema per certi versi analogo a Quarto potere, ovvero la storia di Mr. Gregory Arkadin, un potentissimo arricchito che tenta di disfarsi di chiunque possa scoprire gli infamanti segreti del suo passato e le vergognose origini della sua potenza finanziaria. Welles, la cui costituzione fisica iniziava ad appesantirsi col trascorrere degli anni, diede un ritratto di grande imponenza del magnate Arkadin, curando come di consueto il make up, completo di folti baffi e barba e di un marcato trucco dei lineamenti.
Il ruolo della figlia di Arkadin, Raina, venne interpretato da un'attrice italiana, la contessina Paola Mori che, nel maggio del 1955, diventò la terza signora Welles. Nel novembre dello stesso anno nacque la loro figlia Beatrice.
Dopo una riduzione teatrale del Moby Dick di Melville, con cui andò in scena a Londra nel 1956, nel ruolo del capitano Achab, Welles prese parte anche alla trasposizione cinematografica del medesimo romanzo, diretta da John Huston. Quella di Welles è una breve ma vigorosa apparizione nei panni dell'imponente Padre Mapple, che pronuncia un memorabile sermone su Giona e la balena, dall'alto di un pulpito a forma di prua di una nave.
Dopo quasi dieci anni di lontananza, nel 1957 Welles rientrò a Hollywood. Il suo aspetto diventato massiccio lo faceva sembrare più anziano dei suoi 42 anni e gli precluse ormai quei ruoli romantici che aveva affrontato negli anni quaranta. Nei suoi primi due film subito dopo il ritorno, Welles interpretò due figure di "americano del Sud": ne La tragedia del Rio Grande (1957) è Virgil Renchler, un malvagio proprietario terriero che dirige dispoticamente un grosso ranch nel sud-ovest e si scontra con lo sceriffo del luogo (Jeff Chandler). ne La lunga estate calda (1958), è Will Varner, un rozzo piantatore sudista di mezza età, personaggio con cui Welles poté contrapporre la propria recitazione teatrale e la propria accurata dizione allo stile introspettivo del Metodo Stanislavskij dei suoi partner, Paul Newman, Joanne Woodward e Anthony Franciosa.
Nel 1958 Welles accettò un incarico dalla Universal Pictures per dirigere e interpretare L'infernale Quinlan, un film inizialmente di ambizioni modeste che si rivelò invece, secondo il parere degli storici del cinema e di parecchi estimatori, come un altro capolavoro assoluto di Welles, che qui ritrovò la sua inesauribile creatività di regista, ricorrendo a lunghissimi piani sequenza, ad audaci movimenti aerei di gru, e a delicate carrellate senza stacchi per assicurare la continuità dell'azione.
Il celebre incipit de L'infernale Quinlan, materia di studio nelle scuole di cinema, è costituito da un lungo piano sequenza introduttivo, che Welles dirige in maniera magistrale e per mezzo del quale coinvolge immediatamente il pubblico, fornendo un meccanismo narrativo di forte tensione emotiva, dal quale lo spettatore può trarre una molteplicità di indicazioni sulla trama e sui personaggi protagonisti del film, ambientato a Los Robles, una cittadina di confine tra gli Stati Uniti e il Messico.
L'ambiguo poliziotto Hank Quinlan, interpretato dallo stesso Welles, rimane uno dei personaggi più memorabili della sua carriera di attore. È una figura che ha perduto il suo idealismo giovanile e la sua onestà, e si è ridotto a condurre indagini superficiali e sbrigative nelle quali si serve della propria passata esperienza professionale unicamente per costruire prove fasulle allo scopo di incastrare i sospetti che, secondo il suo intuito, sono colpevoli. È un personaggio amorale e negativo fin dalle caratteristiche fisiche, dalla sua esagerata obesità (Welles, già notevolmente ingrassato all'epoca, per la parte ricorse comunque a un'ulteriore imbottitura sotto gli abiti) al suo strascicato modo di incedere, ai suoi vestiti stazzonati, ai suoi atteggiamenti spesso sinistramente infantili. La sua monumentale presenza venne ulteriormente accentuata da inconsueti angoli di ripresa filmati dal basso. Eppure, a suo modo, Quinlan è anche un sentimentale: dietro la sua amarezza e il suo cinico disincanto nei confronti della società, si nascondono profondo dolore, stanchezza e inquietudine, che Welles riesce a interpretare in modo tale da accattivarsi la simpatia dello spettatore, malgrado le caratteristiche negative del personaggio.
Anche L'infernale Quinlan fu oggetto di modifiche da parte della produzione ma è oggi visibile nella sua completezza, in una versione che comprende una quindicina di minuti in più di girato, relativi a scene di raccordo e di spiegazione che furono inserite da un altro regista (Harry Keller) nella fase di post produzione del film. Ma ci sono anche scene che inizialmente non sono state inserite da Welles e che risultano utili a colmare delle lacune narrative: un dialogo vis-à-vis tra Welles e Heston e una scena, in prossimità del finale, in cui Heston riflette sulle sue intenzioni di intrappolare Quinlan.
Dopo un'apparizione ne Le radici del cielo (1958), per la regia di John Huston, in cui interpretò Cy Sedgewick, un untuoso opinionista televisivo, Welles prese parte al film Frenesia del delitto (1959), basato sul celebre caso giudiziario Leopold e Loeb, in cui ebbe l'opportunità di prodursi in un'incisiva interpretazione dell'avvocato Jonathan Wilk, difensore dei due giovani protagonisti (personaggio ispirato alla figura del noto penalista Clarence Darrow), pronunciando un'appassionata arringa contro la pena di morte.
Dopo il breve intermezzo hollywoodiano, i perenni vagabondaggi professionali riportarono Welles in Europa per tentare di realizzare nuovi progetti, come al solito ricorrendo ai compensi percepiti per i suoi ruoli di attore. Consapevole di non disporre di sufficienti risorse economiche, Welles fece inoltre ricorso ai suoi fondi personali oppure si trovò costretto a rivolgersi ad atipici finanziatori di scarsa affidabilità. All'inizio degli anni sessanta comparve in alcune grossolane produzioni in costume, come David e Golia (1960), I tartari (1961) e Le meravigliose avventure di Marco Polo (Lo scacchiere di Dio) (1964), dove il suo sforzo interpretativo era ridotto al minimo. Tuttavia ebbe modo di dirigere e interpretare un'opera di spicco come Il processo (1962), trasposizione cinematografica dell'omonimo romanzo di Franz Kafka, film del quale ottenne finalmente la possibilità di curare personalmente il montaggio finale senza interferenze, e che risultò assai notevole sotto l'aspetto visivo, con gran parte delle sequenze girate nei locali abbandonati della Gare d'Orsay di Parigi, e in Jugoslavia in edifici dell'era sovietica. Partecipò inoltre all'episodio La ricotta, diretto da Pier Paolo Pasolini, nel film Ro.Go.Pa.G. (1963).
Grazie a finanziamenti svizzeri e spagnoli, Welles poté coronare un suo antico sogno, quello di tornare all'amato Shakespeare per interpretare il ruolo di Falstaff (Campanadas a medianoche, 1965), dando vita al personaggio nel quale si sentì a suo agio più che in tutti gli altri ruoli shakespeariani che aveva interpretato per il cinema. Alternando la chiassosa cialtroneria alla delicata vulnerabilità, Welles diede una delle migliori interpretazioni della sua carriera. Il suo Falstaff ama profondamente la vita, il divertimento e le fanfaronate e il suo destino avrà un epilogo malinconico, quando egli verrà disconosciuto dal principe Hal, divenuto re, che è stato suo compagno di tante goliardate e ora rinnega la loro fanciullesca amicizia.
Con Falstaff, Welles venne acclamato in Francia e vinse un premio speciale "per il suo contributo al cinema mondiale" al Festival di Cannes, dove fu salutato dall'ovazione di pubblico e critica. Negli Stati Uniti il film venne invece accolto da recensioni contrastanti e ottenne una distribuzione appena marginale.
In Storia immortale (1968), tratto da una novella della scrittrice danese Isak Dinesen, Welles tornò a interpretare uno dei suoi tipici personaggi onnipotenti ma votati alla solitudine. Dopo Charles Foster Kane e Mr. Arkadin, anche il facoltoso mercante Mr. Clay è un solitario afflitto dal rancore, una figura decadente che deve affrontare l'amarezza di un'esistenza senza amore e la frustrazione per gli effetti corruttori della ricchezza accumulata. Clay ha un'idea ossessiva che intende mettere in pratica, ovvero quella di trasformare in realtà la leggenda che narra di un ricco signore che, sposato a una giovane donna, assolda un marinaio affinché questi giaccia con sua moglie e gli generi un erede. La sua bramosia di realizzare il progetto lo porta ad assoldare una prostituta locale (Jeanne Moreau) e un giovane naufrago il quale, la mattina successiva, rifiuta il denaro di Clay e gli annuncia che non racconterà mai quanto accadutogli nella notte. Frustrato perché gli eventi che ha ricreato non raggiungeranno mai un loro pubblico, Clay muore vittima della sua stessa onnipotenza e del fallito desiderio di immortalità.
Finanziato in parte dalla televisione francese, ma destinato alla proiezione al pubblico nei cinematografi, Storia immortale è un'opera bizzarra che Welles realizzò con molta delicatezza e con un'ironia filosofica frutto della sua maturità artistica, presentandola come una favola sull'eternità e con toni insolitamente pacati rispetto ai suoi precedenti lavori.
Tra le apparizioni degne di nota di Welles durante gli anni sessanta, da ricordare quella nel ruolo del cardinale Wolsey in Un uomo per tutte le stagioni (1966) di Fred Zinnemann. In vesti cardinalizie, sfoggiando un sogghigno diabolico, palpebre appesantite e fisico debordante, Welles espresse grande intensità nell'interpretazione di Wolsey, uomo spiritualmente corrotto che nel finale deve affrontare con disperazione la morte, l'unico nemico contro cui la sua abilità politica risulta impotente.
Già vincitore di un Oscar nel 1942 per la miglior sceneggiatura originale di Quarto potere, nella sua carriera Welles ottenne altre quattro candidature, e nel 1971 venne insignito dall'Academy of Motion Picture Arts and Sciences (l'organizzazione che presiede all'assegnazione degli Oscar) di un premio alla carriera "per la superlativa capacità artistica e la versatilità dimostrata nella creazione di opere cinematografiche". Nel medesimo anno recitò in Dieci incredibili giorni (1971), curiosa trasposizione europea di un noto romanzo giallo di Ellery Queen. Claude Chabrol, regista del film e da sempre ammiratore dell'opera di Welles, gli affidò la parte del ricco e decrepito Theo Van Horn, concependo la pellicola come una sorta di omaggio a Welles e compendio della sua carriera. Il personaggio di Van Horn vive in un palazzo sullo stile di Xanadu (come Kane in Quarto potere), è dominato dalla gelosia (come Otello) per la relazione tra la giovane moglie e il proprio figlio (interpretato da Anthony Perkins, da Welles precedentemente diretto ne Il processo), e ha fatto carriera in maniera misteriosa (come Mr. Arkadin in Rapporto confidenziale).
Grande opera di questi anni fu anche il documentario F come falso (1973), in cui il regista esplorò la natura illusionistica della sua arte, affrontando la tematica dei falsari e della validità dell'expertise nel campo delle arti figurative, nel cinema e nella scrittura, basandosi sulla figura di Elmyr de Hory, un falsario ungherese di successo, della sua personale esperienza e di quella di Clifford Irving, biografo di de Hory. Girò anche Filming Othello (1978), un documentario dove rievocò la travagliata e avventurosa lavorazione del film Otello e narrò parte della propria biografia.
Di costituzione robusta fin dalla nascita, Welles raggiunse un certo grado di obesità con l'avanzare degli anni, e dovette far fronte anche a problemi cardiaci. Durante gli anni settanta comparve in numerose campagne pubblicitarie di prodotti alimentari, in particolare i vini, facendo da testimonial per il marchio Veuve Clicquot sulle pagine dei rotocalchi, e per uno spot televisivo della "Paul Masson Wines", un marchio californiano di vini, consolidando la propria fama di buongustaio (evidente anche nel film-documentario F come falso) e di viveur.
Orson Welles morì nell'amata/odiata Hollywood, per un attacco cardiaco, il 10 ottobre 1985, lo stesso giorno della scomparsa di Yul Brynner, altra leggenda del cinema americano. Solo il giorno precedente, aveva registrato una puntata televisiva del Merv Griffin Show, in cui si era esibito in un abile gioco di prestigio. Negli Stati Uniti, le reazioni alla sua scomparsa furono nettamente diverse da quelle nel resto del mondo: mentre fuori dall'America i necrologi ponevano l'attenzione sui risultati artistici conseguiti da Welles in quasi mezzo secolo di attività, nella sua patria i commenti vertevano principalmente su una carriera dal debutto spettacolare seguita da una quarantina d'anni di attività discontinua e continuamente gravata dallo spettro del fallimento.
Le ceneri di Welles riposano a Ronda (Spagna), nella hacienda (fattoria) che fu residenza del torero Antonio Ordoñez e dove il diciannovenne Welles trascorse qualche mese durante i suoi vagabondaggi giovanili.
Durante la sua carriera Orson Welles non riuscì a portare a termine diversi progetti, che si trovò costretto ad abbandonare per problemi legati alla produzione. Oltre a It's All True, anche Don Quixote e il più recente The Other Side of the Wind sono rimaste leggendarie opere incompiute. Il primo è un progetto per la televisione che Welles intraprese subito dopo aver girato Rapporto confidenziale, con l'intenzione di sperimentare tecniche innovative rispetto ai suoi metodi tradizionali, ovvero lasciando agli attori massima libertà d'improvvisazione, oltre ad apparire egli stesso sia come voce narrante che come protagonista, accanto a Francisco Regueira, Akim Tamiroff e Patty McCormack. Welles, che aveva inizialmente previsto la durata del film tra i 75 e gli 80 minuti, incontrò crescenti difficoltà a terminare l'opera poiché, come disse, si fece prendere la mano, mentre le idee continuavano a portarlo avanti nel progetto e ad allungarlo. «Più o meno mi è successo come a Cervantes che cominciò per farne una novella e finì per scrivere il Don Quixote. È un soggetto che una volta iniziato non si può più abbandonare».
Ma finì anche per dichiarare che: «È veramente un film difficile. Devo dire anche che è molto lungo; quello che devo ancora girare non servirà a completare il metraggio: con il materiale esistente potrei montare tre film [...] La cosa curiosa è che "Don Quixote" è stato girato con un'équipe di sei persone. Mia moglie (Paola Mori) era la "script girl", l'autista piazzava le lampade, io dirigevo, facevo le luci e l'operatore in seconda. Solo attraverso la cinepresa si può avere l'occhio a tutto».
Don Quixote, accantonato e poi ripreso lungo l'arco di 14 anni, resterà definitivamente incompiuto e la sua mancata conclusione rappresenterà per Welles un tormento professionale, tenendolo avvinghiato all'opera per tutta la sua esistenza. Solo molti anni più tardi il film (con immagini purtroppo deteriorate dal tempo) verrà rimontato in Spagna secondo gli appunti di Welles e presentato al Festival di Cannes nel 1992.
Nel 1970 Welles iniziò a girare The Other Side of the Wind, con la collaborazione di altri personaggi già noti come l'artista croata Oja Kodar (sua ultima compagna di vita), l'amico Peter Bogdanovich, John Huston, Norman Foster, Susan Strasberg, Joseph McBride, ma la produzione venne sospesa più volte a causa dei consueti problemi di finanziamento che Welles regolarmente incontrava. Il soggetto del film è assai differente dalle tematiche solitamente affrontate da Welles, e narra dell'ultima notte di J.J. "Jake" Hannaford (Huston), un anziano regista della vecchia scuola che, nel tentativo di rimanere a galla, sta girando un film economico, estremista, con scene di nudo. Il personaggio del regista, pur essendo eterosessuale, si innamora del suo protagonista. Come dichiarato da McBride, il film riflette non solo la tematica dell'omosessualità, ma cerca di spiegare la visione di Welles nei riguardi del rapporto tra attore e regista, tra "uomo" e "Dio". Questo film, dice McBride, «è l'8½ di Welles, una meditazione sull'arte e il mestiere del cinema».
The Other Side of the Wind non venne mai completato dal regista. Successivamente il regista Peter Bogdanovich dichiarò la sua volontà di terminarlo indicando come data di uscita il 2009. Bogdanovich, al quale Welles chiese all'epoca di finire il film "nel caso mi dovesse succedere qualcosa", dichiarò poi che stava tentando di terminarlo allo scopo di presentarlo al Festival di Cannes nel 2010. In tempi recenti la possibile uscita è stata annunciata in concomitanza con il centenario della nascita di Welles, il 6 maggio 2015. In realtà solo nel 2018 il film è stato portato a termine da Netflix e presentato alla Mostra del Cinema di Venezia. È prevista l'uscita sul canale streaming di Netflix a partire da novembre 2018.
Altro film incompiuto del grande regista, ritenuto un'opera persa, fu Il mercante di Venezia di cui Welles dichiarò il furto del negativo. La pellicola, in occasione del Festival di Venezia 2015 e per le celebrazione del centenario della nascita del regista, è stata ricostruita partendo da alcuni fortunosi ritrovamenti: presso il "Fondo Welles" di Oja Kodar (ultima compagna del regista) è stata ritrovata la sceneggiatura originale del film e gli appunti sulla colonna sonora di Angelo Francesco Lavagnino; copia parziale della pellicola, con quasi tutto il girato, è stata poi rinvenuta ad opera di Cinemazero di Pordenone ed altri frammenti sono stati recuperati dagli archivi del Filmmuseum di Monaco di Baviera, della Cinémathèque française e della Cineteca di Bologna.
Come spiegato in precedenza, durante tutta la sua carriera Orson Welles fu costretto a interpretare molti piccoli ruoli in svariati film e produzioni, spesso di scarso livello artistico, per riuscire ad assicurarsi le risorse finanziarie necessarie a produrre i propri progetti. Apparso in numerose pellicole dirette da altri registi, in programmi radiofonici, in registrazioni di parti recitate all'interno di brani musicali, negli anni settanta Welles trovò nella televisione la sua principale fonte di reddito, diventando un ospite consueto alle trasmissioni televisive più popolari, come gli show di Dick Cavett, di David Frost e di Johnny Carson, e apparve più volte nel The Dean Martin Show. Recitò Shakespeare in qualunque occasione gli si presentasse, e fu proprio in una puntata dello show di Dean Martin, nel 1967, che si produsse in una toccante interpretazione improvvisata di Shylock (senza trucco e in smoking) da Il mercante di Venezia.
Welles fece due speciali apparizioni, in qualità di voce narrante, in due canzoni del gruppo epic metal Manowar: Dark Avenger (dall'album Battle Hymns) e Defender (dall'album Fighting the World).
È inoltre accreditato di alcune parti narrate nel primo album degli Alan Parsons Project Tales of Mystery and Imagination - Edgar Allan Poe. La sua voce introduce i brani: "A Dream within a Dream" e " The Fall of the House of Usher". Alan Parsons ha ripubblicato e rimasterizzato in CD l'album nel 1987 aggiungendo i contributi di Welles. Nella prima edizione del 1976 non compare.
Nella serie televisiva Magnum, P.I. la voce di Robin Master è di Orson Welles. L'identità del misterioso Master avrebbe dovuto essere rivelata nell'ultima puntata della serie e Welles avrebbe dovuto finalmente mostrare il suo volto, ma morì per arresto cardiaco a poche settimane dalle riprese.
Nel film animato Transformers: The Movie, Welles dà la voce al terrificante e misterioso Unicron, un pianeta che divora altri pianeti, si trasforma in un immenso robot e possiede poteri di portata sconosciuta; il film uscì circa un anno dopo la scomparsa dell'attore, nel 1986.
Horse Eats Hat da Eugène Labiche, Un chapeau de paille d'Italie - 26 settembre, 1936, Maxine Elliott Theatre, New York
Christopher Marlowe, Doctor Faustus - 8 gennaio, 1937, Maxine Elliott Theatre, New York
Aaron Copland, The Second Hurricane (opera lirica) - 21 aprile, 1937, Henry Street Playhouse, New York
Marc Blitzstein, The Cradle Will Rock (musical) - 16 giugno, 1937, Venice Theatre, New York
The Mercury Wonder Show - 3 agosto, 1943, Mercury Wonder Show Tent, Los Angeles, California
Il giro del mondo in 80 giorni - 27 aprile, 1946, Boston Opera House, Boston, Massachusetts
The Blessed and the Damned - 15 giugno, 1950, Théâtre-Edouard VII, Parigi, Francia
Emilio Cigoli in Quarto potere (ridoppiaggio), Terrore sul Mar Nero, La porta proibita, Conta solo l'avvenire, Lo straniero, La signora di Shanghai, Cagliostro, Il terzo uomo, Il principe delle volpi, La rosa nera, Il tiranno di Glen, Il processo, Storia immortale
Giorgio Capecchi ne La lunga estate calda, L'infernale Quinlan, Le radici del cielo, Frenesia del delitto, Passaggio a Hong Kong, La Fayette - Una spada per due bandiere, Le meravigliose avventure di Marco Polo (Lo scacchiere di Dio)
Corrado Gaipa in Falstaff, Il castello di carte, Tepepa, Lettera al Kremlino, Dieci incredibili giorni
Renato Turi in Rapporto confidenziale, Moby Dick, I tartari, La battaglia della Neretva
Carlo Romano in La tragedia del Rio Grande, International Hotel, James Bond 007 - Casino Royal
Brigitte Tast, Hans-Jürgen Tast: Orson Welles - Othello - Mogador. Aufenthalte in Essaouira, Kulleraugen Vis.Komm. Nr. 42, Schellerten 2013, ISBN 978-3-88842-042-9
Rosabella: la storia italiana di Orson Welles, regia di Gianfranco Giagni e Ciro Giorgini (1993)
È tutto vero (It's All True), regia di Orson Welles, Richard Wilson, Bill Krohn e Myron Meisel (1993)
The Battle Over Citizen Kane (The Battle Over Citizen Kane), regia di Michael Epstein e Thomas Lennon (1996)
(EN) Bibliografia di Orson Welles, su Internet Speculative Fiction Database, Al von Ruff. 
 Bibliografia italiana di Orson Welles, su Catalogo Vegetti della letteratura fantastica, Fantascienza.com. 
(EN)  Mercury Theatre on the Air - File MP3 e Real Audio delle opere radiofoniche di Orson Welles
(EN) Orson Welles: A Bibliography of Materials in the UC Berkeley Library, su lib.berkeley.edu.
Intervento di Flavio Pintarelli al Seminario "Lo sguardo e l'evento": Corpi logori. Corpi, spazi e memoria nella rappresentazione del poter in Welles e Sorrentino
Testimonianza di Citto Maselli e Agostino Sansone su Orson Welles e il periodo in cui viveva a Roma e noleggiò alcuni mezzi tecnici da Alfonso Sansone e Henryk Chroscicki (video) : [1]
Ortodonico è una frazione collinare del comune di Montecorice, un tempo sede comunale. Sorge sulla strada che partendo da Agnone, porta a Perdifumo.
Il nome di Ortodonico compare in alcuni antichi manoscritti relativi ai primi anni dell'anno 1000 d.C., ma vi sono stati dei ritrovamenti dell'età bronzea e di epoca romana custoditi presso l'antiquarium comunale di Agropoli. Divenuto dogana sotto i Normanni, Ortodonico, chiamato dai romani Ortodopnicus e nel Medioevo Ortodominici, deve il suo nome ai numerosi orti, giardini e dall'abbondanza di acqua presente, letteralmente il nome significa "Orto del Signore" . Nel 1927 per scelta dell'allora Podestà G.Piccirilli, la sede del Comune venne spostata nella frazione di Montecorice; solo in seguito, nel 1929, fu autorizzato il suo spostamento (vari documenti dimostrano l'avvenimento) e, dopo il 2 giugno 1930, per cause sconosciute, divenne Comune con un R.R. che recita: «...è autorizzato il Comune di Ortodonico a modificare la propria denominazione in Montecorice» (In tanti ancora si chiedono la motivazione della modifica del nome, all'epoca questi avvenimenti furono inutilmente contestati) ampia documentazione sulla vicenda è custodita presso l'archivio di Stato di Salerno. Il paese di Ortodonico, rimase Marchesato dei Genoino di Cava dei Tirreni per molto tempo, ha vissuto il continuo e progressivo spopolamento, che continua ancora oggi, riducendo gli abitanti ad un numero di 250 persone circa.
Il paese ha un  centro storico quasi intatto dalle mani dalla modernizzazione che ha caratterizzato lo sviluppo della parte alta del paese, vi sono due palazzi gentilizi e una splendida torre medievale e nello stesso trova ubicazione la chiesa di S.Antonio Abate con un caratteristico campanile a vela e il museo della civiltà contadina, dov'è possibile visitare un antico frantoio e diversi oggetti legati alla vita rurale di una volta.
La popolazione contadina  vi fondò insieme alle altre frazioni di Cosentinorum e Zopporum l'agglomerato della Socia "Chiòva", con finalità di mutua assistenza; a questo primo agglomerato si aggiunse poi il paese di Fornelli.
Tra le bellezze da visitare vi è il Museo della civiltà contadina e la bellissima torre medievale. Tra le famiglie più antiche, presenti da oltre 500 anni, nel paese vi sono gli Amoresano, i Funicello, i Lembo, i Meola, i Chiariello e i Maffia

Prese parte con la sua Nazionale ai Giochi olimpici del 1912, tuttavia non disputò neanche una partita.

La vettura venne sviluppata da Giorgio Stirano. Come propulsore impiegava un motore Ford Cosworth DFV che erogava la potenza di 480 cv ed era gestito da un cambio manuale Hewland a sei rapporti]. Il telaio era in tubi in acciaio aeronautico pannellato in Avional ed alluminio. Le sospensioni erano a bilanciere. 
Tecnicamente si trattava dell'evoluzione della precedente FA1 del 1980, ed in particolare della vettura "003" che aveva esordito a settembre ad Imola.
La vetture venne poi rivista nel corso dell'anno dall'ingegner Giorgio Valentini dopo che Stirano, aveva lasciato la casa di Volpiano.
Ad inizio stagione vennero ingaggiati i due piloti Giuseppe Gabbiani e Miguel Ángel Guerra, entrambi praticamente esordienti (Gabbiani aveva solo tentato la qualificazione negli ultimi 2 gran premi del 1978). 
Purtroppo la vettura non riuscì mai ad essere competitiva per tutta una serie di motivi (peso, concezione telaistica obsoleta, scarsa affidabilità e pneumatici non adeguati) aggravati dalla partenza di Stirano e dall'inesperienza dei piloti.
Per di più Guerra fu vittima di un incidente al suo primo Gran premio ad Imola e terminò la sua stagione, facendo perdere ad Osella i fondi forniti dai suoi sponsor.
I nuovo consulente tecnico Valentini cercò di ovviare ai problemi ed introdusse una sospensione con i "correttori di assetto" proprio dalla gara di Imola.
Le cose migliorarono dal gran premio di Inghilterra a luglio, quando venne ingaggiato Jean-Pierre Jarier, e la Michelin fornì delle gomme da qualificazione e da gara più performanti. L'esperto pilota francese riuscì a qualificare regolarmente la vettura e terminare nei primi 10 tre gran Premi, con un ottavo posto come miglior risultato.

L'osso trapezio è un osso breve del carpo posto nella fila distale del carpo distalmente all'osso scafoide e lateralmente all'osso trapezoide, coi quali instaura due artrodie. Si articola inoltre con il primo ed il secondo osso metacarpale rispettivamente mediante un'articolazione a sella ed un'articolazione condiloidea.
L'osso trapezio ha forma irregolarmente cubica, offrendo alla descrizione sei facce, delle quali una prossimale, una mediale,una distale, una laterale, una dorsale ed una palmare.
La superficie prossimale e quella mediale presentano presentano rispettivamente la superficie articolare navicolare e la superficie articolare trapezoidea del trapezio, due faccette articolari continue e rivestite di cartilagine mediante le quali il trapezio si articola con l'osso scafoide e l'osso trapezoide nell'articolazione mediocarpale formando due artrodie.
La superficie distale presenta due distinte superfici articolari metacarpali, anch'esse rivestite di cartilagine, delle quali una laterale ed una mediale. La superficie articolare metacarpale laterale del trapezio, a forma di sella, forma col primo osso metacarpale l'articolazione carpo-metacarpale laterale. La superficie articolare metacarpale mediale del trapezio, più piccola, contribuisce, assieme alle superfici articolari metacarpali dell'osso trapezoide e dell'osso capitato, a formare la cavità glenoidea per il secondo osso metacarpale nell'articolazione carpo-metacarpale mediale.
Infine le superfici palmare e dorsale offrono attacco ai legamenti mediocarpali  trapezio-navicolari, ai legamenti intercarpali trapezio-trapezoidei e ai legamenti carpo-metacarpali.
La superficie palmare presenta inoltre il tubercolo del trapezio sul quale si inserisce il legamento trasverso del carpo.

Marco Salvio Otone Cesare Augusto (in latino: Marcus Salvius Otho Caesar Augustus; nelle epigrafi: IMP•M•OTHO•CAESAR•AVGVST; Ferento , 28 aprile 32 – Brixellum , 16 aprile 69), meglio conosciuto semplicemente come Otone, è stato un imperatore romano, in carica per circa tre mesi dal 15 gennaio del 69 alla sua morte, avvenuta nell'anno dei quattro imperatori.
Proveniente da una nobile famiglia etrusca, iniziò la sua vita pubblica sotto il principato dell'imperatore Nerone, del quale diventò intimo amico. Il rapporto fra i due si ruppe quando Otone rifiutò di divorziare dalla moglie Poppea, che Nerone voleva appunto sposare. Otone venne quindi mandato come governatore nella lontana Lusitania, dove amministrò la provincia per dieci anni. Nel 68 aiutò Galba a rovesciare Nerone e a prendere il potere imperiale, ma quando vide le sue speranze di essere designato erede andare in fumo, si rivoltò contro Galba e prese lui stesso il potere. Dopo pochi mesi di tranquillità e ordinaria amministrazione, iniziò una guerra con il ribelle Vitellio. Questi scese in Italia dalla Germania e sconfisse gli eserciti di Otone, che si suicidò per non far continuare i conflitti.
La principale fonte storiografica antica su Otone sono le Storie di Tacito che descrivono dettagliatamente la guerra civile del 68-69. Altra importante fonte antica sono le Vite dei Cesari di Svetonio, che parla anche della famiglia di origine, dell'aspetto e delle abitudini dell'imperatore. Altre fonti sono gli Annali di Tacito, che lo citano durante il regno di Nerone, le Vite parallele di Plutarco e la Storia romana di Cassio Dione. Riferimenti a Otone vengono fatti da Aurelio Vittore, Eutropio, Plinio il Vecchio e Giovenale.
Otone apparteneva a una antica e nobile famiglia etrusca residente a Ferentium (odierna Ferento), facente parte della gens Salvia. Nacque con il nome di Marco Salvio Otone in onore del nonno, un senatore romano diventato pretore e primo membro della famiglia a entrare in Senato. Sua bisnonna paterna era invece una certa Tizia, figlia di Lucio Tizio, sepolta a Ferento e morta nel 23 a.C. Suoi genitori furono Lucio Salvio Otone, intimo amico di Tiberio, e Albia Terenzia. Aveva un fratello maggiore, Lucio Tiziano, e una sorella che da giovane fu promessa a Druso Cesare, figlio di Germanico.
Fu fin da piccolo prodigo e turbolento, tanto che il padre doveva spesso ricorrere alla frusta. Quando il padre morì cercò di entrare nella corte imperiale e ci riuscì accattivandosi una vecchia liberta di cui si era finto innamorato. Riuscì così a conoscere Nerone e divenne uno dei suoi più cari amici, probabilmente a causa delle loro similitudini caratteriali. Otone e Nerone erano soliti fare scorrerie notturne per la città e fu proprio Otone che aiutò l'imperatore a coprire la sua storia amorosa con la liberta Claudia Atte, che non era approvata da Agrippina, madre di Nerone.Il giorno in cui Nerone prese la decisione di uccidere la madre, Otone ne era al corrente e in seguito il Principe gli chiese di prendere presso di sé Poppea, una sua amante che aveva strappato al marito. Otone, però, si innamorò di lei, la sposò e si rifiutò di rimandarla a Nerone. Dopo minacce e appelli dell'imperatore, il matrimonio venne annullato e Otone, grazie all'intercessione di Seneca, fu mandato con l'incarico di governatore nella remota provincia di Lusitania, poiché Nerone non se la sentì di condannarlo a causa dei segreti che conosceva. Avendo ricoperto Otone solamente la carica di questore, incarico assegnatogli l'anno precedente (57), il governo della Lusitania era sia una promozione, poiché veniva di solito data agli ex pretori, sia un esilio. Otone rimase quindi nella provincia occidentale dal 58 per i successivi dieci anni, sorprendendo tutti amministrando la Lusitania con una moderazione non comune a quel tempo.
Nel 68 il governatore della Spagna Tarraconese, Servio Sulpicio Galba, si rivoltò contro Nerone e Otone lo accompagnò a Roma, appoggiandolo e apparendo come il miglior generale nel suo seguito. A questo poteva averlo spinto il risentimento per il trattamento che aveva ricevuto da Nerone, ma a tale motivazione certamente si aggiunge l'ambizione personale. Nerone si suicidò il 9 giugno 68 e Galba venne acclamato imperatore dal Senato e dal popolo. Otone si vide allora già sul trono, poiché Galba non aveva figli ed era avanti negli anni: essendo appoggiato dai soldati, dalla corte di Nerone, e incoraggiato anche dalle predizioni degli astrologi, Otone aspirava a essere adottato da Galba per succedergli. Otone fu appoggiato da Tito Vinio, amico del giovane e forse suo promesso suocero, dato che Otone aveva intenzione di sposarne la figlia Crispina, mentre gli si opponevano Cornelio Lacone e Icelo Marciano; vedendo l'esitazione dell'imperatore, che considerava anche Gneo Cornelio Dolabella per l'adozione, Otone iniziò quindi a ingraziarsi i pretoriani con premi in denaro e favori.
Fu il 10 gennaio del 69 che le sue speranze furono raffreddate dall'adozione formale da parte di Galba di Lucio Calpurnio Pisone Liciniano: Galba infatti conosceva Otone e voleva avere un successore più degno e meritevole della sua posizione, non volendo lasciare l'impero in mano a una persona molto simile a colui a cui l'aveva strappato. Non rimaneva a Otone che incassare il colpo; disperato per lo stato delle sue finanze, rovinate a causa delle sue precedenti stravaganze, trovò comunque il danaro per pagare i servizi di dieci pretoriani estorcendoli a un funzionario imperiale: diede a ognuno un anticipo di diecimila sesterzi e ne promise altri cinquantamila. I soldati non assoldarono nessun altro, poiché erano convinti che i loro camerati si sarebbero uniti alla congiura sul momento, visto lo scontento crescente verso Galba.La sera del 14 gennaio, solo quattro giorni dopo l'adozione di Pisone, Otone era preparato a far uccidere Galba nei Palazzi imperiali del Palatino subito dopo la cena, ma decise di rinviare l'azione per paura di inimicarsi la coorte che era di guardia, la stessa che aveva assistito agli assassinii di Caligola e Nerone. Il giorno seguente presentò i suoi omaggi all'imperatore, assistette ai sacrifici presso il tempio di Apollo e all'orazione dell'aruspice, quindi si accomiatò da Galba con la scusa di dover vedere una nuova casa da comprare o di sentirsi male e, attraverso un lungo giro che toccò la Domus Tiberiana e il Velabro, si recò presso il Miliario aureo nel Foro dove lo attendevano i suoi complici. Egli quindi fu scortato al campo dei pretoriani, dove fu acclamato imperatore dalla folla, fu sollevato sulle spalle dei soldati e posto sulla statua d'oro di Galba.Intanto Galba, che aveva ricevuto la notizia del tentativo di colpo di Stato in maniera confusa, aveva inviato guardie per tutta la città. Fu raggiunto però da una nuova voce che diceva che Otone era stato ucciso dai pretoriani, quindi scese dal Palatino e andò nel Foro. Pisone, che aveva anche lui ricevuto delle notizie sull'accaduto, si precipitò nel Foro per stare con il padre: la folla li circondò e i cavalieri congiurati li trucidarono sul bordo del Lacus Curtius. Il corpo di Galba fu fatto a pezzi dai soldati e dal popolo. Come immediata conseguenza, furono nominati i nuovi prefetti: il pretorio fu assegnato a Plozio Firmo e Licinio Proculo, mentre Flavio Sabino diventò prefetto della città.
Quella stessa sera, Otone ricevette l'investitura dai senatori con il nome di "Augusto", la potestà tribunizia e altre dignità appartenenti all'imperatore. Otone dovette il suo successo al risentimento covato dai pretoriani e dal resto dell'esercito per il rifiuto di Galba di pagare le somme promesse a chi aveva supportato la sua ascesa al trono; inoltre la popolazione della città non gradiva Galba e rimpiangeva la memoria di Nerone.
Il popolo iniziò a chiamarlo con il soprannome "Nerone", in virtù dell'antica amicizia con il vecchio imperatore; Otone cercò quindi di risollevare l'immagine dell'ultimo giulio-claudio: fece nuovamente installare statue di Nerone e di sua moglie Poppea, vennero richiamati a servizio i suoi liberti e la sua servitù e, con lo stanziamento di 50 milioni di sesterzi, fu annunciata l'intenzione di completare la Domus Aurea. Questa azione aveva principalmente lo scopo di creare nuovi posti di lavoro e di ingraziarsi la plebe, favorevole a Nerone, che era messa in agitazione dalla scarsità delle riserve di grano, accentuata dalla presenza in città di alcune decine di migliaia di soldati, e, più avanti, dall'esondazione del Tevere che fu seguita dal crollo del ponte Sublicio e da vari allagamenti. Agendo in questo modo, però, Otone si rese ostile al Senato, che si era chiaramente opposto a Nerone e presso il quale la sua posizione era invisa, data la violenta presa del potere. Tuttavia i timori dei più sobri e rispettabili cittadini furono dissipati dalle dichiarazioni di Otone sulle sue intenzioni di governare con giustizia e dal suo clemente giudizio nei riguardi di Aulo Mario Celso, console designato e devoto seguace di Galba.Otone, nei giorni che seguirono il bagno di sangue avvenuto nel Foro, apparve sconvolto dall'accaduto, riusciva a malapena a dormire e si pentiva di aver ucciso Galba, rincuorandosi però ricordando che così aveva posto fine a una guerra civile. Otone iniziò a governare con giudizio, cercando intanto di guadagnare anche il favore di parte del Senato assegnando a vari membri cariche sacerdotali, ma la sua politica venne interrotta dopo pochi giorni da una notizia dalla Germania: le legioni del Reno avevano elevato a imperatore il loro generale, Aulo Vitellio. Il Senato inviò allora una delegazione a nord per informare Vitellio che era già stato eletto un imperatore e quindi di calmare le sue truppe; Otone, invece, per mezzo di un suo messo personale chiese a Vitellio di affiancarlo nel governo dell'Impero e di diventare suo genero.Dopo qualche giorno - durante i quali, dopo uno scambio di lettere contenenti promesse reciproche di vantaggi, sembrava di essere quasi giunti a un accordo - i due imperatori ruppero i legami e Otone richiamò tutti gli ambasciatori imperiali della Germania. Otone inviò allora delle delegazioni in Germania Magna, alla legione Italica e a Lugdunum, facendo finta che fossero dietro ordini del Senato; tuttavia aveva inviato allo stesso tempo dei pretoriani e questi, stando direttamente agli ordini dei Otone, vennero subito rimandati a Roma prima che potessero parlare con i soldati. I due imperatori mandarono sicari l'uno contro l'altro e Vitellio arrivò a scrivere una lettera con minacce di morte a Tiziano, fratello di Otone, e al figlio Lucio Cocceiano.A dare nuova speranza a Otone fu la notizia che altre province si erano schierate a suo favore, giurandogli fedeltà: la Dalmazia, la Pannonia e la Mesia a nord, la Spagna a ovest, la Giudea di Tito Flavio Vespasiano e tutte le province asiatiche a est, l'Egitto e l'Africa, tenuta dal proconsole Gaio Vipstano Aproniano, a sud. Le province della Gallia (Aquitania e Provenza) si schierarono invece con Vitellio.
Otone, superate le difficoltà iniziali, governò l'impero come in tempi di pace: inviò molte famiglie nelle colonie spagnole di Hispalis ed Emerita, diede la cittadinanza romana ai Lingoni (un popolo gallico), diede le città dei Mauri alla Betica, emanò una nuova legislazione per le provincie di Cappadocia e Africa. Inoltre ottenne un successo militare quando novemila cavalieri Roxolani invasero la Mesia e furono sconfitti dal legato Marco Aponio Saturnino, che li ricacciò indietro; per questa impresa Aponio ebbe una statua trionfale a Roma. Nei primi giorni di marzo, a Ostia scoppiò anche una confusionaria rivolta, che in una notte vide schierati i Centurioni, i Senatori armati e i pretoriani. Solo quando i pretoriani videro Otone al sicuro e ascoltarono il suo discorso che li richiamava all'ubbidienza si calmarono e la sollevazione immediatamente finì.
La guerra con Vitellio era, però, ormai inevitabile e le armate dalla Germania erano già arrivate sulle Alpi. Otone decise quindi di organizzare un esercito e diede grandi poteri al prefetto del pretorio Licinio Proculo. Il 14 marzo l'imperatore, spaventato da prodigi e presagi negativi, partì verso il Nord alla testa delle sue truppe, per impedire all'esercito di Vitellio di entrare in Italia. Lasciò quindi il governo dell'impero in mano al fratello, Lucio Tiziano. L'esercito che lasciò Roma, la Legio I Adiutrix, cinque coorti pretoriane e altri duemila soldati, era pronto a unirsi alle quattro legioni provenienti dalla Pannonia e dalla Dalmazia, la Legio VII Gemina, XI Claudia, XIII Gemina e XIV Gemina.Otone non affrontò mai la battaglia, ma restò a Brescello e inviò il generale Trebonio Gallo per prendere le rive del Po e scacciare il generale vitelliano Aulo Cecina Alieno. Intanto la flotta dell'imperatore avanzava da Roma, conquistò in breve tempo tutte le coste italiane, e arrivò in Gallia Narbonense sotto il comando di Svedio Clemente, Antonio Novello ed Emilio Pacense. I comandanti della flotta otoniana, però, saccheggiarono e bruciarono le terre ed i villaggi che incontravano e per questo gli abitanti delle Alpi, sotto il comando del procuratore Mario Maturo, si rivoltarono contro Clemente; la rivolta fu però duramente repressa.Intanto era sceso in Italia, con il comando dell'esercito di Vitellio, il generale Fabio Valente; questi mandò nella Narbonense il generale Giulio Classico per contrastare l'avanzata di Clemente. I due eserciti si scontrarono a Forum Iulii, nell'odierna Provenza. La battaglia fu vinta dagli otoniani, ma le perdite furono così importanti che entrambi gli eserciti si ritirarono, i vitelliani ad Antibo e gli otoniani ad Albenga. Questa vittoria si ripercosse sulla vicina isola della Corsica, dove comandava il procuratore Decimo Pacario: questi odiava Otone, ma il popolo era spaventato dalla vicinanza della flotta di Clemente e quindi uccise Pacario, portandone la testa all'imperatore.Intanto, nella Cisalpina, il vitelliano Aulo Cecina Alieno condusse un esercito nella Pianura Padana e in breve tempo fu padrone del Po e delle sue rive. L'unica città rimasta fedele a Otone era Piacenza, sotto il comando di Vestricio Spurinna. Cecina allora pose il campo sulle rive settentrionali del fiume, mentre Spurinna faceva fortificare tutta la città. Il giorno seguente i vitelliani attraversarono il Po e iniziarono l'assedio, sperando in una facile vittoria. Le truppe di Cecina furono però respinte grazie al comando di Spurinna e il generale fu costretto ad attraversare nuovamente il Po e fuggire nella città di Cremona.
L'otoniano Trebonio Gallo, che andava in soccorso di Piacenza con la I legione, fu avvertito della ritirata di Cecina. Decise allora di andare incontro al nemico, ma a Cremona era già in atto una battaglia tra Cecina e Marzio Macro, che, passato il Po con dei gladiatori, aveva attaccato i vitelliani scacciandoli dalla città. I comandanti dell'armata di Otone (Trebonio Gallo, Gaio Svetonio Paolino e Mario Celso), iniziarono ad essere visti con sospetto alla corte dell'imperatore poiché non avevano inseguito l'esercito di Cecina in fuga e quindi fu inviato Lucio Tiziano per prendere il comando come Generale della guerra. Poiché Fabio Valente stava avvicinandosi all'esercito di Cecina, quest'ultimo, che non voleva presentarsi sconfitto, decise di attaccare l'esercito nemico presso il Locus Castorum, a dodici miglia da Cremona: anche in questo scontro Cecina venne sconfitto e si ritirò presso l'armata di Valente.
A questo punto Otone ordinò di convocare un consiglio di guerra per decidere il da farsi; a fare il punto della situazione fu Svetonio Paolino, ritenuto il più capace dei militari, e questi sostenne che l'impazienza avrebbe giocato a favore dei nemici dell'imperatore, mentre sarebbe stato meglio attendere. Paolino ricordò che l'armata di Vitellio era al completo, ma Otone controllava l'Oriente, l'Italia e Roma e quindi suggerì di aspettare l'arrivo della XIV legione per schiacciare definitivamente il nemico. Anche Mario Celso e Trebonio Gallo si dissero favorevoli alla proposta di Paolino, mentre Otone era propenso ad ingaggiare immediatamente la battaglia, sostenuto dal fratello Tiziano e dal prefetto del pretorio Proculo che dicevano di avere il favore degli dei.Nessuno osò opporsi, ma si decise che almeno l'imperatore sarebbe dovuto rimanere dietro le linee di difesa, a Brescello. Questa decisione causò ulteriore malcontento tra i soldati, che vedevano l'imperatore allontanarsi e lasciarli in mano a dei generali dei quali non si fidavano. Intanto era scoppiata un'altra battaglia sulle rive del Po, poiché i vitelliani lo avevano attraversato con un ponte di barche. Durante lo scontro fu ucciso Marzio Macro, il comandante dei gladiatori otoniani, trafitto da un giavellotto. Sul luogo della battaglia arrivarono anche Vestricio Spurinna con le sue coorti e Flavio Sabino, che prese il posto di Macro.Intanto Otone rimaneva a Brescello, con l'esercito sul punto della rivolta. Anche la guida delle truppe era confusa: il poco esperto Tiziano aveva il comando formale, ma di fatto l'esercito era in mano al prefetto Proculo, mentre Celso e Paolino non riuscivano più a contenere il malcontento dei soldati. Questi ultimi, però, erano ormai in marcia verso il nemico e lo raggiunsero nei pressi di Bedriaco, dove Valente aveva già dato il segnale di battaglia. Gli otoniani ingaggiarono il nemico, giungendo al campo vitelliano dove divampò feroce la battaglia. Davanti al numero e alla forza delle schiere avversarie, i comandanti otoniani fuggirono e, dopo una breve resistenza di Cecina e Valente, l'esercito dell'imperatore venne finalmente messo in fuga. Quando la notizia dell'esito della battaglia raggiunse il campo, Otone rifiutò di far chiamare le altre legioni da Aquileia, perché non voleva che si continuasse a combattere.
Con questo solenne discorso, Otone consolò chi gli era intorno, mentre dava mance ai suoi soldati e ai suoi servi. Si ritirò poi nella sua tenda e bruciò le sue lettere personali perché non finissero in mano al nemico, scrisse due lettere, una alla sorella e una a Statilia Messalina, con la quale voleva sposarsi, ma che lo aveva rifiutato. Si mise poi a riposare portando a letto con sé due pugnali, dormì tutta la notte e al suo risveglio si trafisse il fianco: ai primi gemiti i suoi attendenti accorsero al suo capezzale, ma Otone spirò in poco tempo. Fu seppellito modestamente subito dopo la morte, come da sue disposizioni.
Tacito, come molti altri storici antichi, ne lodò l'eroicità nel morire: con la sua morte, Otone avrebbe desiderato porre fine alla guerra civile che fin troppe vittime romane aveva mietuto. Fu così amato dalle sue truppe che molti dei suoi soldati, dopo averlo sepolto, si uccisero a loro volta. Ma il suo sacrificio si rivelò vano, dato che il principato di Vitellio fu nuovamente scosso dalla rivolta del governatore della Giudea, Tito Flavio Vespasiano.
Otone è il protagonista della tragedia del francese Pierre Corneille Othon, rappresentata per la prima volta nel 1664: in quest'opera Corneille rappresenta Otone come il monarca ideale, il cui passato è stato una conseguenza della depravazione di Nerone, e lo abbellisce per paragonarlo al giovane re di Francia della sua epoca, Luigi XIV.Otone è anche il personaggio principale del dramma per musica Ottone in villa di Antonio Vivaldi, rappresentato per la prima volta nel 1713; questa opera è considerata il primo lavoro teatrale del celeberrimo compositore. Appare anche nell'incoronazione di Poppea di Claudio Monteverdi (1642) e nell'Agrippina di Georg Friedrich Händel (1709), entrambe opere liriche. Otone è presente inoltre nel film muto Nero (1922), considerato perduto, e nel poema epico medievale inglese Siege of Jerusalem.
Wikisource contiene un'opera di Gaio Svetonio Tranquillo in lingua latina: De vita Caesarum: Vita Othonis
 Wikisource contiene un'opera di Plutarco in lingua greca antica: Βίοι_Παράλληλοι: Όθων
