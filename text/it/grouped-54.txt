
Il Consolidated PBY Catalina (designazione di fabbrica "Model 28") era un aereo da pattugliamento marittimo, realizzato a partire dalla seconda metà degli anni trenta dall'azienda statunitense Consolidated Aircraft Corporation.
Costruito in diverse versioni, sia come idrovolante che come anfibio, venne impiegato dall'United States Navy, la marina militare statunitense, e da diversi Paesi alleati; fu il velivolo di maggiore successo della sua categoria durante la seconda guerra mondiale.
Nonostante la vetustà del progetto e più di 60 anni di carriera, un consistente numero di esemplari viene tuttora utilizzato nella lotta aerea antincendio; altri velivoli superstiti vengono impiegati come warbird nelle rievocazioni storiche.
Il progetto del Catalina si deve all'ingegnere Isaac Machlin ("Mac") Laddon, che lo disegnò in risposta a una specifica dell'U.S. Navy: il requisito era relativo a un pattugliatore marittimo con cui sostituire i precedenti Consolidated P2Y (costruiti anche dalla Glenn L. Martin Company con la denominazione Martin P3M).
Il nuovo aereo doveva avere un peso totale non superiore a 11.300 kg, essere un monoplano azionato da due motori radiali Pratt & Whitney XR-1830-68 Twin Wasp T1A1-G da 800 hp e avere un'autonomia di 4.000 km alla velocità di crociera di 160 km/h.
L'idrovolante Consolidated Model 28 fu accettato quale finalista del concorso unitamente al modello presentato dalla Douglas; di quest'ultimo fu ordinato un prototipo designato XP3D-1 il 20 maggio 1933, mentre quello del Model 28 fu richiesto solo il 28 ottobre successivo, con designazione XP3Y-1.
Il disegno dell'XP3Y-1 costituiva una sostanziale rivisitazione di quello del Consolidated P2Y, dal quale si differenziava in primo luogo per la configurazione alare monoplana, per la fusoliera a un solo piano e per l'impiego dei già citati motori di più recente concezione.
Portato in volo per la prima volta sul Lago Erie il 28 marzo del 1935, l'XP3Y-1 mise in evidenza caratteristiche di tutto rilievo, pur necessitando (come emerso durante una serie di voli di prova svolti presso la Coco Solo Naval Air Station, la base aerea della marina statunitense situata nella Zona del Canale di Panama a Coco Solo) di alcune modifiche all'impennaggio.
All'atto pratico i due modelli concorrenti non evidenziarono sostanziali differenze nelle prestazioni ma il minor prezzo (90.000 $, contro i 110.000 del rivale) fece propendere il parere della commissione dell'U.S. Navy (incaricata di esaminare le due proposte) verso il modello presentato dalla Consolidated.
Il 29 giugno 1935 venne emesso un ordine di fornitura per 60 esemplari con la nuova designazione di PBY-1: in sostanza il ruolo del velivolo affiancava quello di bombardiere ai già previsti compiti di ricognitore (secondo il sistema di designazione in vigore il codice "PB" indicava Patrol Bomber).
Il prototipo XP3Y-1 diede dimostrazione delle proprie potenzialità volando senza scalo tra la base di Coco Solo e San Francisco in 34 h e 51 min, nel mese di ottobre del 1935. Rientrato presso la casa costruttrice per le modifiche necessarie a renderlo pienamente operativo, il prototipo ne uscì nel marzo (o maggio) successivo per raggiungere il reparto di destinazione (lo squadron VP-11F) in concomitanza con il completamento dei primi esemplari di serie. I velivoli di questa prima versione (60 in tutto) integrarono una serie di modifiche già sperimentate sul prototipo, tra le quali l'adozione di motori R-1830-64 Twin Wasp SB-G da 900 hp.
Già nel mese di luglio dello stesso anno la U.S. Navy emise l'ordine per 50 esemplari della nuova versione PBY-2 (identificata dal costruttore come "Model 28-2"), caratterizzata dalla differente configurazione dell'impennaggio e dall'incremento del carico di bombe trasportabili.
La successiva versione PBY-3 ("Model 28-3"), equipaggiata con nuovi motori di maggiore potenza, venne ordinata (in 66 unità) nel successivo mese di novembre mentre fu del dicembre del 1937 l'ordine per 33 esemplari della versione PBY-4 ("Model 28-4"): in questa versione, dotata di motori ulteriormente aggiornati, fecero per la prima volta la propria comparsa le caratteristiche bolle vetrate ai lati della fusoliera, a copertura delle postazioni delle mitragliatrici.
Nel corso del 1938 l'Unione Sovietica acquistò 2 o 3 esemplari del Model 28-2 (o, secondo altri, 3 Model 28-3), dotati di motori Wright Cyclone, e la relativa licenza di costruzione per una versione denominata GST (da Gidro Samolet Transportnyj, "Aereo Idrovolante da Trasporto"). La produzione fu assegnata agli stabilimenti dell'OKB-49, situati a Taganrog (sul Mar d'Azov), la cui direzione era affidata a Georgij Michailovič Beriev.
Circa la motorizzazione dei Catalina prodotti in Unione Sovietica, fonti occidentali indicano trattarsi di radiali Mikulin M-62, a loro volta realizzazione su licenza del Wright Cyclone, mentre fonti di lingua russa indicano il motore semplicemente con la denominazione "M-62", con ciò facendo riferimento alla denominazione originariamente assegnata all'unità motrice Shvetsov ASh-62, sviluppata dal Wright Cyclone su progetto di Arkadij Dmitrievič Švecov.
Nel medesimo anno la Consolidated vendette un Model 28-4 all'aeronautica militare britannica, la Royal Air Force, che al termine delle prove di valutazione (il cui svolgimento, presso il Marine Aircraft Experimental Establishment di Felixstowe, fu interrotto dallo scoppio della seconda guerra mondiale), decise di adottare l'idrovolante per il proprio Coastal Command assegnandogli (per la prima volta) il nome Catalina (dal nome dell'isola californiana al largo di Los Angeles), che sarebbe stato successivamente adottato ufficialmente anche dalle autorità statunitensi.
Lo scoppio della guerra comportò nuovi massicci ordini per l'idrovolante della Consolidated, particolarmente da parte della RAF: per far fronte a queste nuove commesse furono avviate produzioni su licenza da parte della Canadian Vickers (in seguito divenuta Canadair) e della Boeing of Canada, mentre anche la casa madre raddoppiò le proprie linee di montaggio.
L'installazione di nuovi e più potenti motori e l'adozione di modifiche minori portò, nel corso del 1939, alla realizzazione della nuova variante "Model 28-5" (PBY-5 per l'U.S. Navy), battezzata Canso (dal nome della città della Nuova Scozia) dalla Royal Canadian Air Force.
Ancora nello stesso anno vide la luce la prima variante anfibia del Catalina, la PBY-5A: realizzata dalla casa madre (che dal 1943, fondendosi con la Vultee Aircraft, diede origine alla Convair) partendo dalla versione idrovolante, mediante l'aggiunta del carrello d'atterraggio retrattile in fusoliera, comportò marginali differenze nelle prestazioni e contribuì considerevolmente alla diffusione del velivolo, conferendogli una maggiore versatilità d'impiego.
Sempre partendo dal Model 28-5, una nuova variante denominata PBN-1 Nomad venne realizzata dalla Naval Aircraft Factory: le modifiche consistevano nella revisione dello scafo e dei piani di coda, nel rifacimento dell'impiantistica interna del velivolo e nell'aumento della capacità dei serbatoi di carburante.
L'ultima evoluzione del progetto, nota come "Model 28-6", recepì le modifiche precedenti che, unite ad altri interventi di dettaglio, diedero vita alla versione idrovolante PB2B-2 (costruita dalla Boeing of Canada) e a quella anfibia PBY-6A (realizzata dalla Consolidated). La produzione del Catalina ebbe termine nel 1944.
Il Consolidated Model 28 era un idrovolante a scafo centrale dalla struttura interamente metallica. La fusoliera era realizzata su un solo piano, diversamente da quella di molti altri idrovolanti (detti per questo "a doppio ponte"); lo scafo inferiore presentava un doppio gradino, uno nella zona centrale del velivolo e l'altro che raccordava la parte inferiore con il tronco di coda. La parte superiore della fusoliera aveva disegno semicircolare, dal quale spiccavano la postazione vetrata anteriore per il bombardiere e la cabina di pilotaggio a posti affiancati. All'estremità di prua era disposto un finestrino di puntamento dotato di paratia a saracinesca (che veniva abbassata durante le manovre di ammaraggio), che trovava impiego anche durante le operazioni di ormeggio.
Dietro ai piloti erano alloggiati il marconista e il navigatore; alle loro spalle, nel pilone centrale che sosteneva l'ala, trovava posto un meccanico addetto ai motori: la postazione era ricavata nella parte superiore del pilone (al fine di poter visionare le gondole dei motori) ed era dotata di due fornelli elettrici e serbatoio per l'acqua. La sezione posteriore della fusoliera ospitava le postazioni laterali per le mitragliatrici (ricoperte dalle caratteristiche bolle vetrate a partire dalla versione PBY-4) e aveva funzione di dormitorio, equipaggiata con letti a castello, particolarmente utili nel caso di missioni lunghe e distanti dalle basi di appartenenza.
L'ala era posizionata a parasole, sostenuta dal pilone centrale e da una coppia di aste di controvento per ciascun lato. Gli alettoni erano ricoperti in tela. Alle estremità delle semiali erano disposti i galleggianti stabilizzatori dotati di sistema di ritrazione: una volta in volo questi galleggianti venivano richiamati verso l'esterno, fino a formare l'estrema propaggine delle estremità alari. L'impennaggio, infine, aveva dimensioni generose ed era di tipo cruciforme, con i piani orizzontali a sbalzo.
A partire dalla versione PBY-5 fecero la loro comparsa le varianti anfibie, dotate di carrello d'atterraggio retrattile, di tipo triciclo anteriore, con gli elementi posteriori monoruota che si ritraevano nella parte centrale della fusoliera, lasciando la ruota a sporgere parzialmente dal corpo del velivolo.
La propulsione del Catalina venne affidata a due radiali Pratt & Whitney R-1830 Twin Wasp: questo motore a 14 cilindri, disposti su due stelle e raffreddati ad aria, accompagnò costantemente lo sviluppo del pattugliatore della Consolidated, puntualmente aggiornato, a sua volta, nelle versioni disponibili: in questo modo la potenza erogata passò dagli 800 hp degli esemplari installati sul prototipo, ai 1.200 hp di quelli impiegati nelle ultime versioni del velivolo.
Le eliche erano generalmente Hamilton Standard del tipo tripala, metalliche, a passo variabile, anche se su alcuni esemplari vennero montate eliche costruite dalla Curtiss Electric.
Il Catalina fu uno dei primi velivoli statunitensi, unitamente ai Douglas B-18, a impiegare apparati radar. Gli esemplari impiegati dal Coastal Command della RAF furono dotati di apparati radar ASV (Air-to-Surface Vessel) per la ricerca dei sommergibili nella fase di emersione mentre, sempre in funzione antisommergibile, alcuni esemplari vennero dotati di apparecchiature MAD (Magnetic Anomaly Detector); l'impiego di questa apparecchiatura fece guadagnare ai velivoli il soprannome di Madcat (letteralmente, "gatto pazzo"). Risulta inoltre che su alcuni esemplari sia stato montato un dispositivo simile all'anello Mausi tedesco, al fine di rintracciare e far detonare le mine navali.
La difesa del Catalina era affidata a 4 diverse postazioni armate: una all'estrema prua dotata di una, o due, mitragliatrici calibro .30, un'altra disposta posteriormente in posizione ventrale - anche in questo caso armata con una mitragliatrice calibro .30 - e due laterali equipaggiate ciascuna con una mitragliatrice calibro .50.
L'armamento di caduta era alloggiato al di sotto delle semiali e poteva essere costituito da bombe (fino a 4.000 lb, pari a 1.814 kg) oppure da due siluri o, ancora, da cariche di profondità.
Il Model 28, realizzato per rispondere alle esigenze dell'U.S. Navy, ricevette (già nel 1937) alcuni ordini in ambito commerciale: in particolare due esemplari di Model 28-2 vennero venduti allo zoologo e filantropo statunitense Richard Archbold che li battezzò, rispettivamente, "Guba I" e "Guba II". Il primo dei due velivoli fu rivenduto al governo sovietico che lo impiegò nel corso dell'infruttuosa ricerca del pilota (ed eroe dell'Unione Sovietica) Sigizmund Aleksandrovič Levanevskij, disperso durante un volo transpolare. L'aereo venne poi impiegato come trasporto e sopravvisse fino al 1942 quando, il 25 luglio, andò distrutto durante il bombardamento del porto di Novaja Zemlja operato da un U-Boot tedesco.
Le doti di affidabilità e robustezza evidenziate nel rigido clima polare valsero all'idrovolante della Consolidated l'attenzione delle autorità aeronautiche sovietiche, che ne acquistarono la licenza di costruzione impiantando una linea di montaggio nelle officine di Taganrog (le stesse che producevano i velivoli progettati da Georgij Michailovič Beriev).
Il "Guba II" venne utilizzato dallo stesso Archbold, nel 1937, durante una spedizione scientifica in Nuova Guinea; venne poi acquistato dalla BOAC, che lo utilizzò per collegamenti nei territori dell'Africa Occidentale Britannica fino al 1944, quando venne distrutto da una tempesta.
Un terzo esemplare ad uso civile, in questo caso un Model 28-4, venne acquistato nel giugno del 1939 dalla American Export Airlines e impiegato per testare le prime rotte commerciali sull'Atlantico settentrionale (in particolare la rotta New York, Horta, Biscarrosse, Marsiglia), proposte dalla compagnia per trasporti di posta e merci. Venne poi preso in carico dalla U.S. Navy nel 1944.
Un altro esemplare, questa volta un Model 28-4, fu acquistato dall'Air Ministry britannico per una serie di prove valutative; anche in questo caso le caratteristiche del velivolo convinsero il potenziale acquirente che decise di acquistarlo assegnandogli il nome che lo contraddistinse, seppur con qualche eccezione, per tutta la lunga vita operativa.
Il repentino peggioramento del clima politico internazionale e lo scoppio della seconda guerra mondiale determinarono il destino del "Cat" (come venne presto ribattezzato) come macchina militare tanto che, alla fine, finì per diventare in assoluto l'idrovolante prodotto nel maggior numero di esemplari. Largamente impiegato in patria (dall'U.S. Navy, dagli United States Army Air Corps e dalla United States Coast Guard) e nel Regno Unito (dalla RAF), fu scelto anche da numerose forze aeree alleate: RAAF, RCAF, RNZAF, V-VS ne furono i principali utilizzatori in compiti che andarono ben oltre quello inizialmente previsto di pattugliatore; il Catalina venne così impiegato per compiti di scorta ai convogli, nella lotta antisommergibile, nell'attacco notturno alle navi (grazie all'impiego di apparecchiature radar), nel trasporto e nel traino dei bersagli.
Nel dopoguerra se ne servirono anche l'Aviation navale, la Kongelige Norske Luftforsvaret, la Svenska Flygvapnet e, in quantitativi variabili, diverse altre aeronautiche militari; negli Stati Uniti i Catalina rimasero in servizio fino alla seconda metà anni cinquanta così come all'inizio del decennio i GST sovietici (ricevuto il nome in codice NATO Mop, spazzolone) attendevano di essere rimpiazzati dai Beriev Be-6.
La conclusione della seconda guerra mondiale portò alla dismissione di numerosi esemplari dalle forze armate che li avevano in dotazione, il che diede inizio a una "seconda giovinezza" del Catalina sia in ambito militare che sul mercato dell'aviazione commerciale e da diporto. Numerosi operatori locali impiegarono il "Cat" su linee secondarie mentre alcuni esemplari andarono direttamente a privati che li impiegarono a titolo personale o per le loro attività: tra questi viene ricordato l'eclettico oceanografo francese Jacques-Yves Cousteau che utilizzò un PBY-6A (matricola N101CS) per la realizzazione di documentari e sul quale, nel 1979, trovò la morte il figlio Philippe, in seguito a un incidente occorso nella fase di ammaraggio.
L'ultimo utente militare è stata la Força Aérea Brasileira che ne mantenne operativi alcuni esemplari, unitamente ad alcuni C-47, fino al 1982. Tra gli esemplari giunti fino ai giorni nostri, alcuni risultano ancora operativi, utilizzati in particolare per la lotta aerea antincendio o come warbird nelle manifestazioni di rievocazione storica.
Il Catalina fu impiegato dalla Royal Australian Air Force a partire dal febbraio 1941. La RAAF ricevette, almeno inizialmente, velivoli originariamente destinati alla Francia che, a causa dell'armistizio, non fecero in tempo a giungere a destinazione. La RAAF classificò A-24 tutti gli esemplari ricevuti, indipendentemente dalla serie d'origine e dall'impiego cui furono destinati (in genere pattugliamento marittimo e soccorso in mare). Rimasti in servizio anche nel dopoguerra, i Catalina furono definitivamente dismessi dalla RAAF nel maggio del 1953, in genere venduti a operatori privati.
A partire dal giugno del 1943 l'Air Ministry, il Ministero dell'Aria britannico, e le compagnie aeree British Overseas Airways Corporation e Qantas raggiunsero un accordo per ripristinare i collegamenti tra il Regno Unito e l'Australia, all'epoca interrotti, nell'ambito della guerra del Pacifico, a causa dell'avanzata giapponese nel sud-est asiatico. Sulla linea vennero impiegati 5 Catalina, successivamente affiancati da Liberator e Lancastrian appositamente modificati, che collegarono Perth a Koggala (città situata nel sud dell'isola di Ceylon, all'epoca sede di una base della RAF). Si trattava, all'epoca, del volo non-stop più lungo mai realizzato, con i suoi 5.652 km (3.052 nmi) che, in ragione della velocità media del Catalina, aveva una durata variabile tra le 28 e le 32 ore e venne soprannominato come "il viaggio dalla doppia alba". Il volo doveva avvenire in un totale, e comprensibile, silenzio radio e i piloti dovevano ricorrere alla navigazione astronomica per orientarsi in assenza di indicazioni da terra. I 5 Catalina, forniti dall'Air Ministry, ricevettero pertanto il nome di 5 delle stelle impiegate per la definizione della rotta: Rigel, Spica, Altair, Vega e Antares.
Al termine della guerra i 5 velivoli, in ossequio agli accordi previsti dalla Legge Affitti e Prestiti sulla base della quale erano stati forniti al Regno Unito, vennero affondati; avevano portato a termine complessivamente 271 traversate, coprendo oltre 1,5 milioni di km e trasportando 648 passeggeri, il tutto senza aver mai registrato un singolo incidente.
Nel dopoguerra la Qantas acquistò altri Catalina dismessi dalla RAAF e li impiegò per collegamenti con la Nuova Caledonia, le Nuove Ebridi, le Isole Figi e l'Isola di Lord Howe; gli ultimi 2 vennero rivenduti nel novembre del 1958.
Il Brasile fu uno dei paesi che impiegarono il Catalina nel corso della seconda guerra mondiale. Uno degli episodi che vide tra i protagonisti gli idrovolanti delle forze armate brasiliane fu l'affondamento dell'U-Boot di Tipo IX-D2 U-199, avvenuto il 31 luglio del 1943, di cui fu co-protagonista il Catalina battezzato Arará (nome ereditato da una nave da carico, a sua volta affondata da un U-Boot qualche tempo prima).
La Royal Canadian Air Force ricevette i Catalina in tempo per rendere operativo il No. 116 Squadron alla fine del mese di giugno del 1941; provenienti da un lotto destinato alla RAF, gli aerei andarono a rimpiazzare i biplani Supermarine Stranraer, ormai obsoleti e privi dell'autonomia necessaria a contrastare gli U-Boot tedeschi nell'Oceano Atlantico.
Tra Catalina e Canso, come vennero denominati localmente gli esemplari realizzati nelle officine canadesi della Boeing o della Vickers, la RCAF ricevette in totale 254 velivoli, con i quali furono complessivamente equipaggiati 13 squadron: 5 stanziati sulla costa occidentale, 6 su quella orientale, uno operante da basi islandesi e scozzesi e uno sull'isola di Ceylon.
Tra gli episodi che videro protagonisti i Catalina appartenenti a reparti canadesi vengono ricordati l'individuazione della flotta giapponese che il 4 aprile del 1942 si stava avvicinando a Ceylon e l'affondamento dell'U-1225, avvenuto il 24 giugno del 1944 a nord-ovest di Bergen.
L'Aéronautique navale, al fine di riammodernare alcune delle proprie unità da ricognizione, all'inizio del 1940 ordinò 40 esemplari del Catalina, le cui consegne avrebbero dovuto iniziare nel corso del quarto trimestre di quello stesso anno. La resa ai nazisti impedì, come detto, ogni consegna.
La componente navale delle riorganizzate Forces aériennes françaises libres ricevette 43 velivoli, con i quali diede vita a due Flottille d'Exploration (6ème e 8ème) che, dopo un periodo di addestramento negli Stati Uniti, divennero operative rispettivamente nel settembre del 1943 e nell'aprile del 1944 e vennero trasferite ad Agadir per iniziare le operazioni. Impiegati nella lotta ai sommergibili tedeschi nelle acque del mar Mediterraneo, i velivoli vennero successivamente trasferiti in Corsica e destinati alla sorveglianza delle coste italiane e all'individuazione dei campi minati.
Mentre gli esemplari perduti o danneggiati vennero rimpiazzati con i pattugliatori Lockheed Ventura, nell'ottobre del 1945 alcuni degli esemplari superstiti furono progressivamente trasferiti nei territori dell'Indocina dove, rischierati a Saigon, prestarono servizio fino al febbraio del 1951, quando furono definitivamente sostituiti con i più recenti Privateer.
Gli esemplari rimasti sul territorio nazionale e quelli rientrati dall'Indocina furono successivamente impiegati nel corso della guerra d'Algeria, tra il 1954 e il 1962. Tre anni dopo, nel marzo del 1965, 3 velivoli vennero inviati nella Polinesia francese, tra le componenti logistiche che seguirono gli esperimenti nucleari svolti presso il Centre d'expérimentation du Pacifique. Malgrado alcuni incidenti di volo avessero costretto le forze armate all'assegnazione di nuovi velivoli, i 3 esemplari portarono a termine la loro missione e furono gli ultimi Catalina in servizio con l'Aéronautique navale. Immagazzinati nel 1971 a Faa'a, vennero rivenduti al Cile nel marzo del 1972.
La Danimarca acquistò nel giugno del 1947 6 esemplari di PBY-5A, seguiti da altri 2 nel corso del 1951 e da altri 8 anfibi della versione più recente PBY-6A. L'impiego principale dei Catalina danesi riguardò missioni di soccorso (SAR) o di osservazione idrogeologica, prevalentemente in Groenlandia.
Un esemplare partecipò alla missione scientifica Galathea, svoltasi nel 1950, durante la quale furono effettuate prevalentemente ricerche a carattere oceanografico, la più rinomata delle quali è la misurazione della profondità della Fossa delle Filippine.
I primi Catalina "norvegesi" ebbero le insegne della RAF in quanto impiegati, in esilio, da personale norvegese inquadrato in appositi reparti dell'aviazione del Regno Unito; il loro compito principale era quello della guerra ai sottomarini tedeschi nelle acque prospicienti la madre patria.
Nel dopoguerra, anche in questo caso, i ruoli principali riguardarono il salvataggio in mare, il trasporto e, occasionalmente, la ricerca, per la pesca, dei banchi di aringhe.
Sei nuovi esemplari della versione anfibia PBY-5A vennero acquistati nel corso del 1953; il Catalina rimase in servizio con la Kongelige Norske Luftforsvaret fino al 1961.
La RNZAF ricevette un primo lotto di 22 velivoli, idrovolanti della serie PBY-5, nel periodo compreso tra aprile e ottobre del 1943 e un secondo lotto, ancora idrovolanti ma della serie PB2B-1 prodotta in Canada dalla Boeing, composto da 24 aerei consegnati tra l'aprile e il novembre del 1944.
Mantenuti nei reparti di volo anche nel dopoguerra, gli esemplari superstiti furono progressivamente utilizzati come pezzi di ricambio o definitivamente radiati tra il 1949 e il 1956.
Come molti altri velivoli di origine statunitense, il Catalina vide i primi impieghi in combattimento inquadrato in reparti del Regno Unito: i primi, dei circa 700 esemplari impiegati dalla RAF, entrarono in servizio nei primi mesi del 1941 con il Coastal Command e prima della fine dell'anno erano già 7 gli squadron che impiegavano i "Cat".
Tra questi vi fu il No. 209 Squadron al quale apparteneva l'esemplare che il 26 maggio del 1941 riuscì a localizzare la corazzata tedesca Bismarck, che era riuscita a far perdere le proprie tracce in seguito alla battaglia dello stretto di Danimarca.
L'impiego dei "Cat" nel Regno Unito, per quanto affiancati da velivoli con base a terra (come il Vickers Warwick), continuò per tutto il conflitto e fu, ancora una volta, un Catalina a far registrare l'ultimo affondamento di un U-Boot tedesco da parte del Coastal Command, quando un aereo del No. 210 Squadron colò a picco il 7 (oppure l'8) di maggio del 1945 l'U-320 al largo di Bergen.
I Catalina della RAF furono impiegati anche nel sud-est asiatico, operando sia dalle basi dell'India che da Singapore. Emblematiche, per la situazione dell'epoca, le vicende del No. 205 Squadron: esso, equipaggiato nei primi mesi del 1941 con i Catalina, fu costretto progressivamente a ritirarsi da Singapore e, in seguito, dalle Indie Orientali Olandesi per giungere, infine, decimato in territorio australiano nel marzo del 1942, mese nel quale rimanevano operativi solamente 2 velivoli.
Minor impiego ebbero infine i 6 reparti schierati in territorio africano, che operarono in un teatro nel quale l'attività del nemico era meno consistente e costante.
Negli Stati Uniti il Catalina venne impiegato dall'U.S. Navy, dalla U.S. Coast Guard (con la medesima denominazione di PBY) e dall'U.S.A.A.F. (che lo identificò come OA-10). La componente aerea dello United States Army (esercito) ne ebbe in servizio circa 380 e la guardia costiera poco più di un centinaio; in seno a queste forze l'impiego dei "Cat" fu prevalentemente orientato alle missioni di soccorso e di ricognizione costiera. L'utilizzatore principale fu quindi l'aviazione della marina, che ricevette i primi esemplari nel corso del 1936.
In tempo di pace l'attività degli squadron da ricognizione (identificati con la sigla "VP") era sostanzialmente di tipo addestrativo; la firma del Neutrality Act del 1939 e la successiva introduzione della sorveglianza delle coste fornì un utile bagaglio di esperienza per il successivo periodo bellico.
L'attacco a Pearl Harbor ebbe tra i propri effetti quello di decimare gli effettivi dei 6 reparti da ricognizione di base sull'isola di Oahu: dei 68 PBY alla fine della giornata ne restavano utilizzabili 14, unitamente a un solo velivolo superstite del VP di base all'atollo di Midway.
Uno dei Catalina in servizio a Oahu contribuì all'affondamento del sommergibile giapponese operato dal cacciatorpediniere USS Ward, nel corso del primo combattimento del 7 dicembre. Per sopperire alla sopravvenuta mancanza di velivoli da ricognizione 4 squadron VP, uno dei quali stava ancora svolgendo le proprie attività di addestramento iniziale, furono trasferiti da basi dell'Atlantico verso quelle del Pacifico.
Tre giorni dopo alcuni Catalina di base a Cavite, nelle Filippine, furono i primi velivoli statunitensi ad attaccare navi di superficie giapponesi quando intercettarono, senza particolare successo, gli incrociatori Ashigara e Maya. In questo, come in altri casi, nel corso delle azioni di bombardamento emersero i limiti del velivolo, in particolare la velocità di punta, inadeguata per difendersi dai caccia o per rappresentare una sorpresa per le difese antiaeree nemiche.
I Catalina erano dotati di un adattatore per trasportare un siluro al di sotto di ogni semiala (al posto delle bombe) e in cabina di pilotaggio era installato un Torpedo Director Sight dal quale il pilota poteva trarre informazioni relative al punto di lancio. Furono portate a termine, con qualche successo e con perdite minime di velivoli, diverse operazioni di siluramento, in particolare di notte ed effettuate da più di un velivolo per volta. Tuttavia la disponibilità di velivoli specificamente destinati al compito ridusse il numero di tali missioni dopo il 1943.
Nel frattempo, però, le vicende del conflitto avevano portato le truppe statunitensi, e con esse i reparti di volo dell'U.S. Navy che impiegavano i Catalina, a lasciare le Filippine per rischierare le residue forze rimaste in territorio australiano; nello specifico furono 4 i PBY superstiti che giunsero fino a Perth nei primi giorni di marzo del 1942.
Il 3 giugno successivo un PBY di base a Midway divenne il più famoso pattugliatore marittimo, rilevando parte della flotta giapponese in avvicinamento, seguito (il giorno successivo) da un secondo velivolo che ne individuò la forza principale. Ne seguì la battaglia durante la quale la flotta imperiale giapponese perse 4 delle proprie portaerei e durante la quale i Catalina trassero in salvo 41 piloti abbattuti sul mare.
In quegli stessi giorni, più a nord, altri PBY erano impegnati a contrastare le operazioni giapponesi nelle Isole Aleutine.
Due mesi dopo i "Cat" presero parte alle operazioni della campagna di Guadalcanal e fu un PBY-5A il primo velivolo statunitense a posarsi sull'agognata pista dell'Henderson Field.
Le consistenti perdite subite nei primi tempi portarono, fin dal 1942 nel corso delle operazioni nelle isole Salomone, a sviluppare tattiche di attacco durante le ore notturne, ma il primo squadron ad essere specificamente adattato per le operazioni di attacco notturno fu il VP-12 i cui velivoli, completamente dipinti di nero (e per questo soprannominati "Black Cats") giunsero a Guadalcanal nel dicembre del 1942.
Altri reparti si aggiunsero nei mesi successivi e la capacità anfibia dei Catalina facilitò il loro spostamento con l'avanzamento del fronte. Migliorie negli apparati radar e nelle tattiche di combattimento consentirono di migliorare progressivamente l'efficacia delle azioni dei Black Cats, che ebbero un considerevole impatto sulla catena di rifornimenti giapponesi verso le basi ancora possedute sulle diverse isole del Pacifico.
Un altro compito che rese particolarmente popolari i Catalina fu costituito dalle missioni di soccorso svolte a favore di equipaggi di velivoli abbattuti o di navi attaccate dal nemico. Queste missioni divennero presto note come "Dumbo" (dal nome del personaggio creato dalla matita di Walt Disney, che inizialmente costituiva l'indicativo di chiamata dei voli) e, anche in questo caso a partire dalle operazioni nelle isole Salomone, vennero predisposte in anticipo nelle zone operative, con i Catalina stazionanti in una sorta di circuito di attesa.
Nel dopoguerra la vita operativa dei Catalina dell'U.S. Navy fu piuttosto breve: essi furono ben presto sostituiti dai più moderni Mariner e Privateer. Nel 1948 erano solo 5 i velivoli ancora in servizio operativo mentre alcuni altri erano in carico a reparti della riserva. Il 3 gennaio del 1957, con la radiazione dell'ultimo esemplare, il "cavallo da tiro" dell'aviazione navale della seconda guerra mondiale venne definitivamente consegnato alle pagine di storia.
La Svenska Flygvapnet acquistò nel 1947 tre esemplari (anfibi) costruiti in Canada dalla Vickers, classificandoli come Tp 47 (la sigla in lingua svedese indicava il ruolo di Transport). Privati di qualsiasi armamento e dotati di radar PS-19/A (designazione locale dell'apparato radar AN/APS3 installato sulla versione PBY-6A), vennero schierati nella base di Hägernäs (nei pressi di Täby) e impiegati anche in missioni di ricognizione e di salvataggio.
Uno dei tre Canso, matricola 47002, fu abbattuto da 2 MiG-15 il 16 giugno del 1952 nel corso delle ricerche del relitto di un altro velivolo svedese, un DC-3, anch'esso abbattuto dai sovietici 3 giorni prima nel corso di quella che, successivamente, sarebbe stata riconosciuta come una missione ELINT.
L'ultimo dei velivoli superstiti venne radiato nel 1966 ed è attualmente esposto presso il Flygvapenmuseum, nei dintorni di Linköping.
I dati sulle versioni, se non diversamente indicato, sono tratti da "Consolidated PBY Catalina" in "www.uswarplanes.net".
Model 28Fu la designazione di fabbrica del Catalina; le prime 4 versioni furono realizzate tra il 1935 e il 1938 e i 216 esemplari complessivamente costruiti uscirono tutti dalle catene di montaggio della Consolidated.
XP3Y-1: prototipo destinato all'impiego come pattugliatore marittimo. Portato in volo per la prima volta il 21 marzo 1935. Riconsegnato al costruttore per la trasformazione in XPBY-1 (in quanto destinato anche al ruolo di bombardiere), effettuò il primo volo nella nuova configurazione quasi un anno dopo, il 19 marzo 1936.Model 28-1PBY-1: dotato di motore Pratt & Whitney R-1830-64 Twin Wasp da 850 hp, timone di coda dalle forme arrotondate e torretta frontale; versione inizialmente denominata P3Y-1, fu costruita in 60 esemplari tra il 1936 e il 1937.Model 28-2PBY-2: era una versione molto simile alla precedente; le principali differenze erano costituite dalla diversa struttura degli impennaggi. Ne furono realizzate 60 unità tra il 1937 e il 1938.Model 28-3PBY-3: versione che introduceva la versione R-1830-66, da 900 hp, del Twin Wasp e serbatoi di carburante di maggior capienza. Furono 66 gli esemplari costruiti.Model 28-4PBY-4: impiegava una versione ulteriormente migliorata del Twin Wasp, la R-1830-72 da 1.050 hp al decollo, che montava eliche dotate di ogiva. Ne vennero realizzati 33 esemplari tra il 1938 e il 1939.Di queste prime 4 versioni del Catalina furono realizzati, indicativamente nel 1937, anche 7 esemplari venduti sul mercato civile; 3 di questi velivoli furono venduti all'Unione Sovietica, 2 dei quali servirono come modello per gli esemplari realizzati localmente su licenza.
La quinta versione del Catalina fu la prima realizzata dopo lo scoppio della guerra; l'incremento esponenziale del numero di esemplari richiesti comportò la realizzazione di nuove linee di produzione, di cui 3 esterne alla Consolidated; i velivoli realizzati dalla Vickers Canada (poi Canadair), dalla Boeing Canada e dalla Naval Aircraft Factory ricevettero, come previsto dal sistema di designazione dei velivoli, denominazioni diverse. Un'altra diversificazione, in questo caso nella denominazione interna della versione, dipese dalla forza armata destinataria dei velivoli, cui corrispondevano diverse dotazioni interne o differenze in dettagli marginali.
PBY-5: denominata Model 28-5, fu la prima versione dotata di "bolle" vetrate laterali nella zona posteriore della fusoliera; motorizzata con i Twin Wasp della serie R-1830-82. Venne costruita, tra il 1940 e il 1944, in 836 esemplari così suddivisi: 567 velivoli all'U.S. Navy, 90 alla RAF (Model 28-5ME, con la denominazione Catalina Mk.I), 55 all'australiana RAAF (Model 28-5MA, denominati A-24), 38 alle Indie Olandesi (Model 28-5MN), 13 alla Nuova Zelanda, 9 al Canada, 7 al Brasile e 3 al Cile. L'U.S. Navy cedette 5 dei suoi velivoli all'USAAF che li mise in servizio con la denominazione OA-10-CO.
PBN-1: versione prodotta dalla Naval Aircraft Factory di Philadelphia; ebbe fusoliera rivista, nuovo impianto elettrico e serbatoi di carburante di maggior capienza. Dei 156 velivoli di questa serie, denominati Nomad, 17 andarono all'U.S. Navy e 139 all'Unione Sovietica, che diede loro la denominazione di KM-1 e KM-2.
PB2B-1: si trattava di una variante della versione PBY-5 costruita dalla Boeing Aircraft of Canada di Vancouver, caratterizzata dalla torretta frontale di forma bombata. Ne furono realizzati 165 esemplari: 6 furono impiegati dall'U.S. Navy, 34 dalla RNZAF, 118 dalla RAF (con la designazione Catalina Mk.IVB) e 7 dall'australiana RAAF (sempre con il codice A-24).
PBY-5A: variante anfibia della versione PBY-5 (Model 28-5A, denominata nel Regno Unito come Catalina Mk.IA); costruita complessivamente, tra il 1941 e il 1945, in 828 esemplari che andarono: 711 all'U.S. Navy, 46 all'Australia, 30 alla Francia Libera, 15 al Brasile, 14 al Canada (Model 28-5AMC, localmente denominati Canso A) e 12 alle Indie Olandesi (Model 28-5AMN). Anche in questo caso l'U.S. Navy cedette alcuni dei propri velivoli all'USAAF: in totale furono 53, che ricevettero (come già quelli della versione PBY-5) la denominazione OA-10-CO.
Canso A: fu la designazione attribuita a 55 velivoli della versione PBY-5A assemblati presso la Boeing Aircraft of Canada con componenti prodotte direttamente dalla Consolidated. Vennero tutti impiegati dalla canadese RCAF. La Svezia acquistò 3 di questi aerei nel corso del 1947, assegnando loro la designazione Tp 47.
PBV-1A: identificativo dei 369 esemplari anfibi della versione PBY-5A costruiti dalla Canadian Vickers Ltd. (divenuta nel 1944 Canadair Ltd.); di questi 139 andarono alla RCAF con la designazione Canso A e 230 furono acquistati dall'USAAF con la designazione OA-10A-VI (il suffisso VI stava a identificare il costruttore). Gli ultimi 57 velivoli realizzati furono i primi Canadair della storia ed ebbero designazione di fabbrica CL-1.
PBY-5B: versione idrovolante sostanzialmente identica alla PBY-5, la cui produzione (pari a 339 esemplari) venne destinata alle seguenti forniture: 275 alla RAF (217 come Catalina Mk. IB, 7 Model 28-5ME designati Catalina Mk. II, 51 con designazione Catalina Mk. IVA), 52 al Canada (8 denominati Catalina Mk. IIB, 8 come Catalina Mk. IVA e 36 con denominazione locale Canso), 9 alla Nuova Zelanda (Catalina Mk. IVA), 2 all'Australia (A-24) e 1 all'U.S. Navy.Model 28-6PB2B-2: versione solo idrovolante, simile alla PBN-1. Aveva timone di coda più alto e torretta frontale bombata; la Boeing Aircraft of Canada ne costruì 67 esemplari di cui 8 per l'U.S. Navy, 12 per la RAF (che li designò Catalina Mk. VI) e 47 per la RAAF (che mantenne immutata la designazione A-24).
PBY-6A: variante anfibia, derivata dalla PBY-5A. Dei 175 velivoli costruiti, 48 furono consegnati all'Unione Sovietica mentre i rimanenti 127 andarono all'U.S. Navy che, ancora una volta, ne cedette 10 all'USAAF, la quale assegnò loro la designazione OA-10B-CN.Produzione su licenza in Unione SovieticaGST: versione prodotta in Unione Sovietica, presso gli impianti industriali di Taganrog. La denominazione (dal cirillico Гидро Самолет Транспортный, Gidro Samolet Transportnyj) indica "Aereo Idrovolante da Trasporto". Alcuni esemplari, privati dell'armamento, furono impiegati con la designazione MP-7 (in cirillico la sigla МП, indicava un Морской Почтовый, Morskoj Počtovyj) letteralmente "Postale Marino". I dati relativi alla produzione sovietica sono riportati in modo estremamente difforme a seconda delle diverse fonti; a fianco di numeri modesti (24 oppure 27) si trovano indicazioni relative a una produzione ben più cospicua: per quanto non puntualmente indicati, gli esemplari costruiti in loco sarebbero centinaia oppure, addirittura, oltre 1.000.
Se non diversamente indicato, i nominativi degli enti sono stati recuperati tramite "Aviation Safety Network".
Se non diversamente indicato, i nominativi delle compagnie sono stati recuperati tramite "Aviation Safety Network".
Il PBY Catalina è presente nel videogioco Call of Duty: World at War nella missione "Black Cats", dove si interpreta il ruolo di uno degli artiglieri.
Nel videogioco simulatore di volo Heroes of the Pacific è possibile pilotare questo velivolo in diverse missioni.
Il Catalina appare anche nel film Più forte, ragazzi! con Bud Spencer e Terence Hill. I due, con l'idrovolante, vogliono inscenare un incidente aereo, ma alla fine precipitano veramente.
Nel primo capitolo del libro Enigma il PBY Catalina è pilotato dal personaggio principale Dirk Pitt insieme all'inseparabile Al Giordino su i cieli di Taso, l'isola greca scelta dallo scrittore come scenario per l'intero romanzo.
(EN) The Illustrated Encyclopedia of Aircraft (Part Work 1982-1985), Orbis Publishing, ISBN non esistente.
 Enzo Angelucci, Paolo Matricardi, Consolidated PBY Catalina, in Guida agli Aeroplani di tutto il Mondo, vol. 4, Milano, Arnoldo Mondadori Editore, 1979,  pp. 28-9, ISBN non esistente.
 Achille Boroli, Adolfo Boroli, PBY Catalina, in L'Aviazione, vol. 3, Novara, Istituto Geografico De Agostini, 1983,  pp. 26-33, ISBN non esistente.
(EN) Leonard Bridgeman, The Consolidated Vultee Model 28 Catalina, in Jane's Fighting Aircraft of World War II, Londra, Studio, 1946, ISBN 1-85170-493-0.
 Chris Chant, Consolidated PBY Catalina, in Aerei della II Guerra Mondiale, Roma, L'Airone, 2008,  pp. 87-88, ISBN 978-88-7944-910-6.
(EN) Bill Gunston, Encyclopedia of World Air Power, Londra, Aerospace Publishing Ltd, 1981, ISBN 0-517-53754-0.
(EN) Everett Cassagneres, The Consolidated PBY Catalina, in Aircraft Profile, Number 183, Leatherhead, UK, Profile Publications Ltd., 1967, ISBN non esistente.
(EN) W.E. Scarborough, PBY Catalina, in Aircraft In Action, Aircraft Number 62, Carrollton, TX, Squadron/Signal Publications, ottobre 1983, ISBN 978-0-89747-149-7.
(EN) The Four Winds - Panamerican, in Flight, Sutton, Surrey - UK, Reed Business Information Ltd., 24 ottobre 1935,  p. 431. URL consultato il 2 febbraio 2013.
(EN) Aircraft types and their characteristics - Sunderland and Catalina, in Flight, Sutton, Surrey - UK, Reed Business Information Ltd., 1º ottobre 1942,  p. 431. URL consultato il 2 febbraio 2013.
(DA) Consolidated PBY-6A Catalina, su Danmarks Flymuseum, http://www.flymuseum.dk/. URL consultato il 13 febbraio 2013.
(DE, EN) Palt Karsten, Consolidated PBY Catalina, su das Flugzeuglexicon, http://www.flugzeuginfo.net. URL consultato il 26 gennaio 2013.
(EN) Maksim Starostin, Consolidated PbY Catalina, su Virtual Aircraft Museum, http://www.aviastar.org/index2.html. URL consultato l'8 dicembre 2009.
(EN) Simon Beck, Consolidated PBY Catalina, su US Warplanes.net, http://www.uswarplanes.net/index.html. URL consultato il 27 gennaio 2013.
(EN) J. Rickard, Index: Consolidated PBY Catalina, su Military History Encyclopedia on the Web, http://www.historyofwar.org/index.html. URL consultato il 26 gennaio 2013.
(EN) J. Rickard, Consolidated PBY Catalina - Introduction and Development, su Military History Encyclopedia on the Web, http://www.historyofwar.org/index.html. URL consultato il 27 gennaio 2013.
(EN) Consolidated PBY Catalina Long-Range Maritime Patrol Flying Boat, su Military dictionary, http://www.militaryfactory.com, 12 maggio 2011. URL consultato il 26 gennaio 2012.
(EN) Consolidated Catalina, su The History of Flight, http://www.century-of-flight.net. URL consultato il 26 gennaio 2013.
(EN) Consolidated PBY Catalina, su Warbird Resource Group, http://www.warbirdsresourcegroup.org/. URL consultato il 26 gennaio 2013.
(EN) Consolidated Catalina/Canso Registry, su Warbird Registry, http://www.warbirdregistry.org/. URL consultato il 26 gennaio 2013.
(EN) Lars Henriksson, Tp 47 – Consolidated PBY-5A Catalina / Canso (1948-1966), su Military Aviation in Sweden, http://www.avrosys.nu/aircraft/index.htm, 28 febbraio 2010. URL consultato il 26 gennaio 2013.
(EN) Consolidated PBY Catalina, su Warbird Alley, http://www.warbirdalley.com. URL consultato il 26 gennaio 2013.
(EN) Consolidated PBY Catalina - Aircraft - Fighting the U-boats, su uboat.net, http://uboat.net/index.html. URL consultato il 27 gennaio 2013.
(EN) The Type IXD2 boat U-199 - German U-boats of WWII, su uboat.net, http://uboat.net/index.html. URL consultato l'11 febbraio 2013.
(EN) Aubry Gratton, Consolidated 28 XP3Y-1 Catalina, su 1000aircraftphotos.com, http://1000aircraftphotos.com, 31 maggio 2008. URL consultato il 26 gennaio 2013.
(EN) Consolidated PBY-6A Catalina, su Royal Air Force Museum, http://www.rafmuseum.org. URL consultato il 26 gennaio 2013.
(EN) Catalina (PDF), su Naval History & Heritage, http://www.history.navy.mil. URL consultato il 26 gennaio 2013.
(EN) Consolidated PBY-5A / 6A "Catalina" (PDF), su United States Coast Guard, http://www.uscg.mil. URL consultato il 26 gennaio 2013.
(EN) Consolidated OA-10 Catalina, su National Museum of the US Air Force, http://www.nationalmuseum.af.mil. URL consultato il 26 gennaio 2013 (archiviato dall'url originale il 23 febbraio 2013).
(EN) Consolidated PBY-5 Catalina, su Smithsonian National Air and Space Museum, http://www.nasm.si.edu/. URL consultato il 26 gennaio 2013.
(EN) Catalinas and Cansos of the RCAF, su The History & Heritage of the Canadian Air Force, http://www.rcaf.com. URL consultato il 26 gennaio 2013.
(EN, FR) Consolidated PBY-5A Canso A, su Canada Aviation and Space Museum – Musée de l'aviation et de l'espace du Canada, http://www.aviation.technomuses.ca/. URL consultato il 26 gennaio 2012 (archiviato dall'url originale il 10 gennaio 2011).
(EN) ADF Serials - RAAF A24 Consolidated PBY Catalina, su Australian Military Aircraft Serials and Aircraft History, http://www.adf-serials.com, 17 maggio 2008. URL consultato il 26 gennaio 2013.
(EN) New Zealand Serials - Consolidated PBY-5, PB2B-1 Catalina, su Australian Military Aircraft Serials and Aircraft History, http://www.adf-serials.com, 1º aprile 2005. URL consultato il 26 gennaio 2013.
(EN) Consolidated PBY/Catalina Survivors List, su The Catalina Society, http://www.catalina.org.uk/. URL consultato il 9 febbraio 2013 (archiviato dall'url originale l'8 gennaio 2010).
(EN) The Catalinas, su Qantas, http://www.qantas.com.au/qantas.com/. URL consultato l'11 febbraio 2013.
(EN) Consolidated PBY-5A Catalina, su Aviation Safety Network, https://aviation-safety.net/index.php. URL consultato il 9 febbraio 2013.
(EN) The Catalina affair, su HistoricWings.com: A Magazine for Aviators, Pilots and Adventurers, http://fly.historicwings.com/, 13 giugno 2012. URL consultato il 14 febbraio 2013.
(FR) Gaëtan Pichon, Consolidated PBY Catalina, su avionslegendaires.net, http://www.avionslegendaires.net/index.php. URL consultato il 26 gennaio 2013.
(FR, EN) Consolidated PBY-5A/ PBY-6A Catalina, su French Fleet Air Arm, http://www.ffaa.net/. URL consultato il 13 febbraio 2013.
(NO, EN) Consolidated PBY-5A Catalina , su Norsk Luftfartsmuseum, http://luftfart.museum.no/. URL consultato il 13 febbraio 2013.
(PT) O Brasil na WWII: ‘Arará’, o Catalina que destruiu o U-199, su Poder Naval, http://www.naval.com.br. URL consultato l'11 febbraio 2013.
(RU) Consolidated PBY Catalina, su Уголок неба, http://www.airwar.ru. URL consultato il 26 gennaio 2013.
(RU) Поршневой двигатель М-62, su Уголок неба, http://www.airwar.ru. URL consultato il 19 marzo 2013.
(RU) PBY Catalina, su Авиация Второй мировой, http://www.airpages.ru. URL consultato il 26 gennaio 2013.
(EN) Consolidated PBY Catalina, su Cybermodeler Online, http://www.cybermodeler.com, 14 maggio 2012. URL consultato il 26 gennaio 2013.
(EN) Randy Lutz, Consolidated PBY-5 Catalina by Randy Lutz (Revell-Monogram 1/48), su HyperScale - An Online Magazine for Aircraft and Armour Modellers, http://www.hyperscale.com/, 17 marzo 2004. URL consultato il 26 gennaio 2013.
Nel novembre del 2003 ha vinto l'elefante bianco per l'autentica prestazione che ha dato nel ruolo di  Martin Taschenbier nel film Sams in Gefahr.

La contea autonoma Dong di Yuping (玉屏侗族自治县S, Yùpíng dòngzú ZìzhìxiànP) è una contea della Cina, situata nella provincia del Guizhou e amministrata dalla prefettura di Tongren.

La contea delle Isole Tiwi è una delle 16 Local Government Areas che si trovano nel Territorio del Nord, in Australia. Essa si estende su di una superficie di 7.500 chilometri quadrati ed ha una popolazione di 2.525 abitanti. La sede del consiglio si trova a Darwin, al di fuori dei confini della contea.

La contea di Bryan (in inglese Bryan County ) è una contea dello Stato della Georgia, negli Stati Uniti. La popolazione al censimento del 2000 era di 23 417 abitanti. Il capoluogo di contea è Pembroke.

La contea di McKean (in inglese McKean County) è una contea dello Stato della Pennsylvania, negli Stati Uniti. La popolazione al censimento del 2000 era di 45.936 abitanti. Il capoluogo di contea è Smethport.
(EN) Contea di McKean, su Enciclopedia Britannica, Encyclopædia Britannica, Inc. 

La contea di Yongfu (永福县S, Yǒngfú XiànP) è una contea della Cina, situata nella regione autonoma di Guangxi e amministrata dalla prefettura di Guilin.

Le contee tradizionali sono le circa quaranta antiche suddivisioni dell'Inghilterra. Sono anche note come contee storiche, o ancora come contee antiche o geografiche.
Sono state utilizzate come divisioni geografiche e amministrative per diversi secoli, fino alla loro abolizione con una serie di atti del Parlamento, culminati nel Local Government Act del 1888.
L'instaurarsi della suddivisione viene fatta risalire al XII secolo, sebbene alcuni confini fossero definiti già da epoche più antiche, utilizzando le divisioni territoriali sassoni e celtiche, mentre altre delimitazioni assunsero la forma con cui oggi le conosciamo in epoca relativamente tarda, a volte nel XVI secolo, in particolare per il Galles e la Scozia.
La definizione informale di "contee tradizionali" non si riferisce ad una suddivisione ufficiale di un preciso momento storico, sebbene sia più di frequente utilizzata in relazione alle contee esistenti tra il momento dell'annessione del Galles all'Inghilterra, con la serie di provvedimenti conosciuta come Laws in Wales Acts (1535-1542), e la creazione delle contee amministrative del Local Government Act del 1888 per l'Inghilterra e il Galles.
Dopo la riforma del 1888 non vennero più utilizzate come suddivisioni geografiche ufficiali e furono sostituite dalle contee cerimoniali o dalle contee amministrative. Le "contee postali", che ne riprendevano largamente l'organizzazione, furono utilizzate dall'amministrazione postale fino al 1996. Esistono svariate associazioni che promuovono l'uso delle contee tradizionali. Gli esperti di genealogia e storia locale tendono a seguire i nomi usati all'epoca dei fatti studiati.
La pianta omette tutte le parti distaccate, ad eccezione del Furness, parte del Lancashire a sud del Cumberland e del Westmorland.
Il Monmouthshire era in precedenza considerato una contea dell'Inghilterra, mentre ora si ritiene generalmente che faccia parte delle contee tradizionali del Galles.
Le contee che prendono il nome di una città hanno spesso la denominazione ufficiale di "contea di", seguita dal nome della città stessa: ad esempio ci si può riferire allo "Yorkshire" come "contea di York".
L'uso moderno prevede il suffisso -shire solo per le contee che hanno preso nome da una città, ovvero per quelle che altrimenti avrebbero nomi monosillabici. In passato erano tuttavia frequentemente utilizzati anche nomi come "Devonshire", "Dorsetshire" e "Somersetshire". Tuttora esiste un "duca del Devonshire", la cui denominazione corretta non è "duca del Devon".
La denominazione di "Kentshire" non è stata mai utilizzata, poiché il Kent era stato un antico regno degli Juti e prima ancora un regno britanno chiamato Ceint dalla tribù dei Cantiaci.
Il nome della contea di Durham è anomalo: la forma che ci si sarebbe aspettati, "Durhamshire", non è mai stata utilizzata e tale anomalia è attribuita al suo stato di contea palatina, retta dal vescovo di Durham.
Esistono abbreviazioni di uso comune per molti dei nomi delle contee storiche: nella maggior parte dei casi consistono in semplici troncamenti con l'aggiunta di una "s" finale, come nel caso di "Berks" per il Berkshire e "Bucks" per il Buckinghamshire. Altre abbreviazioni sono meno ovvie, come "Salop" per il Shropshire, "Oxon" per l'Oxfordshire, "Hants" per l'Hampshire e "Northants" per il Northamptonshire.
Le contee tradizionali si accrebbero per secoli e hanno differenti età e origini. Nell'Inghilterra meridionale erano le suddivisioni del Wessex e in molte aree rappresentavano regni annessi che in origine erano stati indipendenti, come il Kent, in origine regno del Kent. Solo una contea della costa meridionale dell'Inghilterra ha nel nome il suffisso -shire, l'Hampshire, che ha preso il nome dall'antica città di "Hampton", oggi Southampton.
Quando il Wessex conquistò la Mercia nel IX e X secolo, suddivise i territori acquisiti in diversi shires, che di solito presero il nome della città principale (la county town o "città della contea"), aggiungendovi il suffisso -shire, come nel caso del Northamptonshire e del Warwickshire. In diversi casi gli originali nomi furono in seguito abbreviati: per esempio il Cheshire era in origine denominato "Chestershire".
Anche gran parte del regno di Northumbria fu suddiviso in shires, tra le quali le contee più note sono l'Hallamshire e il Cravenshire. I Normanni non utilizzarono tuttavia queste suddivisioni e pertanto esse non sono in genere incluse tra le contee tradizionali.
Dopo la conquista normanna del 1066 e le campagne condotte nel nord del regno da Guglielmo il Conquistatore nel 1069-1070, la gran parte del settentrione del paese restò spopolata e al tempo del Domesday Book (la registrazione del censimento dei territori inglesi, organizzato subito dopo la conquista e completato nel 1086) l'Inghilterra settentrionale era occupata dal Cheshire e dallo Yorkshire, mentre per i territori a nord est, che più tardi sarebbero entrati a far parte della contea di Durham e del Northumberland, non sono ricordate suddivisioni.
Il Cumberland, il Westmorland, il Lancashire, la contea di Durham e il Northumberland erano già istituiti nel XII secolo (e in particolare la creazione del Lancashire può essere fissata al 1182. Una parte dei domini del vescovo di Durham, l'Hexhamshire fu separata e considerata una contea distinta fino al 1572.
I confini tra Inghilterra e Galles non furono fissati che con le Laws in Wales Acts nel 1535 nella forma attuale, mentre nel Domesday Book alcuni dei confini delle contee inglesi comprendevano parti di quello che sarebbe divenuto il Galles: Monmouth, ad esempio era compresa nell'Herefordshire e l'antica città di Ludlow, oggi nel Shropshire, faceva parte dell'Herefordshire.
Lo Yorkshire, erede del regno di York, al tempo del Domesday Book era considerato comprendere la parte settentrionale del Lancashire, il Cumberland, e il Westmorland.
Il Lincolnshire, erede del regno di Lindsey, occupò i territori di Kesteven e Holland, ma la città di Stamford che vi era compresa fu l'unico borgo dell'antico che non divenne "città della contea": l'esistenza di uno "Stamfordshire" fu probabilmente esclusa dalla posizione della città all'estremo margine del territorio che le era associato, al confine con il Rutland immediatamente ad ovest e a nord
Lo stesso Rutland fu un territorio anomalo o soke, associato al Nottinghamshire, che in seguito venne considerato la più piccola delle contee.
Alcune delle contee tradizionali presentano ulteriori suddivisioni, tra cui le più importanti sono i tre ridings dello Yorkshire (East Riding, West Riding e North Riding). A causa della notevole ampiezza di questa contea, i suoi ridings vennero in uso come termini geografici in modo indipendente dalla loro originale ruolo di suddivisione amministrativa.
La seconda contea per ampiezza, il Lincolnshire, è ugualmente suddivisa amministrativamente nelle tre "parti storiche" del Lindsey, dell'Holland e del Kesteven.
Il Kent e il Sussex sono entrambi suddivisi in una parte orientale e in una occidentale (rispettivamente East Kent e West Kent, East Sussex e West Sussex).
Diverse contee comprendevano al loro interno territori con giurisdizioni distinte, amministrati separatamente (stokes): il Cambridgeshire comprendeva ad esempio l'isola di Ely, e il Northamptonshire la "giurisdizione di Peterborough" (Soke of Peterborough). Queste suddivisioni erano utilizzate da istituzioni come quelle delle corti periodiche istituite in ciascuna contea (Quarter Sessions courts) e furono mantenute nella successiva suddivisione delle contee amministrative.
Esistettero anche suddivisioni più piccole e molte contee inglesi erano tradizionalmente suddivise in hundreds, ossia territori sufficienti a sostenere un centinaio di famiglie, secondo un antico costume germanico descritto da Tacito con il nome di centeni, e che altrove si riferiva al territorio che poteva fornire un centinaio di uomini in armi. Nel Nottinghamshire, nello Yorkshire e nel Lincolnshire le medesime suddivisioni presero il nome di wapentakes e nella contea di Durham, nel Cumberland e nel Westmorland quello di wards.
Il Kent e il Sussex ebbero anche suddivisioni di livello intermedio tra la loro tripartizione principale e i loro hundreds, conosciute come lathes nel Kent e rapes nel Sussex.
A loro volta gli hundreds o i loro equivalenti, erano suddivisi in tithings e in parrocchie (parishes), sia cittadine, sia legate ad un castello.
Esistono almeno due tipi di confini di contea, proposti come i veri e autentici confini tradizionali. La disputa riguarda l'accettazione o meno delle modifiche apportate da un atto parlamentare del 1844, con il quale venivano abolite le numerose enclave costituite da porzioni di una contea all'interno di un'altra, modifiche che taluni considerano un mero fatto di convenienza amministrativa.
Le enclave più significative che furono oggetto della modifica erano quelle dell'Islandshire, del Bedlingtonshire e del Norhamshire, che appartenevano alla contea di Durham e furono incorporate nel Northumberland. La maggior parte delle altre enclave aveva dimensioni minime, ma comprendeva persino una parte distaccata della contea gallese del Monmouthshire (Welsh Bicknor) che risultava compresa nella contea inglese dell'Herefordshire, creata nel 1651.
Tra le enclave che non furono interessate dal riordino amministrativo del 1844 ci furono la parte del Derbyshire intorno a Donisthorpe, geograficamente all'interno del Leicestershire, e la maggior parte delle maggiori enclave del Worcestershire, compresa la città di Dudley, collocata geograficamente nello Staffordshire. Inoltre, il Furness parte del Lancashire rimase separata dalla contea di appartenenza da una stretta striscia di territorio del Westmorland, pur restando accessibile attraverso le dune costiere della baia di Morecambe.
Alcune città sono storicamente divise tra due diverse contee, come Newmarket, Royston, Stamford, Tamworth e Todmorden, e in alcuni casi il confine di contea è tracciato proprio al centro della via principale. Per la città di Todmorden, il confine tra Lancashire e Yorkshire è detto correre al centro del municipio.
Nel XX secolo diverse riforme delle amministrazioni locali resero l'uso dei nomi delle contee piuttosto confuso.
Quando nel 1888 vennero istituiti per la prima volta i consigli di contea, essi riguardavano solo le nuove entità amministrative appena create, le contee amministrative, alle quali ci si riferiva con il termine di "contea" e che dovevano essere utilizzate "per ogni proposito": retrospettivamente possono essere considerate all'origine delle attuali contee cerimoniali. Tali contee sono quelle mostrate nelle piante della prima metà del XX secolo e rimpiazzarono in genere le contee tradizionali.
Nel 1974 fu intrapresa una riforma delle amministrazioni locali (Local Government Act del 1972), con la quale furono abolite le contee amministrative, sostituite dalle "contee metropolitane" e dalle "contee non metropolitane". Diverse contee amministrative, come il Cumberland, l'Herefordshire, il Rutland, il Westmorland e il Worcestershire scomparvero dalla mappa amministrativa ufficiale (seguendo l'Huntingdonshire e il Middlesex che erano allo stesso modo scomparsi nel 1965). Contemporaneamente furono creare nuove entità, come la contea di Avon, la contea di Cleveland, la Cumbria e l'Humberside che si aggiunsero alle sei nuove contee metropolitane.
L'atto del 1972 lasciò lo status legale delle contee tradizionali non definito: non si esprimeva sulle parti dell'atto del 1888 che riguardavano le contee tradizionali e riferiva la denominazione di contee alle "contee amministrative" e, tuttavia, non aboliva formalmente le "contee antiche e geografiche". Si obiettò inoltre che le contee tradizionali non potevano essere soppresse per mezzo di un atto parlamentare, visto che la maggior parte di esse non erano state istituite da atti parlamentari o editti reali. Su tali basi i sostenitori delle contee tradizionali ritengono che esse siano tuttora esistenti e lo stesso governo aveva affermato a suo tempo che i confini tradizionali tra le contee non erano interessati dalle riforme del 1974.
Molti accettarono comunque i cambiamenti, ma l'uso è rimasto tra i privati: per esempio il cricket di contea è tuttora basato sulle contee tradizionali. Allo stesso modo le contee tradizionali sono alla base delle suddivisioni per la registrazione dei dati biologici, con l'aggiunta di un ulteriore suddivisione per area: ciò rende più facile effettuare paragoni in merito alla biodiversità di diverse parti dell'Inghilterra attraverso il tempo.
Le Poste britanniche si adattarono al rispetto della riforma, con le due significative eccezioni della Greater London e della Greater Manchester, dove i sobborghi sono definiti sulla base della suddivisione tradizionale, sia a Manchester che per aree della città di Londra esterne al suo distretto postale.
Le contee metropolitane hanno avuto spesso nomi generici, come Merseyside o Tyne and Wear, che entrarono rapidamente in uso. A partire dal 2000 le Poste, hanno eliminato le contee postali dal proprio data-base, e hanno creato un archivio separato che elenca le contee postali e amministrative e le precedenti contee postali per ogni indirizzo del Regno Unito.
Notevoli contestazioni produsse l'incorporazione amministrativa di parti dello Yorkshire nella Cumbria, nel Lancashire, nella Greater Manchester, nell'Humberside, nel Cleveland e nella contea di Durham. In seguito alcune di tali aree sono state ripristinate nella loro condizione originaria per propositi cerimoniali.
A parte i casi di divisioni storiche, come quelle di Newmarket, Stamford e Tamworth, numerose città si sono recentemente espanse oltrepassando i confini con una vicina contea, di frequente oltrepassando un fiume. Casi simili sono le città di Banbury, Birmingham, Bristol, Burton-upon-Trent, Great Yarmouth, Leighton Buzzard, Londra, Manchester, Market Harborough, Peterborough, Reading, Redditch, Saint Neots, Swadlincote, Tadley e Wisbech.
Sebbene Oxford sorga sulla riva del Tamigi, tradizionale confine tra Oxfordshire e Berkshire, la linea di confine storica si incurva in corrispondenza della città, in modo da includere la parte occidentale oltre il fiume nella contea dell'Oxfordshire insieme al resto della città.
Le aree istituite come conurbazioni tendono ad oltrepassare i confini delle contee tradizionali, come nel caso di Bournemouth/Poole/Christchurch (nell Dorset e nello Hampshire): l'annessione nel 1974 di Bournemouth and Christchurch nella contea amministrativa del Dorset è tuttavia il mutamento di confine più largamente accettato. Altri casi sono rappresentati dall'area metropolitana di Manchester (contee dello Cheshire e del Lancashire), da Merseyside (nuovamente Cheshire e Lancashire), Teesside (Yorkshire and contea di Durham), Tyneside (contea di Durham e Northumberland) e West Midland (Staffordshire, Warwickshire and Worcestershire).
La stessa "Grande Londra si estende in cinque delle contee tradizionali (Essex, Hertfordshire, Kent, Middlesex, Surrey) e l'area urbana della città è inserita nel Buckinghamshire e nel Berkshire.
Il movimento che sostiene le contee tradizionali è costituito in una organizzazione nazionale (Association of British Counties) insieme a vari affiliati regionali. I suoi principali obiettivi sono:
ristabilire la terminologia esistente in epoca precedente alla riforma del 1974 di contea amministrativa, oggi sostituita dal più generico termine di "contea";

La pillola anticoncezionale o pillola contraccettiva è un farmaco contraccettivo ormonale. Si tratta del metodo contraccettivo reversibile con la più alta percentuale di efficacia.
La pillola contraccettiva agisce grazie alla combinazione di piccole quantità di un estrogeno (generalmente etinilestradiolo) e di un progestinico. L'assunzione quotidiana di questi due ormoni inibisce gli eventi ormonali che inducono l'ovulazione.
Il meccanismo dell'ovulazione è controllato da un complesso sistema ormonale a tre livelli: nel sistema nervoso centrale l'ipotalamo produce, con una modalità pulsatoria, un ormone detto GnRH (ormone di rilascio delle gonadotropine); questo agisce sull'ipofisi anteriore inducendo la produzione di due ormoni, detti FSH (ormone follicolo-stimolante) e LH (ormone luteinizzante), che agiscono sull'ovaio determinando gli eventi che portano alla maturazione del follicolo e all'ovulazione.
All'inizio del ciclo mestruale, nella fase follicolare, i livelli di FSH aumentano, favorendo lo sviluppo del follicolo ovarico e stimolando la produzione di estrogeni nell'ovaio. Già verso il termine della fase follicolare i livelli di FSH prodotto iniziano a diminuire, mentre aumentano quelli dell'LH: quest'ultimo raggiunge un picco intorno al 14º giorno del ciclo, provocando l'ovulazione.
La secrezione degli ormoni FSH e LH nell'ipofisi è soggetta ad un meccanismo di controllo da parte dell'estradiolo prodotto dall'ovaio: infatti ad un aumento della produzione di estradiolo corrisponde una riduzione nella secrezione di FSH e LH, probabilmente dovuta ad una ridotta sensibilità delle cellule ipofisarie all'ormone stimolante (GnRH). Questo meccanismo di controllo è detto feedback negativo. Anche il progesterone prodotto dall'ovaio inibisce il rilascio di LH.
L'estrogeno ed il progestinico contenuti nella pillola, simulando gli ormoni naturali, sfruttano il feedback negativo, portando così ad una ridotta secrezione di FSH e soprattutto di LH da parte dell'ipofisi. La riduzione dei livelli plasmatici di FSH inibisce lo sviluppo del follicolo, impedendo così il normale aumento dei livelli di estradiolo. Il feedback negativo del progestinico impedisce il picco di LH a metà ciclo: questo fatto, insieme all'arresto dello sviluppo follicolare, previene l'ovulazione.
Oltre a sopprimere l'ovulazione, la pillola è causa di meccanismi contraccettivi accessori che ne aumentano la sicurezza: provoca infatti l'ispessimento della mucosa cervicale, rendendo così difficoltoso il passaggio degli spermatozoi attraverso la cervice.
Alcuni scienziati sostengono che le possibilità di ovulazione durante l'assunzione della pillola anticoncezionale siano molto ridotte. Da questo concludono che è improbabile che le modifiche all'endometrio possano giocare un ruolo rilevante nell'efficacia del farmaco. Altri presentano analisi più complesse per smentire la sussistenza di questi effetti, mentre altri scienziati ancora sostengono che i dati di cui si dispone confermino tali meccanismi.
Esistono diversi tipi di pillola, classificabili in base al contenuto ormonale (progestinico e/o estrogeno) e, nel caso di un'associazione estro-progestinica (estrogeno + progestinico, la più frequente), in base al dosaggio delle due sostanze. Tale dosaggio può essere fisso per l'intero ciclo (in tal caso tutte le compresse contenute nella confezione avranno identica composizione) oppure variare di settimana in settimana. Nel primo caso si parla di associazione monofasica; diversamente si possono avere associazioni bifasiche (un dosaggio per i giorni da 1 a 10 e un altro per i giorni da 11 a 21) o trifasiche (tre dosaggi diversi nel corso dei 21 giorni di terapia).
Le pillole contraccettive che hanno come principio attivo l'associazione estro-progestinica sono detti anche COC (Combined oral contraceptive), le pillole contraccettive che hanno come principio attivo il solo progestinico (pillola progestinica) sono dette anche POP (Progestin-Only Pill).
In ogni caso, dopo 21 giorni di assunzione (in alcuni casi - es. pillola Minesse - dopo 24), la pillola estroprogestinica viene sospesa (o a volte sostituita con placebo) per 7 giorni (4 per le pillole da 24 giorni). Durante questo intervallo dovrebbe manifestarsi il cosiddetto "sanguinamento da sospensione", simile ad una mestruazione. Terminati i 7 (o 4) giorni, l'assunzione della pillola riprende per un nuovo ciclo.
Gli ormoni come possibilità anticoncezionale furono proposti in medicina per la prima volta nel 1931 dal ginecologo austriaco Haberlandt, ma l'idea fu completamente ignorata. Soltanto nel 1958 biologi (Garcia, Rock e Pincus) sperimentarono con successo la prima pillola che fu commercializzata negli USA due anni dopo, con il nome di Enovid (composizione: 150 mcg di mestranolo e 9,85 mg di noretinodrel). In Europa la pillola arrivò nel 1961 sotto un altro nome e un'altra composizione: Anovlar (5 mg di etinil-estradiolo e 4 mg di noretisterone acetato).
Oggi è utilizzata da più di 100 milioni di donne nel mondo. L'utilizzo varia molto in base all'età, all'educazione, allo stato civile, alle tradizioni culturali ed alla nazione di appartenenza: un quarto delle donne tra i 16 e i 49 anni nel Regno Unito usa correntemente la pillola, mentre in Giappone ne fa uso solo l'1%. Secondo i dati delle Nazioni Unite, nei paesi sviluppati la prevalenza d'uso è di circa il 18% delle donne, rispetto ad un 7% delle donne nei paesi in via di sviluppo.
In Italia il 16,2% delle donne tra i 15 e i 44 anni utilizza la pillola (14º posto in Europa, davanti solo a Spagna, Slovacchia, Polonia e Grecia).
Il maggiore uso della pillola in Italia è in Sardegna, dove il 30,3% delle donne la utilizza
La pillola anticoncezionale non è utilizzata ai soli fini contraccettivi; può infatti essere prescritta per il trattamento di alcune patologie, come la sindrome dell'ovaio policistico, l'endometriosi, l'adenomiosi, l'anemia causata dalle mestruazioni, e le mestruazioni dolorose (dismenorrea). Inoltre, i contraccettivi orali spesso sono prescritti per curare forme di acne lievi o moderate.
La pillola può anche indurre le mestruazioni a intervalli regolari nelle donne disturbate da cicli mestruali irregolari e da alcune patologie caratterizzate da sanguinamento uterino disfunzionale.
regolarizzando e modulando il ciclo ovarico riduce la dismenorrea e il dolore pelvico;
riduce la perdita di sangue mestruale e per questo può essere usata nella terapia dell'anemia ferrocarenziale associata alla menorragia;
riduzione degli episodi acuti di malattia infiammatoria pelvica, con conseguente riduzione del rischio globale di infertilità;
le recenti formulazioni con progestinici con proprietà anti-androgenizzanti possono essere utilizzati per ridurre acne e irsutismo;
significativa diminuzione del rischio relativo di sviluppare carcinoma dell'ovaio; l'effetto protettivo è proporzionalmente presente anche a lungo termine (20-30 anni) dopo la cessazione dell'assunzione (si calcola che la diffusione dei contraccettivi orali abbia evitato 200.000 casi di tumore ovarico e 100.000 decessi, riducendone l'incidenza in percentuali variabili tra il 38% e l'80%)
significativa diminuzione del rischio relativo di sviluppare carcinoma dell'endometrio (fino a circa il 50% in meno di incidenza rispetto alle donne che non usano contraccettivi orali; effetto che persiste a lungo termine per 10-20 anni dopo la cessazione dell'assunzione, ed è maggiore per un uso più prolungato degli stessi)
diminuzione del rischio relativo di sviluppare tumori del colon o del retto, e dei tumori del corpo uterino.
diminuzione del rischio di mortalità correlata a ischemia miocardica o altre patologie circolatorie.
protezione da patologie dell'apparato riproduttivo femminile. In particolare sono stati dimostrati per i contraccettivi orali effetti benefici nelle donne affette da endometriosi sintomatica e adenomiosi; anche i disturbi mestruali come dolore e perdite ematiche eccessive possono essere alleviati dall'uso della pillola.
deve essere assunta con regolarità e precisione, altrimenti la sua efficacia anticoncezionale viene persa;
l'uso della pillola può favorire o peggiorare (in persone predisposte) ipertensione e malattie cardiocircolatorie, le nuove formulazioni hanno però un dosaggio minore di estrogeni che diminuisce questo rischio rispetto alle vecchie pillole;
può dare alcuni effetti collaterali spiacevoli, soprattutto all'inizio dell'assunzione: fra questi, nausea, tensione mammaria (sovente leggera, correggibile adottando pillole con clima estrogenico minore), sensazione di gonfiore, lieve aumento di peso (comunque contrastabile assumendo pillole contenenti particolari progestinici come il drospirenone), leggere perdite di sangue al di fuori delle mestruazioni, prive di qualsiasi significato patologico e spesso associate con irregolarità di assunzione, depressione, calo della libido;
pillole con elevato tenore estrogenico possono aumentare la frequenza degli episodi emicranici;
particolari agenti progestinici con azione androgenizzante (raramente utilizzati), possono peggiorare od indurre seborrea ed acne;
interferisce con alcuni farmaci, come antibiotici e antivirali, che possono ridurne l'efficacia.
la sua funzione è anticoncezionale, e non di protezione dalle malattie sessualmente trasmissibili, il cui contagio può essere scongiurato solamente con l'uso del preservativo.
In passato, alcuni studi evidenziarono un aumento del rischio relativo di contrarre cancro al seno, all'utero e alle ovaie in donne che assumevano estrogeni, rischio che era proporzionale alla durata del trattamento, altri studi relativi all'uso della pillola con le vecchie formulazioni ad alto contenuto di estrogeni, avevano evidenziato un modesto e transitorio (dopo l'uso) aumento del rischio relativo di sviluppare un carcinoma della mammella. Tale minima differenza nel rischio relativo, rispetto alle donne che non usavano la pillola, riguardava soprattutto le donne che avevano iniziato ad assumere la pillola ad alto contenuto di estrogeni prima dei 20 anni di età, ed inoltre diminuiva dopo la sospensione del farmaco, fino a divenire nulla dopo 10 anni dalla sospensione dello stesso. L'uso della pillola ad alto contenuto di estrogeni aveva comunque un'influenza trascurabile sull'incidenza complessiva di questo tipo di tumore nelle donne (stimabile in circa 0,5 casi su 10.000).. Studi più recenti, relativi anche alle formulazioni più recenti a ridotto contenuto di estrogeni, hanno invece evidenziato come siano rilevabili solo modesti e non significativi incrementi dell'incidenza di tumore mammario associato all'uso dei contraccettivi orali.
Recenti dati di letteratura indicano che il rischio di sviluppare il cancro è ridotto del 12% nelle utilizzatrici dei COC (contraccettivi ormonali combinati) ( RR 0,88%, 95% CI 0.83-0.94). ciò significa che ogni anno, su 2200 utilizzatrici, una donna in meno eviterà di sviluppare il cancro. Infatti i COC riducono significativamente il rischio di cancro dell'endometrio e dell'ovaio; per il cancro della mammella invece non vi sono differenze rispetto a donne che non utilizzano la pillola. L'unico reale rischio aumentato è quello per il carcinoma della cervice uterina: si stima infatti un lieve aumento (+38casi / 100.000 donne, ogni anno) nelle donne che utilizzano i COC per più di 8 anni. Il rischio è comunque minimo, poiché i programmi di screening per il carcinoma della cervice (pap test) permettono di identificare immediatamente alterazioni displastiche prima che progrediscano a cancro. (Bolis, manuale di ginecologia e ostetricia, pg. 93)
La pillola è stata dapprima approvata per uso contraccettivo negli Stati Uniti d'America nel 1960, ed in seguito è divenuta molto popolare.
Dopo la sua introduzione, la pillola anticoncezionale ebbe un grande impatto sociale. In primo luogo, era molto più efficace di qualsiasi precedente metodo di controllo delle nascite, dando alle donne il controllo sulla propria fertilità. L'utilizzo non richiedeva particolari accorgimenti al momento dell'attività sessuale che potessero interferirne con la spontaneità o le sensazioni. Questa combinazione di fattori rese la pillola immensamente popolare in pochi anni dalla sua introduzione.
Poiché la pillola era così efficace, e presto fu anche così diffusa, in breve tempo si sollevò il dibattito attorno alla morale e alle conseguenze per la salute del sesso pre-matrimoniale e della promiscuità. Mai prima di allora l'attività sessuale e la riproduzione furono così separate. Per una coppia che usava la pillola, copulare divenne puramente una espressione di amore, o un modo per cercare il piacere fisico, o entrambi; ma non significava più riprodursi. Mentre questo era vero anche per i precedenti contraccettivi, la loro relativa alta fallibilità e la loro scarsa diffusione mancarono di enfatizzare questa distinzione così chiaramente come fece la pillola. La diffusione di un contraccettivo orale portò molte figure religiose e istituzioni a dibattere attorno al tema della sessualità e della relazione con la procreazione. La Chiesa cattolica in particolare rienfatizzò l'insegnamento tradizionale cattolico circa il controllo delle nascite e nel 1968 papa Paolo VI pubblicò l'enciclica Humanae Vitae. L'enciclica reiterò l'insegnamento tradizionale cattolico secondo il quale la contraccezione artificiale distorcerebbe la natura e gli obiettivi del sesso.
Nella stessa enciclica è però ribadita la liceità dell'utilizzo della pillola anticoncezionale, come di ogni farmaco che abbia questo effetto, se usata per il trattamento di patologie, quindi considerando l'effetto anticoncezionale solo come collaterale.
Nonostante ciò il 10 marzo 1971 in Italia la Corte Costituzionale abroga l'articolo 553 del codice penale che vieta la produzione, il commercio e la pubblicità degli anticoncezionali; grazie soprattutto alla battaglia condotta dall'Associazione italiana per l'educazione demografica (AIED) la pillola non è più clandestina.
Allo stesso tempo, la società stava cominciando a prendere coscienza dell'impatto della pillola sui tradizionali ruoli di genere; secondo studi di economia politica, la diffusione della pillola ebbe effetti significativi sulla rimodulazione dei rapporti socio-economici di genere, aumentando in breve tempo ed maniera strutturale il numero di donne che, tramite scelte più autonome relative alla propria vita famigliare, potevano raggiungere livelli più elevati di studio e di carriera.
Negli anni ottanta e novanta, nuovi studi e una progressiva riduzione del contenuto ormonale delle pillole contraccettive in commercio (ne esistono diverse tipologie, con differenti indicazioni di utilizzo ed effetti collaterali variamente significativi), scongiurarono le principali preoccupazioni per la salute della donna sollevate negli anni precedenti.
Oggi si ritiene l'utilizzo corretto della pillola come il più efficace metodo contraccettivo esistente, il cui uso può essere protratto anche molto a lungo senza rischi, se non per alcune particolari categorie di donne (quali quelle affette da malattie cardiovascolari), e con alcuni vantaggi in relazione alla significativa riduzione dell'incidenza di alcuni tipi di tumore.
Robert M. Berne, Matthew N. Levy, Bruce M. Koeppen, Bruce A. Stanton, Fisiologia, Milano, Ambrosiana, 2000, ISBN 978-88-08-18274-6.
 Bertram G. Katzung, Farmacologia generale e clinica, Padova, Piccin, 2006, ISBN 88-299-1804-0.
 Pillola anticoncezionale, su thes.bncf.firenze.sbn.it, Biblioteca Nazionale Centrale di Firenze. 

La Contrada della Tartuca è una delle diciassette suddivisioni storiche della città toscana di Siena.
Il Bando di Violante di Baviera (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni più che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il Bando relativo alla Nuova divisione dei confini delle Contrade, il territorio della Contrada della Tartuca è delimitato dalle seguenti vie e palazzi:
Il letterato Girolamo Gigli così riportò nel suo Diario Sanese, pubblicato postumo nel 1723:
L'ospizio di Santa Lucia ai giorni nostri non esiste più. La strada dell'Ellera corrisponde a quella che attualmente è via delle Cerchia; il termine Ellera identifica l'edera, pianta che cresceva lungo le mura altomedievali della via. L'attuale chiesa di Sant'Agostino (metà del XIII secolo) è stata più volte restaurata ed ampliata nel corso dei secoli; nel convento intitolato al santo sono ospitati il liceo classico "Enea Silvio Piccolomini" ed il convitto "Celso Tolomei".
Presso le case de Padri della Rosa hanno sede dal 1816 l'Accademia delle Scienze di Siena e il Museo di Storia della Scienza. Il convento che originariamente era dimora della congregazione monastica cattolica dei Frati Camaldolesi della Rosa, è stato trasformato in sede universitaria. La Porta Tufi (1325-1326) è uno degli accessi al centro storico di Siena: è attribuita all'architetto e scultore senese Agnolo di Ventura.
L'arco di Sant'Agostino fu porta della città fino al 1325; dal 1730 (anno del "Bando") divenne il varco di accesso all'attuale Prato di Sant'Agostino, cioè il piazzale alberato che costeggia la chiesa dedicata al santo. Via dei Maestri coincide con l'attuale via Tito Sarrocchi. La via delle Murella, la cui toponomastica fa riferimento alla dimensione modesta delle mura medievali della cerchia, è oggi denominata via Tommaso Pendola.
L'arco delle monache di Castelvecchio era l'arco del convento di Santa Margherita in Castelvecchio. Via di Castelvecchio ha conservato intatta la denominazione, così come la chiesa di San Pietro; via di Castelvecchino è oggi il vicolo di Castelvecchio. Porta all'Arco era in origine inclusa nella cerchia delle mura: si trovava tra l'attuale via Tommaso Pendola e via del Casato di Sopra; tuttavia essa non esisteva già più al momento della pubblicazione del "Bando" nel 1730.
Il territorio della Contrada della Tartuca, situato interamente all'interno del Terzo di Città, è delimitato dalle seguenti vie e piazze:
Onda: a est, lungo via San Pietro, via Sant'Agata e l'inizio via di Fontanella;
SedeLa sede della Contrada si trova presso la chiesa di Sant'Antonio da Padova in via Tommaso Pendola, già via delle Murella; è ubicata nel medesimo luogo dal 1684.OratorioLa chiesa della Contrada coincide con la sede; si tratta infatti dell'oratorio di Sant'Antonio da Padova, chiamato dai contradaioli oratorio di Sant'Antonio alle Murella, dedicato al santo patrono della Contrada, Antonio di Padova. La storia dell'oratorio risale alla seconda metà del XVII secolo, quando i contradaioli tartuchini acquistarono una vecchia casa di proprietà dei frati dell'Ordine di Sant'Agostino. Fu proprio sulle fondamenta di quella casa che venne costruita la nuova chiesa, in stile barocco. Del progetto e dei lavori di costruzione si occuparono quasi esclusivamente i contradaioli tartuchini: il progettista fu Niccolò Franchini, poi Priore della Tartuca; il figlio Jacomo fu l'architetto; Giovan Antonio Mazzuoli fu lo scultore che realizzò l'altare maggiore; dei vari lavori di costruzione, muratura, stucco, si occuparono i contradaioli stessi. La prima festa dedicata al patrono della Contrada venne celebrata nella chiesa già nel 1682. La "Festa Titolare" della Contrada della Tartuca viene celebrata annualmente il 13 giugno, giorno nel quale si ricorda appunto sant'Antonio.
MuseoIl complesso museale della Contrada si trova annesso all'Oratorio in via Tommaso Pendola. Il museo è suddiviso in tre sezioni: il "Museo degli arredi sacri", che conserva le suppellettili sacre appartenenti alla chiesa; il "Museo del costume" e il "Museo del Palio". Nella sezione dedicata alle vittorie sono conservati i drappelloni conquistati dalla Contrada; in quella dedicata al costume, sono conservate le monture (cioè i costumi storici d'ispirazione risorgimentale) indossate dai figuranti nel corteo storico. Qui sono conservati anche i masgalani, tra i quali uno in argento cesellato e sbalzato datato 1676, raffigurante il Ratto di Europa.Fontanina battesimaleLa fontanina è datata 1951 ed è opera dello scultore Bruno Buracchini. Presso la fontanina avviene il "battesimo contradaiolo", analogamente a tutte le altre Contrade di Siena: un battesimo laico, che ha lo scopo di "sacralizzare" l'appartenenza perpetua alla propria Contrada. Ideatore del "battesimo" fu un celebre contradaiolo tartuchino: il giornalista e conduttore radiofonico Silvio Gigli.
Società di ContradaDenominata ufficialmente "Società di Mutuo Soccorso Castelsenio", ha sede in via Mattioli. Costituitasi ufficialmente nel 1887, lega il suo nome alla leggenda di Senio fondatore di Siena. Nata con l'intento di sostenere i più poveri e finanziare le spese legate al Palio, la Società si trovava originariamente in via Castelvecchio 25. Nel corso degli anni successivi la sede si spostò prima in Via dei Maestri 13 e poi al 30; la sede attuale è in piazzetta Silvio Gigli, lungo la via Mattioli. La "Società di Mutuo Soccorso Castelsenio" è l'unica tra le Società di Contrada a mantenere nella propria denominazione il riferimento al Mutuo Soccorso.StallaLa stalla dove viene accudito il cavallo nei giorni del Palio di Siena si trova presso il vicolo della Tartuca, al civico 9.
Sebbene non esista assoluta certezza sulle esatte origini storiche delle Contrade di Siena, si sa comunque che la Contrada della Tartuca nacque all'interno della cosiddetta "contrata di Castelvecchio", la parte più antica della città di Siena, di probabili origini etrusche.
È accertato che già nel Quattrocento e nel Cinquecento gli abitanti della zona di Castelvecchio erano soliti riunirsi per partecipare in Piazza del Campo alle "cacce dei tori" ed alle "bufalate", spettacoli antesignani del Palio di Siena corso con i cavalli. L'insegna della Contrada era di colore giallo e nero, e recava l'immagine di una tartaruga.
Pare che la Tartuca abbia avuto origine nel 1516, dall'unione delle Compagnie militari della "Porta all'Arco" e di "Sant'Agata". Tali Compagnie erano dei reparti della guardia civica, organizzati su base territoriale, e in ogni rione di Siena ne venne creata una. Erano una forma di corpo militare della Contrada, e ne facevano parte tutti i contradaioli maschi dai diciotto ai settanta anni. La prima fonte storica interna alla Contrada della Tartuca cita il 1516 come anno di origine:
Non esistono dei riscontri documentali in grado di confermare l'autenticità del resoconto, tuttavia appare confermato che la Contrada della Tartuca sia nata sicuramente prima della caduta della Repubblica di Siena (1555). Il nome della Tartuca compare per la prima volta in un documento ufficiale nel 1560, nel quale si chiede che:
La Contrada non risulta invece citata nell'originale di una lettera di tale "Cecchino Cartaio" del 15 agosto 1546, indirizzata a madonna Gentile Tantucci, nella quale è descritta minuziosamente una "caccia de' tori" disputatasi in Piazza del Campo; il riferimento alla Tartuca apparve in una ristampa della lettera nel 1582.
Le prime vere riunioni dei contradaioli tartuchini nel corso del Seicento avvenivano presso la chiesa di Contrada, che allora era la Chiesa delle Carceri di Sant'Ansano, dedicata ad Ansano di Siena Protettore della Contrada. La Tartuca cercò senza successo di acquistare la chiesa, di proprietà dell'"Opera del Duomo" di Siena; per questa ragione venne poi comprata una casa in via delle Murella, sulla quale venne costruito l'attuale oratorio dedicato ad Antonio di Padova, nuovo Protettore della Contrada.
A partire dal Tardo Medioevo le Contrade di Siena iniziarono a rivaleggiare nelle cacce dei tori, nelle bufalate, fino ad arrivare al vero e proprio Palio corso con i cavalli.
Da secoli, nel contesto del Palio, le Contrade intrattengono tra loro rapporti di amicizia, che comportano: scambi di visite e speciali onoranze, l'esposizione delle bandiere amiche nelle solennità, reciproci aiuti in particolari circostanze. Le Contrade alleate sono dette "aggregate". Allo stesso modo, quasi ogni Contrada ha un'avversaria, con la quale non intrattiene alcun rapporto: anzi, in occasione del Palio l'antagonismo e le rivalità sono esaltati ancora di più.
Attualmente le Contrade "aggregate" con la Tartuca sono quattro: Selva dal 1789; Leocorno dal 1815; Nicchio e Onda dal 1933.
Tuttavia la Tartuca, nel corso dei secoli, ha avuto altre Contrade "aggregate". L'Oca lo è stata tra il 1933 e il 1975; tornando ancora più indietro nel tempo, la Torre tra il 1689 ed il 1930. Con la Chiocciola, attuale unica rivale, ci fu addirittura un legame di alleanza a più riprese: dal 1689 al 1814, dal 1820 al 1840, e infine dal 1847 al 1906.
Uno dei legami di aggregazione più stretto ed efficace della storia del Palio di Siena fu il cosiddetto il "T.O.N.O.", dalle iniziali dei nomi delle quattro Contrade che lo componevano: Tartuca, Onda, Nicchio e Oca. Fu proprio questo nuovo patto di alleanza, insieme alla vittoria tartuchina nel Palio dell'Assunta del 1930, a causare lo scioglimento dell'alleanza plurisecolare con la Torre.
Il "T.O.N.O." mosse i suoi primi passi nel 1928, ma ebbe la sua definitiva consacrazione dopo il Palio di luglio del 1930, con la violenta rottura fra Onda e Torre. Già nel 1928 i tre drappelloni furono conquistati da Oca, Nicchio ed Onda, poi dal 1930 al 1934 il "T.O.N.O." lasciò alle altre Contrade solo le briciole. Infatti, solo nel luglio del 1931 e del 1934 a vincere furono Aquila e Civetta. Per il resto fu un dominio incontrastato delle quattro "aggregate": nel 1933 arrivò addirittura il "cappotto" della Tartuca, destinato a rimanere a lungo l'unico del Novecento. I risultati lusinghieri di questa alleanza lasciavano poco spazio ai dubbi: i meccanismi erano talmente consolidati da permettere alle dirigenze delle quattro Contrade di gestire gli accordi legati al Palio a proprio piacimento. Ma la fine dell'alleanza arrivò la sera del 16 agosto 1934, al termine del Palio.
Accadde che già dalla "tratta" emersero i primi problemi: infatti i due barberi favoriti Folco e Ruello furono esclusi, e ciò aumentò l'incertezza in maniera tale da non permettere agli strateghi del "T.O.N.O." di delineare una strategia precisa. Le quattro decisero comunque di puntare sull'Oca, la quale montava il fantino Meloncino, già vincitore in luglio, sul cavallo Wally. Nonostante questi accordi, qualcuno nel Nicchio, con in testa il fantino Pietrino, iniziò a credere nelle possibilità di successo dello sconosciuto cavallo Lampo. In ogni caso la dirigenza nicchiaiola preferì seguire una strategia che non aveva come obiettivo la vittoria, attenendosi agli accordi con il "T.O.N.O.". Pietrino si adeguò, non avendo alcuna intenzione di rinunciare ai soldi promessigli dall'Oca; ma alcuni contradaioli del Nicchio, vedendolo inizialmente fiducioso di Lampo, si convinsero che il fantino volesse tirare a vincere.
La carriera vide proprio Nicchio e Oca partire in testa: per quanto il cavallo del Nicchio parve nettamente superiore, Pietrino trattenne in maniera assai vistosa Lampo e all'ultima curva del Casato fece passare Meloncino e Wally, permettendo loro una comoda vittoria. I nicchiaioli, ormai certi della vittoria, reagirono in malo modo. Pietrino venne aggredito, in breve si scatenò una rissa furibonda con gli ocaioli, e di lì a poco l'alleanza tra le due contrade venne rotta, trasformandosi in una vera e propria rivalità che fece crollare anche il "T.O.N.O.".
Nonostante queste vicende, la Tartuca mantiene le alleanze con Onda e Nicchio, stipulate ufficialmente nel 1933. Nemmeno il rapporto di "aggregazione" con l'Oca si ruppe: il legame tra le due Contrade si sciolse però nel 1975. Accadde infatti che nel corso delle prove antecedenti il Palio del 17 agosto (precisamente alla quarta prova) la Chiocciola e l'Oca decisero di scambiarsi il fantino: Valente passò all'Oca, Aceto alla Chiocciola. Tanto bastò alla Tartuca per decidere di rompere l'alleanza.
L'unica rivale della Tartuca è la Chiocciola, la Contrada detta degli "affogasanti". La loro rivalità è una fra le più antiche e radicate della storia del Palio di Siena; ha la particolarità di essere stata interrotta e poi ripresa più volte nel corso dei secoli. Come per altre rivalità esistenti tra le Contrade, anche questa ha le sue radici nelle discussioni sui confini territoriali: ne sono conferma alcune testimonianze di scontri tra le due Contrade risalenti anche al periodo antecedente il 1652.
Ma l'episodio più eclatante avvenuto nel corso del XVII secolo è datato 1686, e si lega al Palio del 28 luglio vinto dalla Giraffa. Durante la fase dell'assegnazione dei cavalli (la "tratta") scoppiarono gravi incidenti tra i contradaioli di Chiocciola e Tartuca tantoché inizialmente le autorità cittadine vietarono alle due Contrade di partecipare al Palio, gravandole anche di una pena pecuniaria di 100 lire. Fu il cardinale Francesco Maria de' Medici a revocare la disposizione, per paura di ulteriori gravi incidenti, alla condizione che le comparse delle due Contrade entrassero in Piazza del Campo non armate, come invece era consuetudine in quel periodo.
Il rapporto conflittuale si risolse ufficialmente già tre anni dopo: infatti nel 1689 Tartuca, Chiocciola e Torre stipularono un accordo di alleanza, al quale cento anni dopo si aggiunse la Selva (alleata sia con la Chiocciola sia con la Tartuca). Il 13 giugno i due popoli celebrarono insieme il santo patrono della Tartuca Antonio di Padova; addirittura dopo il Palio del 16 agosto 1701, con Chiocciola prima e Tartuca seconda, comparse e Capitani delle due Contrade (più rappresentanti della Torre) si recarono presso la chiesa dell'Oca organizzatrice di quel Palio, per omaggiarla cantando un solenne Te Deum.
Durante il XVIII secolo le due Contrade mantennero fede all'alleanza; tutto mutò nel secolo successivo, a partire dal Palio dell'agosto 1814: quel giorno il fantino della Tartuca Niccolò Chiarini detto Caino, fu preso a nerbate e fermato per un giro dal fantino della Chiocciola, Giovanni Simoncini detto Belloccio. Da ciò scaturirono gravi disordini tra i contradaioli, con i tartuchini che arrivarono a dare fuoco allo stemma dell'ormai ex alleata Chiocciola. Il culmine delle tensioni si ebbe durante il Palio del 16 agosto 1820, quando i fantini delle due Contrade (Francesco Morelli detto Ferrino Maggiore della Tartuca, Adamo Bracali detto Il vecchio della Chiocciola) scesero da cavallo e si nerbarono per tutta la durata della corsa, finché non caddero esausti. La situazione di estrema tensione e la pressione delle autorità cittadine costrinsero le dirigenze delle due Contrade a trovare un accordo di alleanza, che venne sancito ufficialmente nell'ottobre 1820 con un banchetto di diciotto contradaioli, nove per ciascuna Contrada.
La calma durò per vent'anni: la rivalità fu ufficializzata nuovamente dopo il Palio del 16 agosto 1841. Quel giorno il fantino tartuchino Giuseppe Brandani detto Ghiozzo spinse giù da cavallo il celebre Gobbo Saragiolo della Chiocciola. Erano anni nei quali la Tartuca era fortemente osteggiata dalla popolazione per via dei suoi colori, troppo simili a quelli della Casa d'Asburgo. Nell'agosto 1856 il fantino del Drago Donato Partini detto Partino Minore, prese 25 lire per fermare la Tartuca, montata dal favorito Francesco Bianchini detto Campanino; nel luglio 1857 lo stesso Partino, questa volta nella Lupa, nerbò violentemente il fantino tartuchino Gaetano Bastianelli detto Gano di Catera, sotto compenso di 45 lire. In quegli anni invece la Chiocciola centrò ben sei vittorie in nove anni (tra il 1850 e il 1858).
I rapporti ufficiali tra Tartuca e Chiocciola furono altalenanti tra continue riconciliazioni e conflittualità. Ma dalla seconda metà dell'Ottocento la Chiocciola entrò in crisi: rimase infatti all'asciutto dal 1888 al 1911. Proprio nello stesso periodo ci fu una vera e propria ascesa della Tartuca, che trionfò in sei occasioni tra il 1889 e il 1910. Anche per queste ragioni i rapporti peggiorano pesantemente, nonostante la rivalità fosse stata sospesa ufficialmente nel 1866. Il 6 agosto 1891 venne stipulato un accordo di non belligeranza, che però ebbe scarso successo.
Il 1904 fu un anno particolarmente complicato per le due rivali. In luglio la Tartuca perse il Palio all'ultimo istante: Picino venne beffato in volata dal rivale Nappa della Pantera. In agosto lo stesso Picino cambiò clamorosamente contrada, passando alla rivale Chiocciola; il suo Palio durò poco: fu nerbato pesantemente da Zaraballe, fantino ingaggiato dalla Tartuca con il solo fine di impedire il successo della rivale. Il 16 agosto 1906, dopo la vittoria dell'Aquila, la Chiocciola divenne "nonna" e gli sfottò tartuchini contribuirono ad alimentare i contrasti tra le due Contrade. Dopo la vittoria tartuchina dell'agosto 1910, e i nuovi incidenti che seguirono, divenne ancora una volta ufficiale una rivalità che ormai era vissuta da entrambe le fazioni.
Nel 1915 ci fu l'ultimo tentativo di riappacificazione, non andato però a buon fine. Dopo la sospensione a causa delle vicende belliche, la rivalità tra Tartuca e Chiocciola riprese vitalità. Nell'agosto 1924 Picino diede avvio ad un periodo d'oro per la Chiocciola: seguirono infatti le vittorie di Cispa nell'agosto 1925 e 1926. La risposta della Tartuca non si fece attendere, e nel corso degli anni trenta dominò le sorti del Palio grazie all'alleanza con Oca, Nicchio e Onda: il già citato "T.O.N.O.".
Nell'agosto 1938, dopo lo scioglimento del "T.O.N.O.", la rivalità fra Chiocciola e Tartuca si arricchì di un nuovo capitolo: la Tartuca era ampiamente favorita grazie al fantino Ganascia sul cavallo Ruello, al contrario la Chiocciola si presentava con Tripolino sul modesto barbero Sansano. Contro ogni pronostico vinse la Chiocciola dopo dodici anni di astinenza; nella Tartuca si aprì una crisi nera: l'idolo Ganascia fu duramente contestato dai tartuchini, venendo accusato di aver fatto poco per impedire la vittoria della rivale. Si interruppe così il rapporto all'apparenza inscindibile tra il fantino e la contrada di Castelvecchio. Il 2 luglio 1949 la Tartuca era ancora tra le favorite, con Ciancone sul forte cavallo Piero. La Chiocciola si presentò al canape con Eletto Alessandri detto Bazza, sulla "brenna" Lirio. A sorpresa, come undici anni prima, fu la Chiocciola a vincere, beffando la favorita Tartuca.
Ma all'alternarsi di vittorie e periodi bui, tra le due rivali, la Tartuca rispose nel 1951 con Ciancone, dopo un digiuno di diciotto anni, bissando poi nel 1953 con Ranco. Nel 1957 il destino fu beffardo per la Tartuca: durante le prove si infortunò Il Biondo, fantino della Chiocciola, ed al suo posto la dirigenza scelse Vittorino, appena scartato dalla Tartuca (gli fu preferito Mezz'etto). Fu Vittorino a vincere, con il fantino tartuchino caduto da cavallo.
Nella seconda metà del Novecento anche i fantini contribuirono ad alimentare la rivalità tra Tartuca e Chiocciola. Negli anni sessanta iniziò infatti il duello fra due fantini quasi omonimi: Leonardo Viti detto Canapino e Antonio Trinetti detto Canapetta. Il primo esordì nella Chiocciola, correndo due volte nel 1960 e poi nel 1964, prima di passare alla rivale per la quale corse dieci volte; il secondo fu fantino della Tartuca in cinque occasioni, per poi correre nella rivale sette volte, con due vittorie.
Nel 1972 fu Aceto su Mirabella a vincere per la Tartuca, e quella sarà l'ultima vittoria della Contrada fino al 1991. Per la contrada di Castelvecchio iniziò un altro periodo di crisi, corrispondente ad uno eccezionale per la rivale Chiocciola: vittorie ad agosto 1975, luglio 1976, agosto 1982. Nel 1983 ci fu l'ennesimo scontro in Piazza tra le rivali: in agosto, durante le fasi della mossa, Ercolino correva per la Tartuca esclusivamente per ostacolare Bazzino della Chiocciola. Il fantino tartuchino non mollò mai il suo rivale, condizionandolo in maniera decisiva al punto da costringerlo a bloccarsi al canape, protestando vanamente a nerbo alzato. Mentre la Giraffa vinceva il Palio con Moretto, chiocciolini e tartuchini erano già scesi in pista per azzuffarsi. A causa del suo comportamento, Adolfo Manzi detto Ercolino fu squalificato per sei Palii.
Un altro anno critico nella storia della rivalità tra Tartuca e Chiocciola fu il 1991. Per il Palio del 2 luglio la Tartuca, senza vittorie da diciannove anni, era la favorita della vigilia grazie all'accoppiata Cianchino - Uberto. La Chiocciola, che all'ultimo momento preferì Falchino a Bastiano, correva con l'obiettivo di impedire la vittoria della rivale. Alla mossa la situazione fu paradossale, con il Nicchio di rincorsa che rimase fermo non vedendo mai la propria rivale Montone in difficoltà al canape, e con la Chiocciola ad ostacolare costantemente il corretto allineamento della Tartuca. Per queste ragioni il Palio venne rinviato al giorno successivo. Poco cambiò: il duello Cianchino-Falchino si fece subito aspro, con il fantino chiocciolino che obbligò il rivale ad una partenza difficoltosa nelle ultime posizioni. Cianchino iniziò però a recuperare posizioni, riuscendo a vincere superando Il Bufera della Lupa all'ultima curva di san Martino.
Nell'agosto 1997 la Tartuca replicò lo storico ostacolo messo in atto nel 1983 da Ercolino. Il protagonista fu Bucefalo, che aveva il compito di fermare il rivale Trecciolino. Nonostante la caduta al canape, Bucefalo mise in atto un'azione di disturbo in modo continuo e determinato. L'azione riuscì, ma il fantino tartuchino venne squalificato per venti Palii a causa della sua condotta. La Chiocciola saprà prendersi la rivincita nell'ultimo scontro tra le rivali del XX secolo, datato 16 agosto 1999, dopo diciassette anni di digiuno. Fu Massimino a vincere, con Il Bufera della Tartuca caduto alla terza curva di san Martino.
Lo stemma attuale della Tartuca è rappresentato da una tartaruga greca su terreno erboso, seminato di nodi di Savoia azzurri alternati con margherite bianche. Tuttavia nel corso dei secoli lo stemma ha subito radicali cambiamenti, fino ad arrivare al disegno attuale.
I colori della Contrada vennero storicamente attestati per la prima volta nel 1582, anno della ristampa della famosa lettera realizzata nel 1546 da tale "Cecchino Cartaio", il quale descrisse minuziosamente una caccia dei tori disputatasi in Piazza del Campo. Secondo l'autore tutte le comparse entrarono in Piazza del Campo gridando l'insegna della propria Contrada e portando una «grandissima macchina» (una sorta di attuale carro allegorico) che aveva la forma dell'animale che le contraddistingueva. Così scrisse "Cecchino Cartaio" riferendosi ai tartuchini:
Un documento del Comune di Siena datato 30 giugno 1701 conferma che i colori del giubbino dei fantini della Tartuca erano appunto giallo e nero. Nel breve periodo tra il 1714 ed il 1716 la Contrada sostituì il nero con il rosso, anche se non c'è generale unanimità sull'effettiva possibilità che questo cambio cromatico si sia verificato.
L'immagine della tartaruga apparve per la prima volta nello stemma della Contrada solamente nel 1717, in occasione del Corteo storico antecedente il Palio straordinario del 2 luglio, indetto per celebrare la visita a Siena di Violante Beatrice di Baviera. La Tartuca si presentò al Corteo con un carro trionfale, e lo storico ed erudito Giuseppe Maria Torrenti (1680 ca. - 1726 ca.) riportò la seguente annotazione:
A partire dal Palio straordinario del 2 aprile 1739, indetto per celebrare la visita del Granduca di Toscana Francesco I di Lorena, la Tartuca presentò l'insegna con il giallo e il nero in parti uguali, con la tartaruga posta al centro in campo blu. Nel 1767 fu decisa una piccola modifica ai colori: in occasione del Palio straordinario del 14 maggio, i costumi dei monturati erano quasi esclusivamente gialli, con delle mostrine in nero. Un'altra piccola modifica avvenne tre anni più tardi, quando si decise di aggiungere alcuni nastrini di colore turchino al giubbino del fantino, probabilmente per mero gusto estetico. Nel 1792 la bandiera subì un altro piccolo cambiamento: vennero abbandonate le liste e fu introdotto il "motivo a scacchi gialli e neri ed un poco di celeste".
Durante il periodo risorgimentale la Tartuca fu sempre al centro di aspre critiche da parte della cittadinanza senese, per via dei suoi colori troppo simili a quelli dei dominatori asburgici. La Tartuca veniva spesso accolta da sonori fischi all'ingresso in Piazza, e addirittura in pieno periodo di moti (1847) la Contrada non poté partecipare alla Festa Nazionale di Firenze, organizzata per un scambio di vessilli tra le città del Granducato di Toscana, a causa delle sue insegne dal forte richiamo asburgico. Per queste ragioni, e per la fiducia nei confronti delle riforme concesse da Papa Pio IX, la Tartuca sostituì il nero con il bianco: i colori dello stemma divennero analoghi a quelli della bandiera della Città del Vaticano. Ma già nell'agosto 1849 la Contrada si ripresentò con le insegne del 1739, ricevendo la solita bordata di fischi da parte della Piazza.
Negli anni seguenti il malcontento generale verso la Contrada ed i suoi colori non diminuì, finché nel 1858 i contradaioli tartuchini, esasperati dalla situazione, decisero di mutare i colori della Contrada: nel Palio del 16 agosto il fantino Gaetano Bastianelli, detto Gano di Catera, indossò un giubbetto dai colori giallo e turchino. Il 15 dicembre dello stesso anno il Magistrato Civico accettò ufficialmente che l'insegna della Contrada recasse una tartaruga su «fondo giallo e turchino, a parti uguali, leggermente arabescata di nero». Il 25 marzo 1859 la Comunità Civica deliberò ufficialmente che i nuovi costumi dei monturati tartuchini fossero di colore giallo e turchino in parti uguali, senza più gli arabeschi neri.
Le manifestazioni di protesta comunque non cessarono, e la Tartuca si rifiutò di correre il Palio del 16 agosto 1860. Nel 1861 la Tartuca tornò a correre il Palio di Siena, grazie anche ad un nuovo clima politico dovuto alla nascita del nuovo Regno d'Italia in marzo. Vinse il 16 agosto di quello stesso anno, grazie al fantino Mario Bernini detto Bachicche: fu la prima vittoria con i nuovi colori.
L'attuale insegna della Contrada della Tartuca si completò nel luglio 1887, in occasione della visita a Siena (ed in particolare nel territorio tartuchino) di Re Umberto I e della consorte Margherita di Savoia. Per omaggiare i reali, la Contrada richiese la concessione di poter inserire nella propria insegna i simboli di Casa Savoia. La Consulta araldica del Regno d'Italia diede parere favorevole, e comunicò la descrizione del nuovo stemma tartuchino:
Lo stemma attuale prese così forma: dieci margherite, undici nodi di Savoia, una tartaruga greca su sfondo giallo e turchino.
Alla Tartuca sono riconosciute ufficialmente dal Comune di Siena 48 vittorie e mezza, l'ultima delle quali ottenuta nel Palio straordinario del 20 ottobre 2018 con Andrea Coghe detto Tempesta su Remorex. Le vittorie che la Contrada si attribuisce sono invece 54 e mezza, poiché considera valide sei vittorie ottenute nel corso del Seicento.
La "mezza vittoria" si riferisce al Palio del 16 agosto 1713, vinto a metà con l'Onda.
La prima vittoria che la Tartuca si attribuisce è quella nel Palio dedicato alla Madonna di Provenzano del 15 agosto 1633: tale Palio non è annoverato dal Comune nell'Albo delle vittorie del Palio di Siena, sebbene il Comune lo abbia riconosciuto ufficialmente il 14 febbraio 1896. La Contrada conserva ancora presso il proprio Museo il drappellone vinto nel 1633.
Non riconosciute dal Comune sono le vittorie del 2 luglio 1638 e 1643, delle quali non si hanno documenti certi nemmeno dell'effettivo svolgimento.
La prima vittoria ufficialmente riconosciuta è quella del Palio del 2 luglio 1651, al quale vi parteciparono quindici contrade. Il drappellone vinto era in tessuto damasco verde, del valore di 70 scudi, con rappresentati: lo stemma del Granduca Ferdinando II de' Medici, la "Balzana" (cioè lo stemma di Siena) e la lupa capitolina. Nel Seicento la Tartuca vinse ancora nel 1678 e nel 1685; non furono le uniche vittorie, in quanto la Contrada vinse anche nel 1664, nel 1670 e nel 1682: tali vittorie non sono però ritenute ufficiali, nonostante la Contrada se le attribuisca.
Il Settecento si aprì per la Tartuca con una vittoria: il 2 luglio 1700 fu Savino (oste e proprietario del cavallo vincente, Grillo) a trionfare sul tufo di Piazza del Campo, in un Palio corso da tutte e diciassette le Contrade con cavalli propri.
Il 1713 è l'anno della "mezza vittoria", unico caso nella storia del Palio di Siena in cui la vittoria è stata assegnata contemporaneamente a due Contrade. Il 16 agosto l'Onda vinse la corsa, ma il fantino Giovan Battista Pistoi detto Cappellaro si fermò a metà del Palco dei Giudici; la Tartuca giunse seconda ma il suo fantino Giovan Battista Papi, detto Ruglia, passò invece interamente il Palco. Ne nacque così un litigio tra i popoli delle due Contrade, in quanto i tartuchini asserivano che l'Onda non aveva compiuto un'azione obbligatoria da Regolamento. Data l'incertezza, l'assegnazione del Palio fu sospesa fino alla decisione dei giudici. Il verdetto fu emesso il 10 settembre, e si affermò che effettivamente la tesi tartuchina era corretta, e che da quel momento in avanti sarebbe stato squalificato chi non avesse passato per intero anche il Palco dei Giudici. Credendo tuttavia nella buona fede dell'Onda, i giudici assegnarono la vittoria ed il drappellone ad entrambe le contrade, e sempre tra le medesime divisero i 40 scudi di premio.
La Tartuca bissò il successo nell'anno successivo grazie a Niccolaio Luti detto Ignudo, ma da allora andò incontro ad otto anni di delusioni. La Contrada ritornò al successo il 1º maggio 1722 nel Palio straordinario corso per la visita dei Principi di Baviera Carlo Alberto, Ferdinando Maria e Giovanni Teodoro. Ancora un successo nel 1725, in un Palio nel quale ben otto cavalli giunsero scossi: per la Tartuca vinse Jacomo Mazzini detto Cerrino su Bellafronte. Poi ancora otto anni senza successi, fino alle vittorie di Giuseppe Pistoi detto Figlio di Cappellaro nel 1733 e di Giuseppe Mazzini nel 1735. Fu allora che iniziò il periodo più lungo senza vittorie per la Tartuca: ventuno anni di attesa prima di poter vincere un drappellone. Si dovette infatti attendere il 4 luglio 1756 prima di vedere un altro successo tartuchino: artefici furono il fantino Antonio Vigni detto Luchino ed il Morello stellato di Giuseppe Vichi.
Nella seconda metà del secolo arrivarono altre quattro vittorie: 1769, 1786, 1790 e 1797. Alla fine del Settecento le vittorie ufficiali erano 141/2, quelle che la Contrada si attribuiva erano 201/2.
Così come il Settecento, anche l'Ottocento si aprì con una vittoria per la Contrada di Castelvecchio. Il 17 agosto 1800 fu Francesco Sucini, detto Polpettino, a vincere montando un baio bruciato di proprietà di Giuseppe Brecchi. La vittoria aprì un periodo d'oro per la Tartuca, che fino al 1817 vinse con costanza per altre sei volte, incluso un Palio straordinario corso con cavalli scossi nel 1809. Protagonista delle vittorie nel 1813 e nel 1817 fu il celebre Niccolò Chiarini detto Caino, uno dei fantini più vincenti della storia plurisecolare del Palio di Siena.
La striscia di vittorie si interruppe bruscamente, e la Contrada rimase all'asciutto per diciannove anni. Fu grazie a Giovanni Brandani detto Pipistrello che il 3 luglio 1836 si tornò a gioire a Castelvecchio: una vittoria netta, centrata grazie ad una gara di testa sin dalla prima curva di san Martino.
La Tartuca non riuscì a ritrovare la stessa costanza di vittorie dei primi due decenni del secolo, e la vittoria successiva arrivò sette anni dopo con Francesco Bianchini detto Campanino. Il periodo buio non era finito, e la Contrada rivinse dopo altri diciotto anni nell'agosto 1861, grazie a Mario Bernini detto Bachicche: fu la turbolenta vittoria con i nuovi colori giallo e turchino.
Il 20 agosto 1872 arrivò la ventesima vittoria e mezzo, grazie a Pietro Locchi detto Paolaccino. Dopo altri quattordici anni, il 4 luglio 1886 ebbe inizio un altro periodo fortunato per la Tartuca, analogo a quello vissuto agli inizi del secolo. Infatti Antonio Salmoria detto Leggerino, sul cavallo Carbonello, regalò la prima delle due vittorie che fecero conquistare il primo "cappotto" della storia tartuchina; il 16 agosto fu Pietro Fosci detto Pietrino d'Arezzo su Farfallina a bissare la vittoria del Palio di Provenzano. Il XIX secolo si concluse con altre quattro vittorie: nel 1889 e nel 1991 con Francesco Ceppatelli detto Tabarre, nel 1895 con Ansano Giovannelli detto Ansanello e nel 1898 con Angelo Volpi detto Bellino.
Le vittorie totali conseguite dalla Contrada della Tartuca nell'Ottocento furono diciassette: tre in meno di Onda e Torre, le uniche ad aver vinto di più nel corso del secolo. Al momento il totale di vittorie riconosciute alla Tartuca era di 311/2.
Analogamente a quanto accaduto nei due secoli precedenti, anche all'inizio nel Novecento la Tartuca non tardò a vincere: il 16 agosto 1902 fu il giorno del primo successo tartuchino di Domenico Fradiacono, detto Scansino. La vittoria fu celebrata portando in giro per le vie contradaiole il drappellone appena vinto e quello vinto esattamente cento anni prima (grazie a Tommaso Felloni detto Biggéri). Scansino seppe ripetersi otto anni dopo, centrando la sua ultima vittoria in Piazza, la seconda nel secolo della Tartuca.
Il Palio di Siena venne sospeso dal 1915 al 1918 a causa della Prima guerra mondiale, ma l'ultima vittoria prima della sospensione fu proprio tartuchina. A trionfare fu Aldo Mantovani detto Bubbolo, il quale ricevette dalla Contrada il lauto compenso (per l'epoca) di 1.000 lire. Il ritorno alle corse non fu positivo per la Tartuca: dovette infatti attendere una nuova vittoria fino al 1930, grazie a Fernando Leoni detto Ganascia.
Prima che si rompesse definitivamente nel 1938 il rapporto con la Tartuca, il fantino di Monticello Amiata conquistò il secondo "cappotto" della storia tartuchina: vinse infatti entrambi i Palii ordinari del 1933, montando entrambe le volte il cavallo Folco (all'esordio al Palio di Siena).
Nella carriera di luglio il binomio partì fulmineamente e in poche falcate staccò le rivali. Solo una contrada riuscì a tenere il passo della Tartuca: la Lupa, che montava il fantino Angelo Meloni detto Picino, all'ultima corsa della sua carriera. Tra i due fantini si aprì una storica lotta a colpi di nerbo: Ganascia riuscì a resistere al meglio ai colpi e, grazie anche alla sua corporatura robusta, fece cadere l'avversario sul tufo. Liberatosi dell'ostacolo lupaiolo, Ganascia poté concludere al meglio la carriera.
In agosto la fortuna baciò letteralmente la contrada di Castelvecchio, riassegnandole di nuovo Folco. La dirigenza non ebbe dubbi nel richiamare Ganascia; ironia della sorte, l'avversaria più temibile fu ancora la Lupa con il veloce barbero Ruello montato da Tripoli Torrini detto Tripolino. A breve, dopo lo scatto iniziale del Montone, il Palio divenne una lotta a due tra Tartuca e Lupa, ma anche stavolta Ganascia e Folco furono imbattibili e raggiunsero primi il terzo e ultimo bandierino. A carriera conclusa il fantino venne ricompensato dalla Contrada con il mobilio per una nuova camera da letto.
Dopo la rottura dell'alleanza "T.O.N.O." (il gruppo Tartuca, Oca, Nicchio e Onda) la Tartuca rimase a secco per diciotto anni (sebbene dal 1940 al 1944 ci fu la sospensione a causa della seconda guerra mondiale). Il 16 agosto 1951 rimediò Giuseppe Gentili detto Ciancone: il fantino di Manziana aveva già vinto il 2 luglio per la Pantera, e grazie alla vittoria al Palio dell'Assunta centrò il proprio personale "cappotto". Due anni più tardi la Tartuca vinse in luglio, grazie ad Albano Nucciotti detto Ranco su Tarantella. Nel giorno dell'addio al Palio di Ganascia, Ranco seppe approfittare della caduta di Vittorino alla seconda curva di san Martino, conducendo la corsa fino alla fine.
Dopo quattordici anni, e ventinove Palii di attesa, la Contrada di Castelvecchio conquistò il drappellone del 2 luglio 1967 per merito di Leonardo Viti detto Canapino. La carriera non partì nel migliore dei modi per la Tartuca, che all'ingresso della Lupa di rincorsa era addirittura rigirata. Nonostante ciò Canapino non si arrese e tentò una disperata rimonta. In testa si alternarono Aquila e Bruco, finché una caduta generale portò davanti la Lupa e rimise improvvisamente in corsa la Tartuca. Lupa e Aquila vennero sopravanzate all'inizio del terzo giro da Istrice e Civetta. L'epilogo della gara fu incredibile: i fantini di Istrice e Civetta, rispettivamente Tristezza e Bazza, si ostacolarono a vicenda e alla curva di san Martino non riuscirono nemmeno a girare, finendo dritti verso il "Chiasso Largo". La Lupa tornò in testa, ma lo stremato cavallo Danubio si fermò facendo cadere il fantino Canapetta. A quel punto Canapino si ritrovò incredulo al comando e con lo zucchino calato sugli occhi tagliò il terzo bandierino regalando ai tartuchini un Palio che sembrava già perso.
Il 2 luglio 1972 fu il turno del "Re della Piazza" Aceto. Dopo una iniziale caduta al canape durante le fasi della mossa, il fantino sardo riuscì a partire bene, girando secondo alla prima curva di san Martino. Rimasto miracolosamente in groppa a Mirabella dopo una rischiosa curva del Casato, Aceto si portò in testa e vi rimase fino all'inizio del terzo giro. A quel punto iniziò un violento scontro a colpi di nerbate con Tristezza del Montone il quale prese la testa. La sorpresa avvenne all'ultima curva di san Martino: il cavallo del Montone si rifiutò di girare e Aceto tornò ancora davanti. L'ultimo attacco fu quello di Canapino della Lupa, ma il fantino tartuchino riuscì a spuntarla in volata, centrando la quarantunesima vittoria e mezza della storia di Castelvecchio.
Gli anni settanta e ottanta non regalarono altri successi, e la Tartuca dovette aspettare diciannove anni ed un giorno per un nuovo drappellone. Il 3 luglio 1991 il merito fu di Salvatore Ladu detto Cianchino, allievo del plurivincitore Ciancone. Ladu dovette fare i conti con la rivale Chiocciola, il cui fantino Falchino si preoccupò di bloccarlo alla mossa. Ad approfittarne fu la Lupa con Il Bufera su Careca, che condusse per quasi tutta la carriera fino all'ultimo Casato. Qui Cianchino, nel frattempo liberatosi dell'ostacolo di Falchino, infilò dall'interno il duo della Lupa ottenendo il suo sesto successo personale.
Il XX secolo della Tartuca si chiuse con la vittoria del 16 agosto 1994 di Dario Colagè: Il Bufera su Delfort Song vinse alla quarta presenza consecutiva con la Contrada di Castelvecchio.
Nel corso di tutto il Novecento la Tartuca ha vinto dodici Palii, portando a 431/2 il computo totale di vittorie ufficiali.
La prima vittoria tartuchina del nuovo millennio è datata 16 agosto 2002, per merito di Luigi Bruschelli detto Trecciolino, su Berio. L'accoppiata chiuse la carriera con il tempo di 1'13"86, tra i più veloci di sempre. Lo stesso Trecciolino seppe ripetersi dopo soli due anni su Alesandra, cavalla capace di tener testa ai due più quotati Zodiach e Berio.
Un'altra vittoria arriva il 2 luglio 2009: Giuseppe Zedde detto Gingillo, alla sua decima esperienza in Piazza sul cavallo Già del Menhir, è riuscito a centrare il terzo successo del XXI secolo per la Contrada di Castelvecchio. Il 16 agosto 2010 la Tartuca centra ancora una vittoria, grazie al fatino Luigi Bruschelli detto Trecciolino sul cavallo Istriceddu.
In occasione del Palio straordinario corso il 20 ottobre 2018 per commemorare il Centenario della Prima guerra mondiale, la Tartuca vince grazie al cavallo scosso Remorex, montato al canape da Andrea Coghe detto Tempesta. La Tartuca non vinceva uno straordinario dal 14 maggio 1809 ed è la prima volta che vince con un cavallo scosso.
Grazie ai cinque successi nel XXI secolo, le vittorie ufficialmente riconosciute alla Tartuca sono 481/2.
Vittorie ufficiali: vittorie riconosciute dal Comune di Siena, ed attestate nell'"Albo delle vittorie del Palio di Siena".Vittorie non ufficiali: vittorie in Palii non considerati ufficiali, ma che la Contrada comunque si attribuisce.
Le seguenti statistiche sono aggiornate al Palio di Siena del 20 ottobre 2018 compreso.
Nel corso della sua storia, la Tartuca è riuscita a "fare cappotto" (vincere cioè i due Palii ordinari di luglio ed agosto) in due occasioni: nel 1886 e nel 1933. Nel 1886 grazie alle vittorie di Antonio Salmoria detto Leggerino su Carbonello (4 luglio) e di Pietro Fosci detto Pietrino d'Arezzo su Farfallina (16 agosto); nel 1933 con il doppio successo di Fernando Leoni detto Ganascia in entrambi i Palii (2 luglio e 16 agosto) su Folco.
La Tartuca è la terza Contrada di Siena per numero di vittorie (481/2), dietro solamente a Oca (65) e Chiocciola (51).
Insieme con l'Oca, la Tartuca non ha mai avuto la "cuffia": non è cioè mai stata la Contrada che dal maggiore numero di anni non vince il Palio.
La Tartuca è la Contrada che ha perso il minor numero di Palii consecutivamente, avendo atteso al massimo 23 Palii prima di rivincere (tra il 2 luglio 1817 ed il 3 luglio 1836). Al primo posto c'è la Giraffa con 62 Palii d'attesa (dal 16 agosto 1807 al 2 luglio 1852).
L'ultima vittoria della Tartuca in un Palio straordinario è datata 20 ottobre 2018, grazie al sauro Remorex, montato al canape da Andrea Coghe detto Tempesta (il precedente fu il Palio straordinario del 4 giugno 1809, corso da tutte e diciassette le Contrade con cavalli scossi, e venne vinto da Rondinello). L'ultima vittoria in luglio è del 2 luglio 2009, grazie a Giuseppe Zedde detto Gingillo; l'ultima in agosto è del 16 agosto 2010, con Luigi Bruschelli detto Trecciolino.
I fantini più vittoriosi nella storia della Tartuca sono Fernando Leoni detto Ganascia e Luigi Bruschelli detto Trecciolino, entrambi con tre successi. Il primo ha vinto il 16 agosto 1930, oltre al "cappotto" del 1933; il secondo ha vinto il 16 agosto 2002, 2004 e 2010. Il fantino che ha corso più volte per la Contrada è Leonardo Viti detto Canapino, con dieci presenze.
La Tartuca è stata squalificata in quattro occasioni: dopo il Palio del 16 agosto 1991 (un Palio di squalifica); dopo il Palio del 3 luglio 1997 (due Palii di squalifica); dopo il Palio del 16 agosto 1997 (un Palio di squalifica); dopo il Palio del 2 luglio 2018 (2 Palii di squalifica). Venne squalificata per due Palii dopo il Palio del 20 agosto 1945, ma la sospensione venne annullata il 24 aprile 1946.
La Contrada della Tartuca si è aggiudicata il "Masgalano" (cioè il premio assegnato alla Contrada la cui Comparsa risulta essere la "migliore" per eleganza, dignità di portamento e coordinazione nel corso di entrambi i Cortei Storici che precedono il Palio) in tre occasioni: 1954, 1988, 1995.
AA. VV., Il costume di un popolo: storia, colori e comparse, Siena, Contrada della Tartuca, 2002.ISBN non esistente
 Memoria istorico - cronologia della Tartuca pubblicata in occasione della solenne consacrazione della Chiesa di detta Contrada, Siena, Stamperia Giovanni Rossi, 1818.ISBN non esistente
 Notizie su le Contrade di Siena, Siena, Tip. Carlo Nava, 1896.ISBN non esistente
 Giordano Bruno Barbarulli, Notizie storiche sulla Contrada della Tartuca: dalle origini al XXI secolo, Siena, Contrada della Tartuca, 2005.ISBN non esistente
 Francesco Ceccarelli, Siena, lo spazio delle contrade: i confini urbani del Palio, delimitazioni settecentesche e nuove contese territoriali, Siena, Pacini, 2000, ISBN 88-7781-310-5.
 Giovanni Cecchini, Dario Neri, Il palio di Siena, Siena, Monte dei Paschi di Siena, 1958.ISBN non esistente
 Roberto Filiani, "Daccelo!" - Cronache, personaggi e numeri di un secolo di palio, Siena, Computer Copy, 2000.ISBN non esistente
 Roberto Filiani, Natale Zaffaroni, Con la rivale in campo (1990-1999), Siena, Il Leccio, 2002, ISBN 88-86507-78-X.
 Roberto Filiani, Natale Zaffaroni, Con la rivale in campo (1960-1989), Siena, Il Leccio, 2003, ISBN 978-88-86507-87-5.
 Enrico Giannelli, Maurizio Picciafuochi, Ora come allora: carriere e fantini dalle origini del Palio ad oggi, Cantagalli, 2006, ISBN 88-8272-271-6.
 Virgilio Grassi, I Confini delle contrade secondo il Bando di Violante Beatrice di Baviera, Siena, Edizioni Amici del Palio, 1950.ISBN non esistente
 Orlando Papei, I Palii con i cavalli fino al 1691. Riflessioni e altre piccole curiosità, Siena, Ilpalio.org, 2016. ISBN non esistente
 Giovanni Antonio Pecci, Relazione distinta delle quarantadue contrade solite far comparsa agli spettacoli, nelle quali vien distribuito tutto il popolo di Siena, Betti, 2000  [1723], ISBN 88-86417-56-X.
 Aurora Savelli, Siena: il popolo e le contrade (XVI-XX secolo), Firenze, Olschki, 2008, ISBN 88-222-5792-8.
 Piero Torriti, Tutta Siena contrada per contrada, Firenze, Bonechi - Edizioni "Il Turismo", 1988, ISBN 88-7204-456-1.
 Antonio Zazzeroni, L'araldica delle contrade di Siena, Firenze, Scala, 1980, ISBN 88-8117-063-9.
 Antonio Zazzeroni, Le Carriere nel Campo e le feste Senesi dal 1650 al 1914, Siena, Periccioli, 1980.ISBN non esistente
 Wikinotizie contiene l'articolo Alla Tartuca un travagliato Palio dell'Assunta, 16 agosto 2010

Contro ogni evidenza (2014) è il quarto romanzo di Gianni Simoni che ha per protagonista il ruvido commissario Andrea Lucchesi, figlio di un italiano e di una donna eritrea da cui ha ereditato la pelle nera. 
Andrea Lucchesi ha quarantotto anni è alto, di bell’aspetto e colto, ma indulge all’alcool ed al fumo. 
Del rapporto con la ex moglie Adele è rimasta solo la presenza della figlia non ancora maggiorenne Alice, dopo l'inattesa promozione a commissario della Omicidi e la buona ripresa da un infarto Lucchesi sta anche conoscendo l'amore che con pazienza (e sopportando umiliazioni sessuali) la giovane collega Lucia Anticoli ha da lui atteso.
Una tentata rapina in un ufficio postale si dimostra ben presto essere una sceneggiata per depistare le indagini sull'omicidio della giovane impiegata Giusy Marconi.
La vittima venticinquenne era molto bella e troppo buona per negarsi agli uomini. Era per nascondere una inattesa gravidanza che aveva allontanato il fidanzato e cercava di allontanarsi dalla propria famiglia. 
Mentre il caso si avvicina alla soluzione le cose per Lucchesi si mettono male: mobbizzato da colleghi razzisti e timoroso per la propria salute si ritrova anche preda ambita di troppe donne.

Per Riforma Cattolica o Controriforma si intendono quell'insieme di misure di rinnovamento spirituale, teologico, liturgico e di riorganizzazione con le quali la Chiesa cattolica riformò le proprie istituzioni a seguito del Concilio di Trento. Già durante il Concilio di Costanza i padri conciliari avevano auspicato una riforma "nel capo e nelle membra" , ma fu a seguito della Riforma protestante che tale esigenza divenne urgente e si concretizzò nell'applicazione delle disposizioni conciliari tridentine.
Di fronte al disastro che il Cattolicesimo stava subendo in tutta Europa a causa dell'avanzata del movimento protestante, la gerarchia romana cominciò a preparare una controffensiva. Papa Clemente VII, memore del conciliarismo affermatosi a Costanza e a Basilea nel secolo precedente, preferì non convocare alcun concilio ecumenico, timoroso che questo potesse mettere in discussione il primato petrino. 
La situazione cambiò con Paolo III (1534-1549), il quale affidò ai cardinali Contarini e Pole di mettersi d'accordo con l'imperatore Carlo V per trovare una città dove i luterani e i cattolici potessero confrontarsi. Si scelse Trento per due motivi: apparteneva all'Impero ed era geograficamente vicina alla Germania luterana. Il percorso fu lungo e travagliato: convocato prima per il 1542, fu poi definitivamente convocato dal pontefice per il 1545 con la bolla Laetare Jerusalem. I lavori furono interrotti a seguito di contrasti con l'Imperatore e ripresero con Giulio III (1550-1555), mentre l'intransigente Paolo IV (1555-1559) non volle che si continuasse in quanto riteneva che spettasse solo alla sede romana il compito della Riforma. Ripreso sotto Pio IV (1562), si concluse soltanto nel 1563.
La conclusione dei decreti conciliari furono completamente opposti rispetto a quelli progettati inizialmente da Paolo III e da Carlo V. Se costoro erano desiderosi di trovare un compromesso con i luterani (significativa l'azione mediatrice del Contarini ai colloqui di Ratisbona), l'ala reazionaria guidata da Paolo IV prese il sopravvento, grazie alla morte dei fautori dell'ala mediatrice quali Contarini e Pole. Difatti, i decreti conciliari che furono approvati poi con la bolla Benedictus Deus il 26 gennaio 1564 andavano a consolidare i punti dottrinali opposti a quelli promossi dal Protestantesimo, sottolineando il rapporto tra fede e opere, l'autorità della Chiesa nell'interpretazione delle Scritture e il ripristino della monarchia assolutista papale. Riassumendo:
L'imposizione della Vulgata geronimiana come unica versione valida della Bibbia, e il divieto di uso del volgare per le traduzioni della Sacra Scrittura e nel culto.
L'interpretazione delle Scritture è affidata esclusivamente al clero (contro il principio del sacerdotium universale protestante).
Oltre alla Scrittura, si deve considerare come fonte rivelata anche la Traditio Ecclesiae.
Si rinnova un “ottimismo antropologico” per cui l'uomo è capace di scegliere fra bene e male (il protestantesimo accentuava un pessimismo antropologico).
Riaffermazione dei 7 sacramenti (contro i due ammessi dalle confessioni protestanti: battesimo e Santa Cena).
Riaffermazione del sacrificio eucaristico durante la Consacrazione (transustanziazione).
Perché i decreti trovassero una concreta applicazione, si procedette alla definizione di una prassi ecclesiale estremamente rigorosa, volta all'edificazione del popolo attraverso una condotta esemplare del clero, stabilendo che:
I sacerdoti dovessero essere preparati culturalmente e teologicamente. Si procedette all'erezione di seminari diocesani.
I vescovi dovessero risiedere nelle diocesi, compiere delle visite pastorali e controllare direttamente l'operato del clero.
Il clero avrebbe dovuto controllare scrupolosamente la moralità dei loro fedeli e annotare in appositi registri le date dei battesimi, di matrimonio, di morte.
Ci fosse una "bonifica morale" di conventi e monasteri da tutti quei soggetti indegni o costretti alla vita monacale contro la loro volontà.
Fino al XVI secolo, esistevano numerosissimi riti liturgici occidentali che, benché uniformi dal punto di vista strutturale, si differenziavano per invocazioni e preghiere legate alla cultura locale. Il Concilio, per evitare ulteriori problematiche e per sottomettere l'edizione dei libri liturgici all'autorità delle Sede Apostolica, decise di estendere il più possibile il rito romano. Papa Pio V, proclamò, nella bolla Quo primum (1570), che l'eucaristia si dovesse celebrare in tutta la Chiesa latina secondo il Messale Romano edito in quello stesso anno, con l'eccezione di quei riti che avessero più di duecento anni, che potevano essere mantenuti.
Benché sia diffuso, non è corretto parlare di rito «tridentino». In realtà, al Concilio di Trento non fu elaborato nessun nuovo libro liturgico, il Concilio chiese al Papa di esaminare il Messale, ma le uniche variazioni riguardano alcune feste di santi: per il resto il Messale ricalcava le precedenti edizioni a stampa, in particolare l'edizione veneziana del 1497, a sua volta derivata dalla prima edizione a stampa del 1474.
La conseguenza di queste drastiche riforme, fu un'accentuazione del clima di intolleranza che si poteva già percepire all'indomani della Riforma luterana. Dagli anni sessanta del XVI secolo, infatti, l'Europa sprofondò in una serie di guerre di religione tra protestanti e cattolici che destabilizzarono profondamente gli equilibri interni degli stati, accentuando il ruolo politico e religioso del campione della Controriforma, il cattolicissimo sovrano di Spagna Filippo II.
La Francia, guidata da Caterina de' Medici come reggente, si barcamenò tra momenti di momentanea riappacificazione e di aperto conflitto, favorito dalla conflittualità tra la monarchia e l'aristocrazia del sangue (i Guisa) e gli Ugonotti calvinisti. L'apice toccò il conflitto sotto il regno di Enrico III (1574-1589), allorché il sovrano cercò di favorire la pace interna riconciliandosi con l'ugonotto Enrico di Navarra. La conseguenza di quest'atto fu l'assassinio di Enrico III, l'ascesa ostacolata di Enrico IV da parte dei membri della Lega cattolica (patrocinata dalla Spagna), la conquista del potere del Navarra e la proclamazione dell'Editto di Nantes (1598), con cui si tollerò la presenza del calvinismo in alcune piazzaforti francesi.
L'Inghilterra fu anch'essa centro delle guerre di religione tra cattolici e protestanti. Dopo la separazione da Roma (1534) ad opera di Enrico VIII, il re si proclamò capo della Chiesa anglicana. Enrico, nonostante la rottura, si mantenne sempre su un piano ortodosso a livello dogmatico. Al contrario, il suo successore, il re bambino Edoardo VI (1547-1553), attorniato da cortigiani e teologi calvinisti (quali Thomas Cranmer), si adoperò per l'introduzione dei dogmi calvinisti nel seno della Chiesa. A ribaltare la situazione fu la sorellastra e fervente cattolica Maria I (1553-1558), figlia di primo letto di Enrico VIII e di Caterina d'Aragona. Maria, nel suo breve regno, cercò di reintrodurre i costumi e gli usi cattolici, dando nel contempo inizio ad una violenta caccia contro gli eretici protestanti. Ben più durature furono le riforme religiose della secondogenita di Enrico, Elisabetta I (1558-1603) la quale: nel 1559 pubblicò un libro di preghiere comune (The Book of Common Prayer), mentre promulgò nel 1563 una serie di articoli di fede (i 39 articoli). Nonostante questo tentativo di pacificazione, Elisabetta iniziò a perseguitare i sudditi cattolici dopoché papa Pio V la scomunicò ufficialmente nel 1570 e dopo essere venuta a conoscenza dei complotti (favoriti dalla Spagna) per deporla ponendo sul trono la cugina, l'ex regina di Scozia Maria Stuarda. Elisabetta riuscì a resistere anche al tentativo armato di porre fine al suo regno da parte di Filippo II, con la spedizione dell'Invincibile Armata (1588).
La Guerra dei trent'anni. I torbidi politico-religiosi sembrarono placarsi all'alba del XVII secolo, ma non era nient'altro che una tregua. Nel 1618, in seguito alla defenestrazione di Praga, scoppiò una violenta guerra tra gli Asburgo d'Austria e i principi protestanti dell'Impero, destinata a durare fino al 1648. Questo conflitto, che si estese a tutti i grandi Paesi europei (Stato Pontificio, Baviera, Asburgo d'Austria e di Spagna da un lato; Francia, Paesi Bassi, Svezia e principi protestanti dall'altro), fu l'ultimo che si possa definire di carattere religioso. Infatti, la partecipazione della cattolica Francia (guidata dal Richelieu) al fianco dei calvinisti e dei luterani e lo smacco subito dalle armate imperiali, portavoce in campo politico di quella riunificazione religiosa sognata dal Papato, fece tramontare il sogno di una restaurazione cattolica da parte della Chiesa.
Elemento caratteristico della cultura religiosa post-tridentina fu l'affermazione definitiva dell'assolutismo papale e la morte del conciliarismo. I pontefici della seconda metà del XVI secolo si impegnarono, infatti, a sottolineare il decreto conciliare tridentino che ribadiva il carattere divino della sede episcopale romana, limitando così fortemente eventuali spinte autonomiste delle sedi episcopali cattoliche suffraganee. Grazie anche alla trattatistica del teologo gesuita (e poi cardinale) Roberto Bellarmino, si giunse ad un'esaltazione personale del Romano Pontefice quale Vicarius Dei e cuore della Chiesa stessa:
Il clou del periodo in cui si consolidò questa dimensione curiale, accentratrice ed assolutista si può tratteggiare dal pontificato di Paolo III (1534-1549) fino a quello di Gregorio XV (1621-1623), durante i quali pontefici autoritari ed assolutisti quali Pio V e Sisto V incarnarono lo spirito di rinnovamento diffusosi nella coscienza cattolica post-tridentina. Dal pontificato di Urbano VIII (1623-1644) fino a quello di Clemente XII (1730-1740), cioè quel lungo Seicento delle Chiese cristiane, si assistette alla fine del sogno di restaurazione cattolica dell'Europa (con la fine della guerra dei trent'anni, 1648) e all'assestamento della mentalità controriformista e delle strutture curiali romane, fino alla comparsa dell'Illuminismo che fu il primo, serio movimento culturale capace di mettere in crisi l'impianto socio-religioso uscito fuori da Trento.
Pio V fu uno dei più energici ed attivi pontefici dell'immediato periodo post-tridentino, incarnandone appieno lo spirito di riaffermazione del prestigio romano.
Pio IV, negli ultimi anni del suo pontificato, si mobilitò perché i canoni disciplinari e teologici approvati a Trento fossero messi in pratica. Per questo motivo, già nel 1564 creò una Congregazione del concilio perché sorvegliasse l'attuazione delle disposizioni conciliari e, il 13 novembre 1565, la pubblicazione della Professio fidei tridentina, "compendio" della teologia della Riforma cattolica. L'opera di Pio IV fu continuata da Michele Ghisleri, intronizzato nel 1565 col nome di Pio V (1565-1572), implacabile inquisitore animato da una ferrea ed intransigente volontà di sottolineare la plenitudo potestatis romana e di combattere le eresie con tutti i mezzi a disposizione possibili. Sotto di lui:Oltre alla riforma del messale (il cosiddetto "Messale di San Pio V"), Pio V patrocinò anche l'uniformità dei vari riti liturgici presenti nella Chiesa Cattolica (mantenendo intatto il rito ambrosiano, anche a causa della caparbia volontà di San Carlo Borromeo nel mantenerne la ricchezza spirituale); diede impulso alle missioni (istituzione di una congregazione cardinalizia nel 1568); instaurò a Roma un clima di assoluta ortodossia dottrinale accompagnata da una corretta ortoprassi da parte del clero e dei fedeli; favorì la diffusione del Santo Rosario presso il popolo, preghiera che venne solennizzata come ringraziamento alla Madonna per la vittoria ottenuta dalla Lega Santa a Lepanto contro i Turchi (1571). Le riforme furono proseguite da Gregorio XIII (1572-1585), decretando la costituzione di ambascerie diplomatiche permanenti (le nunziature apostoliche) per mantenere strette e continue relazioni con i monarchi d'Europa ed avviò le prime disposizioni ecclesiali riguardo l'obbligo, da parte dei vescovi, di presentare a Roma delle relazioni delle visite pastorali da loro condotte nelle varie diocesi. Solamente nel 1585, sotto Sisto V (1585-1590), tali decreti divennero ufficiale, dando origine alle relationes ad limina apostolorum tuttora vigenti. Quest'ultimo pontefice, benché avesse regnato solo 5 anni, si dimostrò energico nell'azione teologica ed esegetica, tanto da portare a compimento la revisione della Vulgata (edita nel 1592 sotto Clemente VIII, papa dal 1592 al 1605), in ottemperanza ai canoni tridentini che prevedevano la definizione dei libri delle Sacre Scritture.
La prima metà del secolo vide il papato impegnato nel tentativo di imporre la sua supremazia in campo religioso in tutta Europa, e non limitandosi soltanto agli Stati che nel frattempo avevano abbracciato il protestantesimo. Supportati da un apparato politico-religioso stabile ed efficiente, i pontefici del primo Seicento cercarono di ricostruire il sogno medievale di Gregorio VII e di Innocenzo III: una plenitudo potestatis directa che non si limitasse ad esercitare il potere spirituale nelle questioni prettamente religiose, ma che interferisse anche nella politica interna degli stati, considerati come il braccio "secolare" dell'azione della Chiesa.
La concretizzazione di questo progetto si trovò nell'autoritario Paolo V (1605-1621), allorché scagliò l'interdetto contro la Repubblica di Venezia (1606) per essersi rifiutata di consegnare a Roma dei preti rei di aver commesso dei delitti e per non aver accolto le richieste pontificie in merito alla legislazione ecclesiastica. Paolo V, però, non si rese conto che la sua presa di posizione era anacronistica: la difesa dei principi giurisdizionalisti statali, nell'età delle monarchie assolute, avevano sviluppato un senso di orgoglio "laico" negli Stati, opponendosi fortemente contro le pretese di intervento diretto del pontefice nelle loro questioni di politica interna. Il Bellarmino stesso si accorse, anni addietro, che era impossibile esercitare tale politica:
Infatti, il Pontefice non riuscì ad ottenere il risultato sperato: l'indifferenza dei veneziani (che continuarono a celebrare i sacramenti nonostante l'interdetto papale), la reazione teologico-politica di fra Paolo Sarpi e le minacce della Francia di Enrico IV costrinsero Paolo a retrocedere dai suoi propositi.
Dopo il breve ma intenso pontificato di Gregorio XV (1621-1623), promotore dell'importante dicastero pontificio di Propaganda fide (1622), seguì quello ventennale di Urbano VIII (1623-1644). Il Pontefice, benché assertore della maestà pontificia nella regolamentazione delle questioni internazionali, dovette amaramente constatare il fallimento dei suoi progetti quando la Francia del cardinale Richelieu, nella guerra dei trent'anni, si batté a fianco dei protestanti contro i cattolici. La pace di Westfalia
Il papato della seconda metà del XVII secolo dovette constatare amaramente la fine del suo segno di restaurazione cattolica, accontentandosi di essere la guida morale delle coscienze e di influire, con la sua autorità morale, sulle decisioni politiche degli Stati cattolici. I pontificati di Innocenzo X (1644-1655) e di Alessandro VII (1655-1667) continuarono da un lato nel consolidare quella cultura controriformista attraverso disposizioni disciplinari e patrocinando l'arte barocca come strumento di propagazione della fede; dall'altra, ad impedire la diffusione delle "devianze" ortodosse tridentine. Tra queste, spiccava per importanza ed influenza culturale il giansenismo, dottrina sviluppata dal vescovo olandese Cornelius Jansen (1583-1638) vicina alle posizioni calviniste sul problema della grazia e della predestinazione Il giansensimo, benché i suoi seguaci (celebre centro di diffusione fu il monastero di Port-Royal, intorno al quale gravitava il filosofo e matematico francese Blaise Pascal) si dichiaravano seguaci del cattolicesimo romano, i papi da Urbano VIII in avanti si dimostrarono fortemente avversi ad un indirizzo teologico così vicino al calvinismo. Difatti, con la bolla di papa Innocenzo X Cum Occasione del 1653 e con quelle di Alessandro VII (Ad sanctam beati Petri sedem del 1656 e Regiminis Apostolici del 1664), il papato diede il via ad una serie di condanne nei decenni successivi, tra cui la più importante è sicuramente la bolla Unigenitus del 1713 ad opera di Clemente XI.
Il pontefice che espresse maggiormente il ruolo di guida spirituale e di difensore intransigente della dottrina fu Innocenzo XI (1676-1689), il quale intendeva rilanciare il Papato nella sua missione pastorale, avviando una selezione più rigida per scegliere i candidati curiali e cercando di estirpare alcune ignobili piaghe della Curia, quali la vita principesca che i cardinali conducevano e il nepotismo. I principali problemi del pontificato innocenziano furono:
Il quietismo. Propugnato dal prete spagnolo Miguel de Molinos, sosteneva una forte religiosità interiore tendente al misticismo, abbandonandosi ad uno stato di quiete per fondere la propria anima con Dio. Di conseguenza, il quietismo giungeva quasi a screditare l'importanza della religiosità esteriore. Attaccata dai gesuiti, questa dottrina fu condannata da Innocenzo XI nel 1687.
La questione gallicana. Innocenzo, tra il 1680 e il 1684, dovette fronteggiare il tentativo da parte di re Luigi XIV di Francia di assoggettare la Chiesa di Francia alla monarchia. Dopo una diatriba che toccò il culmine il 13 marzo 1682 con la promulgazione della Declaratio cleri gallicani, in cui si limitava il potere papale, riconoscendone però un primato spirituale.La spinta riformatrice e pastorale fu seguita da Innocenzo XII (1691-1700), che emise la bolla Romanum decet pontificem (1692) con cui condannava esplicitamente il nepotismo; e da Clemente XI (1700-1721), che continuò la lotta contro il giansenismo. Con quest'ultimo pontefice, però, il prestigio del papato in campo internazionale cominciò lentamente a scemare: l'affermazione piena del giurisdizionalismo e la decadenza dello Stato Pontificio in campo internazionale (rovesci diplomatici al trattato di Utrecht del 1714) determinarono una crisi d'autorità della Chiesa Cattolica in campo etico e dottrinale. Con il radicamento dell'illuminismo nei ranghi della politica e della cultura, poi, si diffuse presso gli ambienti governativi anche un forte sentimento anti-gesuita. Se Benedetto XIII (1723-1730) e Clemente XII (1730-1740) cercarono di opporsi alle novità provenienti dal mondo contemporaneo, Benedetto XIV (1740-1758), per via anche del suo spirito conciliante e dei suoi interessi verso ogni ramo della cultura, cercò di trovare dei canali di mediazione con la nuova cultura europea. Quando però si accorse dei rischi potenziali contenuti in alcune opere (L'Esprit de lois di Montesquieu, per esempio) e dell'anticlericalismo sempre più serpeggiante in seno agli stati cattolici europei (in primis il Portogallo del Marchese di Pombal), Benedetto XIV procedette ad un ripiegamento teologico e culturale volto alla difesa dei principi della fede cristiana. Con la seconda fase del pontificato lambertiniano, si può parlare di conclusione del riformismo barocco.
A contribuire al rinnovamento spirituale presso la popolazione, un ruolo fondamentale lo svolsero quegli ordini religiosi nati in risposta all'esigenza della Riforma Cattolica percepita già all'indomani della Riforma Luterana. Ordini come i cappuccini, le orsoline, i teatini, i barnabiti e specialmente i gesuiti rafforzarono la pastorale del degradato clero secolare, influendo sugli sviluppi della devozione popolare, caratterizzata da una forte venerazione nei confronti dei Santi, della Beata Vergine (in particolar modo si diffuse la pratica del rosario), l'assiduità alla partecipazione dei sacramenti e ai precetti della Chiesa, determinando talvolta una religiosità di facciata, dominata più dal conformismo che da una religiosità percepita nella sua purezza. 
Infatti, oltre ad influire la condotta dei fedeli nell'ortoprassi religiosa, gli ordini religiosi nati dalla Riforma Cattolica (in special modo i Gesuiti per i ragazzi e le Orsoline per le femmine) si adoperarono di formare le generazioni future, a seconda dei ruoli che i giovani avranno nella società. Non per nulla, l'educazione dei futuri principi era affidata a precettori gesuiti i quali, d'altronde, crearono delle scuole per la formazione anche dei ceti medio-bassi: l'educazione umanistica, impregnata di una sana dottrina cattolica, era considerato il miglior strumento per la formazione dell'uomo.
L'attenzione rivolta alla pratica esteriore della religiosità e l'affidamento del popolo al clero spazzò via quel gruppo di intellettuali e religiosi cattolici (i cosiddetti spirituali) simpatizzanti per la dimensione interiore della fede propugnata dal protestantesimo. Una religiosità che non faccia affidamento al Magistero della Chiesa era vista con estremo sospetto da parte delle gerarchie, che affidavano i singoli casi all'Inquisizione. Di conseguenza, si ebbe un rafforzamento della figura del sacerdote, capace di condurre il popolo di Dio alla salvezza dell'anima attraverso una corretta interpretazione esegetica delle Sacre Scritture, interpretazione fornitagli dall'istituzione dei Seminari come previsto dal Concilio di Trento:
L'istituzione delle parrocchie, circoscrizioni religiose nettamente più limitate delle pievi medievali, aveva proprio la funzione di controllare più da vicino la morale dei fedeli, modellata grazie alla fondazione delle "Scuole di Dottrina cristiana" in cui si impartivano i precetti tridentini ai fedeli. Inoltre, non bisogna dimenticare che la figura del prete, nelle comunità agricole, era riverita non solo per l'autorità morale che rappresentava, ma anche per la preparazione culturale che, benché non sempre fosse eccellente, era sicuramente superiore a quella dei semplici contadini. La figura di Don Abbondio e il suo rapporto con gli abitanti del paesino delineato ne I Promessi Sposi esplicita molto bene il prototipo del sacerdote dell'età post-tridentina.
Al contrario, si venne ad accentuare la distanza tra il "popolo" (cioè l'assemblea dei fedeli) e il clero stesso, definendo quella societas inequalis che verrà ribadita nel Concilio Vaticano I e nel Codice di diritto canonico del 1917 e che permarrà fino al Vaticano II. Se il popolo è una massa di persone indefinita, il clero gode non solo di privilegi sociali, ma anche dell'esclusiva autorità d'interpretazione delle scritture.
La figura di Carlo Borromeo (arcivescovo di Milano dal 1564 al 1584) può essere considerata una tra i modelli del vescovo delineato dal Concilio di Trento. Il nipote di Pio IV fu inviato a guidare l'arcidiocesi di Milano, che da cinquant'anni era lasciata in uno stato d'incuria spirituale e materiale a causa della negligenza di Ippolito I e di Ippolito II d'Este. Ivi, il giovane presule si diede subito da fare per cercare di eliminare gli abusi compiuti in questo stato di decennale anarchia, rimuovendo i prelati indegni, ristabilendo il rispetto della disciplina ecclesiastica nei monasteri e nel clero diocesano. Curò con particolare intensità il rispetto della liturgia secondo i canoni tridentini, e si mostrò indefesso nelle visite pastorali, giungendo anche ai confini con la Svizzera protestante e visitando villaggi e paesi sperduti sulle montagne. L'opera restauratrice di san Carlo non si limitò soltanto alle disposizioni liturgiche e all'adempimento dei canoni tridentini, in quanto esercitò fino in fondo il suo ministero di servizio verso i più bisognosi in occasione della peste del 1576 (chiamata infatti "peste di San Carlo") e conducendo una vita morigerata. Si prodigò, inoltre, nella formazione culturale dei suoi sacerdoti, aprendo vari seminari (tra cui ricordiamo il Collegio Borromeo di Pavia).
La Chiesa è propagatrice in primo piano della cultura religiosa. Dopo aver abdicato al sapere mondano in seguito al Concilio di Trento, la Chiesa Cattolica fu in prima linea nella diffusione della religione e nell'opera di moderazione di quella profana, tramite lo strumento della Santa Inquisizione. Sostanzialmente, la Chiesa Cattolica opera una purificazione di tutte le tematiche pagane del primo cinquecento per dare il via ad un umanesimo cristiano che trova i suoi centri propulsori nei collegi gesuiti e nelle predicazioni tanto in voga in quel secolo. Si può vedere quindi come la cultura cattolica non sia, come c'è stata rappresentata, soltanto repressione, ma proposta per un'innovazione del sapere in chiave cristiana: protegge infatti la scienza (purché sia in linea con le scritture); favorisce l'arte ad maiorem gloriam Dei (Palestrina nella musica; Bernini e Borromini in quella figurativa e architettonica); esalta la poesia come funzione moralizzatrice (il circolo classicista di papa Urbano VIII).
In seguito alle disposizioni conciliari, l'arte figurativa del Barocco deve rispondere all'esigenza di difesa e diffusione dell'ortodossia cattolica contro l'eresia protestante. Un clima di profondo rinnovamento segue la rivoluzione dei canoni figurativi dell'età rinascimentale: gli affreschi rappresentanti scene tratte dai vangeli apocrifi vengono cancellati, mentre quelli considerati indecenti e dal sapore paganeggiante (quale il Giudizio Universale di Michelangelo) vengono "corretti" attraverso l'aggiunta di panni per coprire le nudità. L'arte deve ritornare (come si vedrà anche per l'aspetto musicale) a "parlare" agli analfabeti, glorificare Dio e i suoi Santi attraverso la celebrazione di particolari soggetti, quali la Madonna (la cui venerazione è rifiutata dai protestanti). In campo architettonico, due casi esemplificativi mostrano come l'arte sia divenuta strumento di propaganda della Riforma Cattolica: la chiesa del Gesù di Roma, ad opera del Vignola; e la produzione artistica del Bernini.
Nel primo caso, la chiesa, riccamente decorata, presenta una struttura a pianta latina fiancheggiata da una serie di cappelle riconducenti ai motivi religiosi della controriforma: l'esaltazione dei santi e dei sacramenti, la devozione al Sacro Cuore di Gesù. La volta è affrescata col trionfo di Cristo, fiancheggiato dai dottori della Chiesa, con la chiara allusione di dimostrare l'ortodossia della fede cattolica. Del Bernini, oltre all'esaltazione iconografica del potere papale con la Cathedra Petri nella Basilica Vaticana, si ricorda la Transverberazione di santa Teresa d'Avila, altisonante espressione del misticismo controriformista.
La musica polifonica di stampo quattrocentesco sembrava aver preso una strada indipendente rispetto alle esigenze liturgiche, che prevedevano un uso delle parole e un messaggio che fosse semplice, chiaramente udibile da parte dei fedeli. Inoltre, si richiese una purificazione della polifonia da tutte le tematiche profane, perché la musica ritornasse ad essere ancilla Dei. Il Concilio, per ribadire quest'esigenza di purificazione e di asservimento della parola musicata ai fini liturgici, emanò il Decretum de observandis et evitandis in celebratione Missarum (1562):Pierluigi da Palestrina, davanti ad un'ala intransigente dei Padri che addirittura voleva l'abolizione della musica dalle liturgie, avrebbe rivisto quel capolavoro che è la Missa Papae Marcelli (1555), presentandola poi davanti ad una commissione di cardinali (tra cui faceva parte anche il Borromeo) per dimostrare che il contrappunto ovvero la polifonia è davvero compatibile con le dottrine della Controriforma. La Controriforma, nel considerare il capolavoro di Palestrina, approvò la polifonia, che da allora ebbe sempre un posto privilegiato accanto al canto gregoriano, proclamando Palestrina il salvatore della musica polifonica e gettando le basi per la cappella sacra romana. Si richiese, però, che la musica polifonica seguisse le seguenti norme:
Oltre alla linea marinista e concettista, piena di figure retoriche volte a suscitare solamente splendore e meraviglia nel pubblico dei lettori, il critico letterario Ezio Raimondi ha individuato una linea invece più classicheggiante, che rifiutava le stravaganze mariniste (senza però rifiutare di suscitare la meraviglia nei lettori) e che si proponeva di educare il popolo di Dio attraverso una letteratura "pedagogica" e civile. Il fulcro di questa tendenza classicheggiante lo si ebbe nel circolo barberiniano, formatosi intorno al cardinale Maffeo Barberini, futuro papa Urbano VIII (1623-1644). Lo stesso Urbano VIII, Tommaso Campanela, Tommaso Stigliani, Giovanni Ciampoli e Virginio Cesarini furono tra i principali esponenti di questo gruppo di poeti, ma fu soprattutto l'ultimo a dare un maggior contributo per stile e produzione. Cesarini, membro dell'Accademia dei Lincei amico di Galileo, proponeva una poesia etica secondo i principi cristiani e che potesse suscitare un senso d'amor patrio.
Recentemente, gli studi storico-letterari hanno rivalutato profondamente l'immagine negativa che è stata offerta per secoli, cioè quella di una Chiesa ostile al progresso scientifico e persecutrice delle nuove scoperte, soprattutto in campo astronomico. In realtà, Andrea Battistini, Ezio Raimondi ed Eraldo Bellini, nei loro saggi delineanti il rapporto tra letteratura e scienza, hanno inevitabilmente affrontato anche la dimensione della fede, fondamentale perno socio-culturale della civiltà controriformista.
Partendo dal presupposto che il testo biblico è un'auctoritas non solamente per le questioni di fede, ma anche per quelle scientifiche, la tradizione ecclesiastica aveva accolto la teoria geocentrica dello scienziato egiziano Tolomeo, in quanto la sua teoria si accordava perfettamente alla visione antropocentrica del cristianesimo. Come l'Uomo è al centro della Creazione, così la Terra deve essere al centro dell'Universo. La Chiesa patrocinò le iniziative scientifiche più disparate, purché non s'intaccasse la teoria geocentrica. I Gesuiti, per esempio, erano considerati (nel mondo cattolico) tra i migliori studiosi della realtà cosmica e naturale: Athanasius Kircher, Orazio Grassi e Francesco Lana de Terzi sono soltanto alcuni degli scienziati appartenenti alla Compagnia di Gesù, con i quali lo stesso Galileo mantenne i rapporti fino alla rottura avvenuta con la pubblicazione de Il Saggiatore. La stessa Accademia dei Lincei, di cui si parlerà fra poco, era supportata dall'allora cardinale Maffeo Barberini, nonostante la "libertà di ricerca" propugnata dal fondatore dell'Accademia, il principe Federico Cesi.
Nata nel 1603 per iniziativa del giovane principe Federico Cesi (insieme agli amici Giovanni Heckius, il marchigiano Francesco Stelluti e l'umbro Anastasio de Filiis), l'Accademia de' Lincei iniziò a funzionare soltanto nel 1609, quando il Cesi divenne proprietario dei beni paterna in seguito alla morte del genitore. La fortuna dei Lincei fu però data dall'adesione di Galileo nel 1610, determinando fra di essi un vero e proprio sodalizio scientifico: se Galileo, famoso per il fresco di stampa Sidereus Nuncius, diede prestigio all'Accademia con la sua adesione, dall'altra i Lincei, molto sensibili alla divulgazione della “nova scienza”, spinsero Galileo ad adottare il dialogo come genere letterario adatto per tale scopo. I Lincei, per diffondere le loro scoperte, inventarono gli opuscoli e le gazzette (in lingua volgare) perché si formasse una coscienza collettiva anche con dei profani: la prosa letteraria trovò così una forma di comunione con la scienza. Questa, inoltre, doveva basarsi sull'esperienza diretta, empirica dei fenomeni, e non sulle auctoritates antiche e teologiche. Come esporrà bene Galileo nelle Lettere Copernicane, la Bibbia è un volume dal carattere soteriologico, perché conduca gli uomini alla salvezza, e non un libro scientifico. Bisogna non sapere di astrologia, filosofia o teologia per capire la realtà della natura, ma di matematica e fisica, in quanto il libro dell'universo ragiona secondo i calcoli, e non intorno alle dotte disputazioni, come dirà Galileo disputando con il gesuita Orazio Grassi ne Il Saggiatore:La Chiesa, nella figura del cardinal Bellarmino, si oppose alla rinascita del copernicanesimo nella sua veste galileiana, in quanto non conciliante con alcuni passi delle Scritture, quali Giosuè 10, 12-13. Il Cardinale cercò di convincere Galileo a desistere, dopo la sentenza del Sant'Uffizio del 1616, a non difendere una tesi "plausibile" solo come forumulazione matematica privata, ma non concepibile nella sua accettazione pratica. L'ascesa poi al trono papale del filo-linceo Urbano VIII fece credere allo scienziato pisano di poter liberamente sostenere questa visione, ma si sbagliava. Lo scontro tra questi due correnti di pensiero e di interpretazione del reale giunse il culmine con la condanna, da parte del Sant'Uffizio, del Dialogo sui massimi sistemi, cosa che suscitò molto scalpore presso gli avversari del cattolicesimo controriformista.
Paolo Sarpi, il frate veneziano dell'Ordine dei Servi di Maria, che si oppose all'interferenza di papa Paolo V nelle questioni giurisdizionali della Repubblica di Venezia, nel 1619 pubblicò a Londra la sua opera più famosa, la Istoria del Concilio Tridentino, ove si sottolinea la cupidigia del papato il quale, aiutato dalla Spagna, riuscì ad imporre la sua volontà sulla collegialità dei vescovi per raggiungere i propri fini temporali.
L'opera del Sarpi, messa subito all'Indice, spinse la Curia ad affidare all'intellettuale (e cardinale dal 1659) Pietro Sforza Pallavicino un'opera che potesse fronteggiare quella del Sarpi. Il prelato scrisse, pertanto, la Istoria del Concilio di Trento (1656-1657). Opera notevolmente più chiara e meno passionale (e quindi
meno ideologica), la Istoria è costruita con un metodo storico più efficace di quella del frate veneziano.
Il termine Controriforma non fu usato nei secoli XVI e XVII, ma venne coniato da Johann Stephan Putter, docente giurista di Gottinga, nel 1776. Putter, con questa parola, intendeva indicare la reazione della Chiesa alla riforma luterana attraverso:
la censura dei testi e di qualsiasi opinione non fosse conforme alle linee ecclesiastiche.
I maggiori storici tendono oggi a sostenere la coesistenza di due aspetti distinti e paralleli nella realtà del cattolicesimo cinquecentesco: la «Riforma cattolica» e la «Controriforma». Il primo di questi fu un protestante, Karl Peter Wilhelm Maurenbrecher, il quale scrisse nel 1880 la Geschichte der Katholischen Reformation. Dopo di lui, gli storici Ludwig von Pastor, Joseph Lortz, Lucien Febvre, Delio Cantimori, Erwin Iserloh, Giacomo Martina, Giuseppe Alberigo, Mario Bendiscioli, Pier Giorgio Camaiani, Jean Delumeau, Paolo Prodi ed altri continuarono a riflettere e ad elaborare la dimensione storico-religiosa del cattolicesimo post-tridentino tra riforma e controriforma. 
Fu soprattutto lo storico tedesco Hubert Jedin a identificare e definire i due movimenti come distinti nella storia della Chiesa cattolica. Quale sarebbe, dunque, la differenza tra Riforma cattolica e Controriforma? La Riforma Cattolica tende a mettere a fuoco gli elementi di trasformazione che la Chiesa accolse in questo periodo, procedendo alla definizione dei suoi dogmi e alla presa di coscienza di un'alterità rispetto al mondo protestante; la Controriforma sottolinea, invece, il contrasto netto con il protestantesimo e l'applicazione dei decreti conciliari nelle Chiese locali e attraverso l'istituzione di organi specifici (Sant'Uffizio, Inquisizione romana, Indice dei libri proibiti) per monitorare l'ortodossia tridentina. Jedin scrive così, a tal proposito:
Non bisogna tuttavia dimenticare la sostanziale persistenza di un filone storiografico che si oppone a questa linea interpretativa. Tra gli studiosi che hanno proposto opinioni contrastanti, si può menzionare Giovanni Miccoli, che a tale problema si dedica nel paragrafo conclusivo del suo celebre saggio La storia religiosa, dedicato alla "Crisi e restaurazione cattolica nel Cinquecento".
Giacomo Paganelli, Il novello parroco rurale overo esercizio parrocchiale da potersi praticare da quello nelle domeniche e feste, Forlì, Stamperia de' Fasti, 1711.
 Renata Ago, Innocenzo XII, Roma, Istituto dell'Enciclopedia Italiana, 2000, Enciclopedia dei Papi, SBN IT\ICCU\CFI\0494959. URL consultato il 27 giugno 2015.
 Cesare Alzati, L'Età Moderna, a cura di Menozzi, Daniele e Filoramo, Giovanni, vol. 3, 3ª ed., Bari, Editori Laterza, 2013, Storia del Cristianesimo, ISBN 978-88-420-6560-9.
 Carl Andresen e Georg Denzler, Dizionario storico del Cristianesimo, Cinisello Balsamo, Edizioni Paoline, 1992, ISBN 88-215-2450-7.
 Stefano Andretta, Clemente XI, Roma, Istituto dell'Enciclopedia Italiana, 2000, Enciclopedia dei Papi, SBN IT\ICCU\CFI\0494959. URL consultato il 27 giugno 2015.
 Dario Antiseri e Giovanni Reale, Umanesimo, Rinascimento e Rivoluzione Scientifica, vol. 4, Milano, Bompiani, 2008, Storia della filosofia, ISBN 978-88-452-6384-2.
 Emilia Ardissino, Il Seicento, Bologna, Il Mulino, 2009, ISBN 978-88-15-10651-3.
 Andrea Battistini, Galileo e i gesuiti: miti letterari e retorica della scienza, Milano, Vita e Pensiero, 2000, ISBN 88-343-0514-0.
 Andrea Battistini, Galileo, Bologna, Il Mulino, 2011, Profili di storia letteraria, ISBN 978-88-15-23239-7.
 Eraldo Bellini, Stili di pensiero nel Seicento italiano: Galileo, i Lincei, i Barberini, Pisa, Edizioni ETS, 2009, ISBN 978-88-467-2319-2.
 Mario Bendiscioli e Massimo Marcocchi, Riforma Cattolica. Antologia di documenti, Roma, Studium, 1963, SBN IT\ICCU\PUV\0202489.
 Maria Forcellino, Michelangelo, Vittoria Colonna e gli "spirituali": religiosità e vita artistica a Roma negli anni Quaranta, Roma, Viella, 2009, ISBN 978-88-8334-379-7.
 Mariano Giaquinta, Galilei, Galileo, Roma, Istituto dell'Enciclopedia Italiana, 2012, ISBN 978-88-12-00089-0. URL consultato il 27 giugno 2015.
 Hubert Jedin, Storia del Concilio di Trento, Brescia, Morcelliana, [1947]; 1973-1982, SBN IT\ICCU\CFI\0023691.
 Hubert Jedin, Riforma e controriforma: crisi, consolidamento, diffusione missionaria (XVI - XVII sec.), a cura di Guerriero, Elio, vol. 6, Milano, Jaca Book, 1993, Storia della Chiesa, ISBN 88-16-30246-1.
 Massimo Mila, Breve storia della musica, 4ª ed., Torino, Einaudi, 1977, SBN IT\ICCU\LIG\0011759.
 Juan Plazaola, La Chiesa e l'arte, a cura di Bruno Bistocchi, 1ª ed., Milano, Jaca Book, 1998, ISBN 88-16-43708-1.
 Gian Luca Potestà e Giovanni Vian, Storia del Cristianesimo, Bologna, il Mulino, 2010, ISBN 978-88-15-13763-0.
 Adriano Prosperi, Clemente VII, Roma, Istituto dell'Enciclopedia Italiana, 2000, Enciclopedia dei Papi, SBN IT\ICCU\CFI\0494959. URL consultato il 27 giugno 2015.
 Adriano Prosperi, Sarpi, Paolo, Roma, Istituto dell'Enciclopedia Italiana, 2013, Il Contributo italiano alla storia del Pensiero - Politica, ISBN 978-88-12-00089-0. URL consultato il 27 giugno 2015.
 Giovanni Battista Re, Il governo universale della Chiesa e i diritti della persona, 2ª ed., Milano, Vita e Pensiero, 2007, ISBN 978-88-343-0977-3.
 Volker Reinhardt, Paolo V, Roma, Istituto dell'Enciclopedia Italiana, 2000, Enciclopedia dei Papi, SBN IT\ICCU\CFI\0494959. URL consultato il 27 giugno 2015.
 Ruggiero Romano e Corrado Vivanti (a cura di), Dalla caduta dell'Impero romano al secolo XVIII, II, tomo 1, Torino, Einaudi, 1974, Storia d'Italia,  pp. 429–1079; 975–1079, SBN IT\ICCU\CAM\0009988.
 Flavio Rurale, Pio IV, Roma, Istituto dell'Enciclopedia Italiana, 2000, Enciclopedia dei Papi, SBN IT\ICCU\CFI\0494959. URL consultato il 27 giugno 2015.
 Luigi Tomassetti, Bullarum, diplomatum et privilegiorum Sanctorum Romanorum Pontificum, vol. 7, Augustae Taurinorum [Torino], Seb. Franco et Henrico Dalmazzo editoribus, 1862, SBN IT\ICCU\TO0\0740218.
Paola Vismara, «Il cattolicesimo: dalla "riforma cattolica" all'assolutismo illuminato», in Giovanni Filoramo, Daniele Menozzi (a cura di) Storia del Cristianesimo, III. L'età moderna, Roma-Bari, Laterza, 2008, pp. 151–290.
 Pietro Zovatto (a cura di), Storia della Spiritualità italiana, Roma, Città Nuova, 2002, ISBN 88-311-9268-X.
 Controriforma, Istituto dell'Enciclopedia Italiana, 2010, Dizionario di storia. 
 Controriforma, su thes.bncf.firenze.sbn.it, Biblioteca Nazionale Centrale di Firenze. 
 G. Battelli, Controriforma, su pbmstoria.it. URL consultato il 27 giugno 2015s (archiviato dall'url originale il 24 settembre 2015).
 Religione, guerre di, Zanichelli editore Spa, Marzo 2013. URL consultato il 27 giugno 2015.
 Missale Romanum - La Prima Riforma Liturgica: Il Messale di San Pio V, maranatha.it. URL consultato il 27 giugno 2015.
 Chi siamo. La storia delle Orsoline, Orsoline Lanzone Milano, 2007. URL consultato il 27 giugno 2015 (archiviato dall'url originale il 26 giugno 2015).
 La Sacra Musica, su lasacramusica.blogspot.it. URL consultato il 27 giugno 2015., da cui ho preso spunto per la sezione musicale.
 Sito ufficiale della Chiesa del Gesù - Roma, su chiesadelgesu.org. URL consultato il 27 giugno 2015.
 Geocentrismo, Istituto dell'Enciclopedia Italiana, 2009, Dizionario di filosofia.
 Galileo Galilei: Il processo e la condanna, su raiscuola.rai.it. URL consultato il 27 giugno 2015.
Una contusione polmonare è una contusione del polmone causata da un trauma al torace.
A causa del danno subito dai capillari, sangue e altri fluidi si accumulano nel tessuto del polmone ostacolando gli scambi di gas e causando ipossia (una riduzione dell'ossigenazione dell'organismo). La contusione polmonare non si associa a una soluzione di continuità del tessuto polmonare.
Le contusioni polmonari di solito si associano ai traumi contusivi che le causano, ma possono anche derivare dalle lesioni dovute a esplosioni e relative onde d'urto, oppure a traumi penetranti, o anche a incidenti stradali e impatti tra autoveicoli (attualmente la grande maggioranza delle contusioni: l'uso di dispositivi di sicurezza passiva come cinture di sicurezza e airbag riduce di molto il rischio).
La diagnosi si basa sullo studio della causa del trauma, sull'esame obiettivo e sull'esecuzione di una radiografia del torace. I segni tipici includono dolore al torace, emottisi, evidenza di uno stato di asfissia (insufficienti ventilazione, ossigenazione e perfusione dell'organismo) e di cianosi. Complicanze comuni della contusione polmonare sono polmoniti, sindrome da distress respiratorio e grave disabilità respiratoria cronica.
La contusione polmonare frequentemente guarisce senza necessità di particolari cure, con semplice terapia di supporto.
L'ossigenoterapia (respirazione di aria arricchita in ossigeno) e il monitoraggio del paziente sono spesso sufficienti. Talvolta invece il traumatizzato necessita di cure intensive per raggiungere una completa guarigione. Le contusioni polmonari sono mortali da un quarto alla metà dei casi; alcune invece sono lievi, con poco o nessun impatto sulla salute del paziente. Raramente la contusione è isolata: si accompagna ad altre lesioni, spesso esse stesse causa di morte.
I bambini sono a rischio, per il pregiudizio, privo di basi scientifiche, che una relativa flessibilità ossea della parete toracica permetta l'assorbimento dell'energia di un impatto, senza trasmetterla al sottostante polmone.
La contusione polmonare si verifica in una percentuale variabile tra il 30% e il 75% dei casi di gravi lesioni al torace. Si tratta della lesione grave più comunemente associata al trauma toracico.
Fra i soggetti traumatizzati che presentano lesioni multiple e il cui punteggio dell'Injury Severity Score è superiore a 15, la contusione polmonare si verifica in circa il 17% dei casi.
Il tasso di mortalità correlato alla contusione polmonare non è di facile determinazione, poiché la contusione si verifica raramente in modo isolato e più spesso si associa ad altre condizioni e complicanze.
Di solito i decessi dei soggetti con contusione polmonare derivano anche da altre lesioni, in genere lesioni cerebrali traumatiche.Non è ancora chiaro, rimanendo il tema oggetto di dibattito tra gli esperti, se la contusione polmonare associata a un lembo toracico fluttuante (volet costale) sia un fattore importante e indipendente di mortalità oppure se contribuisca solo a incrementare la mortalità nei soggetti con lesioni multiple (politraumatizzati).
In ogni caso il tasso di mortalità associato alla contusione polmonare si stima vari tra il 14% e il 40%, a seconda della gravità della contusione e di eventuali lesioni associate.Quando le contusioni polmonari sono piccole, normalmente non aumenta il rischio di mortalità o di esito sfavorevole nei soggetti con un trauma toracico contusivo. Tuttavia queste evenienze aumentano via via con l'aumentare della dimensione della contusione.
In uno studio è stato riscontrato che tra i soggetti politraumatizzati con più lesioni significative, inclusa la contusione polmonare, circa il 35% muore.
In un altro studio, l'11% circa dei soggetti con contusione polmonare isolata è andato incontro a morte, mentre il numero è salito al 22% circa in quei soggetti che presentavano anche delle lesioni aggiuntive.
Un lembo toracico fluttuante aumenta la morbilità e la mortalità a livelli doppi rispetto alla contusione polmonare isolata. La contusione polmonare si pensa sia comunque la causa diretta di morte di circa il 25% dei soggetti politraumatizzati che muoiono.
La contusione polmonare è la più comune causa di morte tra gli occupanti dei veicoli coinvolti in incidenti stradali, e si ritiene contribuisca in maniera significativa a circa un quarto dei decessi dovuti a incidenti stradali.
Poiché negli anni l'utilizzo di veicoli a motore è aumentato, e similmente il numero di incidenti d'auto, è anche aumentato il numero di traumi al torace. Tuttavia un aumento del numero di airbag installati nelle auto più moderne, così come quello di altri dispositivi di sicurezza, può ridurre l'incidenza della contusione polmonare. A titolo d'esempio il diffondersi di sistemi di ritenuta per bambini (seggiolini per auto e altri) ha ridotto, in questa fascia d'età, l'incidenza approssimativa della contusione polmonare a seguito di incidenti stradali dal 22% al 10%.Dal momento che la parete toracica in età pediatrica è più flessibile, i bambini sono più vulnerabili alla contusione polmonare rispetto agli adulti.
Per questo motivo la contusione polmonare è più comune nei bambini che negli adulti.
A conferma di ciò i bambini, negli impatti violenti, sviluppano un numero doppio di contusioni polmonari rispetto agli adulti coinvolti in impatti comportanti meccanismi di lesioni simili.
D'altro canto essi presentano un numero di fratture costali proporzionalmente inferiore.
Una contusione polmonare è stata trovata nel 53% dei bambini con lesioni al torace significative (vale a dire lesioni toraciche che hanno richiesto un ricovero ospedaliero).
Alcuni tipi di meccanismi di lesione si verificano con una frequenza che è differente tra l'età adulta e quella pediatrica. I bambini, per esempio, quando si trovano nel traffico in qualità di pedoni, sono più spesso coinvolti in incidenti stradali che comportano urti, travolgimenti e trascinamenti da parte delle automobili.
Le differenze somatiche tra adulti e bambini hanno anche importanti ripercussioni sulla modalità con la quale si manifestano la contusione polmonare e le altre eventuali lesioni associate. Si deve considerare, a titolo esemplificativo, che i bambini (in relazione all'età) hanno una massa corporea di gran lunga inferiore rispetto a un adulto. Ne consegue che, a parità di forze ed energia in gioco, il trauma del bambino possa comportare con più probabilità un coinvolgimento e lesioni a carico di più organi e sistemi.
Alcune differenze nella fisiologia dei bambini possono giocare a loro vantaggio (per esempio con grande probabilità non soffrono di altre patologie o condizioni mediche che possono avere un influsso negativo sulla prognosi) e pertanto è possibile prevedere che i risultati, in termini di guarigione e ripresa funzionale, siano migliori.
Altre differenze fisiologiche, per esempio nel rapporto tra superficie e massa corporea e nei meccanismi di termoregolazione, li espongono invece a maggiori rischi. Infatti procedure rianimatorie prolungate ed esplorazioni chirurgiche possono provocare con più facilità ipotermia.
Tuttavia, nonostante queste differenze reali, i bambini con contusione polmonare hanno globalmente un tasso di mortalità simile a quello degli adulti.
Nel 1761, il medico e anatomista italiano Giovanni Battista Morgagni fu il primo a descrivere un danno polmonare che non era accompagnato da lesioni evidenti sulla sovrastante parete toracica.
Tuttavia il merito di aver coniato il termine contusione polmonare va al medico e chirurgo militare francese Guillaume Dupuytren, che lo usò per la prima volta nel XIX secolo.
Solo nel corso del XX secolo l'importanza della contusione polmonare e del suo significato clinico iniziano a ricevere adeguati riconoscimenti.
È infatti con il diffondersi dell'impiego di esplosivi che si verifica durante la prima guerra mondiale che si rende evidente il gran numero di vittime senza alcun segno esterno di lesioni al torace, ma con un sanguinamento importante nei polmoni.
Gli studi effettuati dal dottor Hooker sulle lesioni e traumi riportati nel corso della prima guerra mondiale dimostrarono che la contusione polmonare ricopriva un ruolo molto importante nelle lesioni concussive correlate alle esplosioni.Un ulteriore interesse e impulso agli studi sulla contusione polmonare si ebbe durante la seconda guerra mondiale, quando i bombardamenti sulla Gran Bretagna, avvenuti nella battaglia d'Inghilterra, da parte dell'aviazione nazista causarono un gran numero di vittime da lesioni da scoppio, sia tra i militari sia tra i civili, le quali regolarmente sviluppavano tutta una serie di gravi problemi respiratori. In questo periodo furono eseguiti alcuni studi su degli animali che venivano posti a varie distanze da una esplosione. Gli esperimenti dimostrarono che un equipaggiamento protettivo era in grado di prevenire le lesioni polmonari. Questi risultati suggerirono e confermarono che un impatto generato da un'onda d'urto al di fuori della parete toracica era responsabile delle lesioni polmonari interne.
Fu nel 1945 che Buford e Burbank descrissero per la prima volta quello che essi chiamarono "polmone umido", cioè quella situazione nella quale i polmoni accumulano fluido al loro interno e nello stesso tempo si dimostrano meno in grado di rimuoverlo.
I due studiosi attribuirono l'insufficienza respiratoria che spesso si associa al trauma toracico contusivo in parte agli interventi rianimatori in cui si infondeva un'eccessiva quantità di fluidi. Da allora la questione se e quanti liquidi debbano essere somministrati è sempre rimasta controversa.Durante la guerra del Vietnam gli scontri militari resero nuovamente attuale il problema della contusione polmonare. Le ricerche effettuate durante i quindi anni di conflitto ebbero un ruolo fondamentale nello sviluppo della concezione moderna del trattamento.
Sempre a partire dal 1960 la condizione iniziò a essere più ampiamente riconosciuta anche al di fuori del contesto bellico. Iniziarono a esserne descritti i sintomi e i tipici reperti legati alle tecniche di imaging allora utilizzate, come per esempio i quadri polmonari delle radiografie toraciche.
Prima del 1960 si riteneva che l'insufficienza respiratoria associata al lembo toracico fluttuante (conosciuto anche come volet costale) fosse dovuta al "movimento paradosso" del segmento fluttuante della parete toracica (il lembo si muove verso l'interno in inspirazione e verso l'esterno in espirazione, cioè in senso opposto al resto della parete toracica).
A causa di questo pregiudizio il trattamento veniva finalizzato alla gestione della lesione della parete toracica, e non indirizzato alla sottostante contusione polmonare.
A titolo d'esempio, la ventilazione a pressione positiva veniva utilizzata dai rianimatori per stabilizzare il segmento fluttuante e impedirne il movimento di rientro in torace durante gli atti respiratori.
Fu solo nel 1965 che per la prima volta venne proposto che l'insufficienza respiratoria fosse a causa delle lesioni polmonari piuttosto che per il danno della parete toracica, e si dovette attendere una decina d'anni prima che, nel 1975, un gruppo guidato dal dottor JK Trinkle confermasse questa ipotesi.
A partire dal 1975 il trattamento moderno dà la priorità alla gestione della contusione polmonare. Gli studi sugli animali eseguiti alla fine degli anni sessanta e settanta misero definitivamente in luce i processi fisiopatologici coinvolti nella contusione polmonare.
La contusione polmonare, che si verifica nel 25-35% di tutti i traumi contusivi toracici, è di solito causata dalla rapida decelerazione che fa seguito all'improvviso arresto della cassa toracica in movimento, allorché si colpisce un oggetto fisso.
Circa il 70% dei casi è secondario a incidenti stradali tra veicoli, e la dinamica più frequente è dovuta all'urto del torace contro l'interno della vettura (assai spesso contro il volante o il piantone dello sterzo).Cadute dall'alto, traumi domestici, incidenti sul lavoro, violenza e aggressioni, e lesioni da sport (in particolare da sport estremi) sono altre cause frequenti.
La contusione polmonare può anche essere causata da esplosioni, divenute di utilizzo frequente in alcuni settori industriali. Va ricordato che in caso di esplosione gli organi più vulnerabili e più frequentemente soggetti a lesioni da scoppio sono quelli che contengono gas, come per esempio i polmoni, gli orecchi, oppure a livello addominale stomaco e intestino.
I danni da esplosione a livello polmonare consistono in una grave contusione polmonare, emorragia o edema, con grave danno agli alveoli e ai vasi sanguigni, oppure una combinazione di questi eventi.
La contusione polmonare è la prima causa di morte tra i traumatizzati che sopravvivono inizialmente a un'esplosione.Oltre ai traumi chiusi, anche un trauma penetrante può causare una contusione polmonare.
Quando un proiettile dotato di alta cinetica (in rapido movimento) attraversa un tessuto, il tessuto circostante il tragitto del proiettile viene violentemente 'spostato' di lato, e il tessuto ne risulta contuso. È l'onda di pressione creata dal proiettile a forzare il tessuto ad allontanarsi dal tragitto della pallottola, creando in questo modo una cavità temporanea. La cavità, appunto temporanea, si richiude in pochi istanti. Il tessuto torna infatti prontamente nella posizione iniziale, ma disgraziatamente viene anche leso. Questo fenomeno è noto ai sanitari impegnati nell'emergenza-urgenza come fenomeno della "cavitazione".
Le contusioni polmonari che si associano a traumi da arma bianca e proiettili a bassa velocità non sono di solito così gravi da determinare un importante effetto cavitazione. Va comunque ricordato che i traumi penetranti provocano contusione polmonare e danni polmonari con molta minore frequenza di quanto non accada per un trauma contusivo. Un'eccezione è rappresentata dalle ferite da fucile da caccia, le quali possono danneggiare seriamente un'ampia area di tessuto polmonare, oltre che per un danno diretto anche attraverso un meccanismo di lesione da esplosione.
I processi fisici che stanno alla base della contusione polmonare sono ancora poco conosciuti. In ogni caso è noto che il tessuto polmonare può essere compresso quando la parete toracica viene a schiacciarsi verso l'interno a seguito dell'impatto. Sono stati comunque suggeriti anche altri possibili meccanismi: l'effetto inerziale, l'effetto sfaldamento e l'effetto implosione.
Effetto inerziale: il tessuto alveolare più leggero viene decapitato dalle strutture ilari più pesanti. Tale effetto è molto simile a quello che determina un danno assonale diffuso nel trauma cranico. La spiegazione dell'effetto inerziale si basa sulla constatazione che tessuti differenti hanno diverse densità, e quindi differenti sensibili di accelerazione o decelerazione.
Effetto sfaldamento: il tessuto polmonare scoppia o viene leso e tagliato allorché un'onda d'urto incontra il tessuto polmonare. Ciò avviene normalmente all'interfaccia tra gas e liquido. Le pareti alveolari formano una sorta di interfaccia gas-liquido con l'aria presente negli alveoli. L'effetto sfaldamento si verifica in aree con grandi differenze di densità. Alcune particelle di tessuto denso sono sfaldate (gettate) nelle particelle meno dense.
Effetto implosione: si verifica quando un'onda di pressione transita attraverso un tessuto contenente bolle di gas: la bolla in un primo momento implode, poi a seguito di un fenomeno di rimbalzo si espande oltre il suo volume originale. Le numerose bolle d'aria che subiscono questa azione causano molte minuscole esplosioni, che determinano l'effetto finale di un danno tissutale, infatti la superespansione delle bolle di gas distende e lacera gli alveoli. In buona sostanza è questo il meccanismo microscopico che si ritiene essere alla base della contusione polmonare quando l'onda di pressione nelle vie aeree aumenta rapidamente.La contusione di solito si verifica nella regione polmonare direttamente sotto il sito di impatto. Tuttavia, analogamente a quanto si verifica nella lesione traumatica del cervello, nella regione polmonare opposta alla zona di impatto si può verificare una contusione da contraccolpo. Si deve dunque tenere presente che un colpo subito nella parte anteriore del torace può causare una contusione sulla parte dorsale del polmone. L'onda d'urto viaggia infatti attraverso il torace e colpisce nella zona della schiena, riflettendosi e concentrando tutta l'energia sulla zona dorsale del polmone. Un meccanismo simile, ma opposto, si può verificare nella parte anteriore dei polmoni quando il colpo diretto viene subito al dorso.La quantità di energia trasferita al polmone è determinata in gran parte dalla compliance (cioè dalla flessibilità) della parete toracica. Il torace dei bambini è più flessibile perché le loro costole sono più elastiche e il processo di ossificazione delle cartilagini intercostali è inferiore.
Pertanto, la parete toracica dei bambini si flette sotto l'energia del trauma, assorbe meno forza e la trasmette in quantità maggiore agli organi sottostanti.
Al contrario la parete toracica di un individuo adulto, che presenta una maggiore mineralizzazione ossea, assorbe maggiormente l'energia del trauma, piuttosto che trasmetterla. Ne consegue che i bambini in genere presentano contusioni polmonari senza evidenza di fratture delle costole sovrastanti, mentre i soggetti adulti e anziani hanno maggiore probabilità di subire lesioni della parete toracica (e quindi fratture costali), piuttosto che contusioni.
In uno studio è stato segnalato che le contusioni polmonari sono associate a fratture nel 62% dei bambini, mentre la percentuale si innalza all'80% quando il trauma si verifica negli adulti.
Normalmente, nel polmone il rapporto ventilazione/perfusione è di circa uno-a-uno. Ciò significa che il volume di aria che entra negli alveoli (la ventilazione) è all'incirca uguale a quello del sangue nei capillari che li circondano (la perfusione). Questo rapporto, nella contusione polmonare, viene a essere ridotto: gli alveoli edematosi, cioè contenenti liquido, non possono essere adeguatamente ventilati dall'aria inspirata. Ne consegue che l'ossigeno non riesce a saturare completamente l'emoglobina, e pertanto il sangue lascia il polmone senza essere stato completamente ossigenato.
Una insufficiente espansione dei polmoni, che, a titolo d'esempio, potrebbe derivare da una insufficiente ventilazione meccanica o da una lesione associata, come un lembo toracico fluttuante, può contribuire ulteriormente a un alterato rapporto ventilazione/perfusione. Poiché il rapporto alterato tra ventilazione e perfusione si accresce, la saturazione di ossigeno nel sangue si riduce.Un altro fenomeno che si può registrare nella contusione polmonare è rappresentato dalla vasocostrizione ipossica polmonare. Si verifica che i vasi sanguigni prossimi agli alveoli ipossici vanno incontro a costrizione (cioè a un restringimento del loro diametro, e quindi del flusso ematico) in risposta alla ridotta concentrazione di ossigeno alveolare. La vasocostrizione comporta un aumento delle resistenze vascolari nelle aree di contusione polmonare, portando a una diminuzione del flusso ematico, cioè della quantità di sangue che scorre in questi vasi e nelle relative aree irrorate, dirigendo il flusso sanguigno in aree meglio ventilate.
L'organismo riduce il flusso di sangue verso le zone polmonari contuse cercando di compensare il fatto che il sangue che irrora queste aree contenenti alveoli non ventilati (o scarsamente ventilati) non riuscirà a ossigenarsi. Nonostante questo meccanismo di compenso l'ossigenazione del sangue rimane comunque inferiore al normale.
Se la lesione è abbastanza grave, l'ipossiemia del sangue non può essere corretta solo fornendo ossigeno supplementare (cioè facendo respirare il traumatizzato tramite una maschera, con flussi elevati di ossigeno puro). Questo problema, che comporta insufficienza respiratoria, è la causa di gran parte dei decessi che derivano dal trauma.Circa la metà dei casi di insufficienza respiratoria si verifica nel giro di poche ore dal trauma iniziale.
Altre gravi complicazioni, e fra queste le infezioni e sindrome da distress respiratorio acuto (ARDS) si verificano in più della metà dei casi.Gli anziani e coloro che in anamnesi, prima del verificarsi del trauma, soffrono già di disturbi cardiaci o respiratori, oppure di malattie renali, hanno maggiore probabilità di avere una degenza ospedaliera più lunga e di presentare delle complicazioni. Statisticamente le complicazioni si verificano nel 55% dei soggetti con precedenti disturbi cardiaci o malattie polmonari, contro il 13% dei soggetti che non presentano questi disturbi.
Tra i soggetti che presentano una contusione polmonare isolata, circa il 17% svilupperà la sindrome da distress respiratorio acuto (ARDS), mentre la percentuale si innalza al 78% circa dei soggetti che presentano almeno due lesioni supplementari.
Una contusione polmonare più estesa è associata a un aumento del rischio di ARDS. In uno studio, l'82% delle persone con il 20% o più del volume polmonare interessato sviluppò la sindrome da distress respiratorio acuto, mentre la percentuale scendeva al 22% dei soggetti con meno del 20% del polmone contuso.La polmonite, un'altra potenziale complicanza, si sviluppa in circa il 20% delle persone con contusione polmonare.
I polmoni contusi sono infatti molto meno efficienti rispetto ai polmoni illesi nella rimozione di secrezioni bronchiali e batteri, è ciò comporta una predisposizione alle infezioni.
L'intubazione e la ventilazione meccanica aumentano ulteriormente il rischio di sviluppare polmonite. Il tubo endotracheale infatti viene fatto passare attraverso il naso o la bocca e successivamente spinto nelle vie aeree. Ciò comporta un potenziale trasferimento di batteri che normalmente albergano nel cavo orale, nel naso oppure nei seni paranasali.
Si deve tenere presente che l'intubazione impedisce il riflesso della tosse, che normalmente permette all'organismo di rimuovere dalle vie aeree le secrezioni bronchiali e i batteri in esse presenti. Inoltre l'accumulo di secrezioni che si ha nei pressi della cuffia del tubo endotracheale (la cuffia è il palloncino che viene gonfiato d'aria e che permette al tubo di ancorarsi stabilmente all'interno della trachea) facilita notevolmente la crescita e la moltiplicazione batterica.
I rianimatori sanno perfettamente che quanto prima viene rimosso il tubo endotracheale, minore è il rischio di polmonite. D'altro canto una rimozione troppo precoce comporta assai spesso una nuova procedura di intubazione, con un rischio aggiuntivo di sviluppare una polmonite.Le persone che sono a rischio di aspirazione polmonare sono particolarmente suscettibili di sviluppare una polmonite. Tra costoro vi sono le persone anziane e i soggetti con un ridotto livello di coscienza a causa, per esempio, di traumi cranici e loro sequele.
Analogamente a quanto avviene con un'altra complicanza, la sindrome da distress respiratorio acuto (ARDS), le probabilità di sviluppare una polmonite aumentano all'aumentare delle dimensioni della contusione polmonare.
I bambini e gli adulti hanno tassi di complicanze quali la polmonite e l'ARDS sostanzialmente sovrapponibili.
Si deve sempre avere presente che per causare contusione polmonare è necessaria una grande quantità di forza. Per questo motivo una persona che viene a essere traumatizzata e ferita da una tale forza ed energia può avere anche altri tipi di lesioni. La contusione polmonare può quindi essere usata come una sorta di indice che fornisce informazioni sulla gravità del trauma.
Fino a tre quarti dei soggetti con contusione polmonare possono presentare anche altre lesioni al torace. Le più comuni sono l'emotorace e il pneumotorace.
Il lembo toracico fluttuante è di solito associato con una contusione polmonare, ed è spesso la contusione, piuttosto che la lesione della parete toracica, la causa principale di insufficienza respiratoria nei soggetti affetti da questo tipo di lesioni.
Nei soggetti che hanno subito un trauma toracico possono associarsi anche altre condizioni, tra queste la frattura dello sterno e gli ematomi della parete toracica.
Oltre la metà delle fratture della scapola sono associate con una contusione polmonare.
È più frequente identificare una contusione polmonare subito al di sotto delle zone di frattura.
Generalmente la contusione polmonare che si accompagna a una frattura, tende a essere concentrata in una determinata posizione del parenchima. Al contrario essa tende a essere decisamente più diffusa quando non c'è frattura.
Le lacerazioni del parenchima polmonare possono derivare da quelle stesse forze che, in un trauma toracico chiuso o penetrante, hanno causato una contusione polmonare.
Le lacerazioni del parenchima possono provocare degli ematomi polmonari. Statisticamente questi ematomi si sviluppano nel 4%-11% di contusioni polmonari.
La contusione polmonare comporta sanguinamento e perdite di liquido nel tessuto polmonare, il quale tende a irrigidirsi e a perdere la sua normale elasticità. Il contenuto di acqua del polmone aumenta entro le prime 72 ore dalla lesione, il che nei casi più gravi porta a un edema polmonare franco. Come risultato di questi e altri processi patologici, la contusione polmonare progredisce nel tempo e può comportare ipossia (cioè una carenza di ossigeno nell'organismo).
Nella contusione polmonare, i capillari strappati perdono fluido nei tessuti circostanti. La membrana tra alveoli e capillari è strappata. Il danno a carico della membrana alveolo-capillare e dei piccoli vasi sanguigni provoca perdita di sangue e fluidi negli alveoli polmonari e nello spazio interstiziale del polmone (lo spazio circostante le cellule, compreso tra la parete dei capillari e le cellule dei tessuti). Questo fenomeno prende il nome di edema interstiziale. In caso di un grave trauma la quantità di edema, stravaso (sanguinamento) eritrocitario perialveolare e peribronchiale, e imbibizione degli alveoli è ovviamente maggiore.
La contusione polmonare si caratterizza per un numero elevato di microemorragie (sanguinamento minimo, quasi microscopico) che si verificano quando gli alveoli polmonari sono separati in modo traumatico dalle altre strutture delle vie aeree e dei vasi sanguigni. Il sangue inizialmente si raccoglie solo nello spazio interstiziale. In seguito, e precisamente entro una o due ore dopo la lesione, si verifica l'edema. Caratteristicamente un'area di sanguinamento in un polmone contuso appare quasi sempre circondata da una zona, più o meno ampia, di edema.Nel normale scambio gassoso, l'anidride carbonica diffonde attraverso l'endotelio dei capillari, lo spazio interstiziale, e attraversa l'epitelio alveolare. L'ossigeno diffonde nella direzione opposta. Un accumulo di liquidi inevitabilmente interferisce con lo scambio dei gas, e può comportare che gli alveoli si riempiano di proteine e collassino a causa dell'edema e del sanguinamento. Maggiore è l'area polmonare interessata dalla contusione e dall'edema, e tanto più grave sarà la compromissione respiratoria di cui soffrirà il traumatizzato.
La contusione polmonare può essere alla base del consolidamento di alcune aree del polmone, del collasso alveolare e dell'atelettasia (la mancata espansione e quindi il collasso polmonare parziale o totale).
Il fenomeno del consolidamento si verifica quando alcune zone del polmone, che sono normalmente riempito di aria, si riempiono con del materiale patologico, come per esempio il sangue.
Nel giro di alcune ore dal verificarsi dell'evento traumatico, gli alveoli iniziano ad addensarsi e a collassare e la zona lesa può evolvere verso il consolidamento. Una diminuzione nella produzione di surfattante polmonare (una sostanza che agisce come tensioattivo, diminuendo la tensione superficiale all'interno dei piccoli alveoli e impedendone il collasso) contribuisce al collasso e al consolidamento degli alveoli. L'inattivazione del surfattante infatti aumenta la tensione superficiale. La ridotta produzione di surfattante può anche estendersi al tessuto polmonare circostante l'area lesa, che originariamente non era stato coinvolto dal trauma.L'infiammazione dei polmoni, che può seguire alla penetrazione nel tessuto di mediatori chimici della flogosi e cellule ematiche a seguito della contusione, può comportare il collasso di alcune zone del polmone.
I macrofagi, neutrofili, e altre cellule infiammatorie e del sangue possono penetrare nel tessuto polmonare e rilasciare fattori che accentuano l'infiammazione, aumentando la probabilità di insorgenza di insufficienza respiratoria.
In risposta alla infiammazione, viene prodotto un eccesso di muco, che potenzialmente può ostruire determinate zone del polmone e alcune vie aeree portandole a collassare. Anche se solo un lato del torace è stato coinvolto dal trauma, l'infiammazione può estendersi a colpire anche l'altro polmone. Il tessuto polmonare originariamente indenne può sviluppare edema, ispessimento dei setti degli alveoli, e altre alterazioni. Se la flogosi è piuttosto grave, può portare a disfunzioni polmonari simili a quelle che sono tipiche della sindrome da distress respiratorio.
La presentazione della contusione polmonare può essere subdola e paucisintomatica. I soggetti con contusioni lievi possono anche non avere alcun sintomo. Tuttavia la condizione è più spesso associata sia a segni sia a sintomi, compresi quelli suggestivi del danno polmonare stesso e delle lesioni di accompagnamento.
Poiché lo scambio dei gas è alterato, si associano spesso i segni di una bassa saturazione di ossigeno nel sangue, come per esempio basse pressioni parziali di ossigeno nel sangue arterioso e la cianosi (colore bluastro della pelle e delle membrane mucose).La dispnea (una respirazione dolorosa e difficoltosa) è estremamente comune. Anche la tolleranza per l'esercizio fisico si abbassa. Una respirazione aumentata nella frequenza e superficiale e un incremento della frequenza cardiaca (tachicardia) sono altri segni di comune riscontro. Nelle contusioni polmonari gravi, il respiro udito per mezzo di uno stetoscopio può essere diminuito. In alcuni pazienti si possono apprezzare dei rantoli (un suono toracico anormale che assomiglia a un crepitio e che accompagna la respirazione) oppure delle franche crepitazioni.Le persone con contusioni gravi possono avere broncorrea (la produzione di acquoso espettorato). In caso di gravi contusioni registra la presenza di broncorrea (cioè la produzione eccessiva di espettorato e catarro siero-mucoso o francamente acquoso). Tosse insistente e respiro sibilante sono altri segni possibili. La presenza di tosse con sangue oppure l'espulsione di espettorato sanguinante è presente in più della metà dei casi.
La gittata cardiaca (il volume di sangue che viene pompato dal cuore ogni minuto) tende a ridursi, e spesso si associa a ipotensione arteriosa (una diminuzione della pressione sanguigna). L'area toracica prossima alla zona contusa può apparire sensibile e dolorabile a causa delle associate lesioni della parete toracica.
I segni e sintomi richiedono del tempo per svilupparsi appieno. Non deve perciò sorprendere che circa la metà dei casi al momento della presentazione iniziale al medico (generalmente in un pronto soccorso) siano asintomatici.
Tanto più è grave la lesione e tanto più rapidamente diventano evidenti i sintomi. Nei casi più gravi, i sintomi possono verificarsi entro tre o quattro ore dal trauma. L'ipossiemia, cioè una bassa concentrazione di ossigeno nel sangue arterioso, in genere tende progressivamente a peggiorare nel giro di 24-48 ore dalla lesione.
In generale, la contusione polmonare tende a peggiorare lentamente nell'arco di pochi giorni, ma se non trattata può anche verificarsi un rapido deterioramento o la morte.
La diagnosi di contusione polmonare poggia sulla storia e le informazioni relative all'evento traumatico, sull'esame fisico del paziente effettuato dal medico e sui reperti della radiografia. Anche gli esami di laboratorio possono avere una loro utilità in quanto, a titolo d'esempio, possono mettere in luce le anomalie di una emogasanalisi arteriosa, comprendente spesso una bassa pressione parziale d'ossigeno e una elevazione della pressione parziale di anidride carbonica, anche in soggetti che respirano aria arricchita in ossigeno. L'emogasanalisi arteriosa nelle prime fasi che fanno seguito a una contusione polmonare può anche non mostrare alcuna significativa alterazione.
La radiografia del torace è il metodo più semplice e comunemente utilizzato per ottenere la diagnosi, e può essere utilizzato anche per confermare una diagnosi di sospetto avanzata dal clinico sulla base del riscontro di alcuni sintomi e segni clinici.
Le aree di consolidamento su un radiogramma del torace appaiono come aree bianche.
Le aree di contusione polmonare in genere non sono limitate dai normali confini anatomici dei lobi o segmenti polmonari.
L'aspetto radiologico della contusione polmonare ricalca quello della polmonite da aspirazione, e la presenza di emotorace o di pneumotorace possono risultare confondenti e nascondere sulla lastra radiologica la contusione. I segni di una contusione polmonare che permangono oltre le 48 ore dopo un trauma è probabile che in realtà siano dovuti a una polmonite, una aspirazione, oppure ad ARDS.
Sebbene la radiografia del torace sia una parte importante della diagnosi, spesso non è abbastanza sensibile per rilevare precocemente la condizione.
In circa un terzo dei casi, infatti, la contusione polmonare non è visibile sulla prima radiografia del torace eseguita a poca distanza di tempo dal trauma.È stato calcolato che sia necessaria una media di sei ore affinché la radiografia del torace mostri le caratteristiche zone biancastre. Le modificazioni polmonari che fanno seguito da un'embolia grassosa oppure all'aspirazione difficilmente si rendono evidenti prima di 12-24 ore. Si deve comunque tenere presente che la contusione polmonare può non diventare evidente fino a 48 ore di distanza dal trauma.
Quando una contusione polmonare si rende evidente tramite una radiografia del torace, si deve sospettare di una particolare gravità del trauma e si rende necessario effettuare degli approfondimenti diagnostici eseguendo, per esempio, una tomografia computerizzata (TC) che potrebbe rivelare altre lesioni 'occulte' e non evidenziate dalla radiografia standard.
È noto che il danno subito dal polmone, è tendenzialmente sottostimato dalla esecuzione di una radiografia standard del torace. Quando viene eseguita una TC, una toractomia, oppure un esame autoptico il danno polmonare appare decisamente più ampio e grave.
La tomografia computerizzata (TC) è un esame decisamente più sensibile per la contusione polmonare, ed è in grado di identificare lesioni addominali, toraciche, o di altro tipo che possono accompagnarsi alla contusione.
In uno studio scientifico è stato segnalato che la radiografia del torace rilevava una contusione polmonare nel 16,3% delle persone affette da un grave trauma toracico chiuso, mentre la tomografia computerizzata (TC) la rilevata in una percentuale decisamente più elevata e pari al 31,2% della medesima popolazione di traumatizzati.A differenza della radiografia del torace, la TC è in grado di rilevare la contusione polmonare quasi subito dopo l'infortunio. Tuttavia, sia nel caso della radiografia sia della TC, la contusione polmonare diviene più evidente a distanza di 24-48 ore dal trauma, sotto forma di sanguinamento e comparsa di edema interstiziale polmonare.
La TC aiuta anche nella quantificazione di una precisa dimensione della contusione polmonare. Questo parametro è molto utile nel determinare se un paziente potrà aver bisogno di ventilazione meccanica. Una contusione che, sulla base del riscontro TC, interessa un ampio volume di polmone è associata a una maggiore probabilità di ventilazione artificiale. Secondo uno studio quando la contusione polmonare coinvolge circa il 30% del volume polmonare totale, pressoché tutti i pazienti necessitano di ventilazione meccanica.
La TC aiuta anche a differenziare tra contusione ed ematoma polmonare, difficilmente distinguibili basandosi sulla radiografia standard.
Tuttavia si deve anche tener presente che le contusioni polmonari visibili alla TC, ma non alla radiografia del torace, non sono di solito abbastanza gravi da influire sull'evoluzione del paziente o sul trattamento.
La validità dell'ecografia polmonare, come esame eseguito al letto del paziente o sul luogo dell'incidente, è ancora in fase di studio nella diagnosi di contusione polmonare. Il suo utilizzo non è ancora diffuso, ed è in genere limitato a quelle strutture che già lo utilizzano per altri motivi, come la diagnosi di pneumotorace, emotorace o la gestione delle vie aeree.
Secondo alcuni autori l'accuratezza dell'esame sarebbe sovrapponibile a quella della TC.
Contusione polmonare e lacerazione sono lesioni del tessuto polmonare. La lacerazione polmonare, nella quale il tessuto polmonare risulta lacerato o tagliato, differisce dalla contusione polmonare per il fatto che la prima entità implica una interruzione macroscopicamente evidente della struttura polmonare, mentre la seconda no.
Quando le zone lacerate si riempiono di sangue, ne consegue un ematoma polmonare, vale a dire una raccolta di sangue all'interno del tessuto polmonare.
La contusione comporta uno stravaso di sangue negli alveoli polmonari (le cavità naturali preposte allo scambio dei gas respiratori tra il sangue e l'aria).
L'ematoma polmonare è invece una vera e propria raccolta di sangue, di dimensioni variabili, che non comprende, ma al contrario si interpone tra il tessuto polmonare.
Un polmone collassato può essere il risultato del riempimento dello spazio pleurico (lo spazio esterno al polmone, normalmente virtuale, delimitato dalla pleura parietale e quella viscerale) da parte del sangue (emotorace) oppure aria (pneumotorace) o ancora da parte di entrambi (emopneumotorace).
Queste condizioni non necessariamente comportano un danno al tessuto polmonare, ma con grande frequenza sono a esso associate.
Traumi e lesioni della parete toracica sono entità distinte ma assai spesso associate alle lesioni polmonari. Traumi e lesioni della parete toracica includono le fratture costali e il cosiddetto lembo toracico fluttuante. Quest'ultimo è una condizione in cui una porzione della gabbia toracica si muove indipendentemente dal resto della parete nel corso degli atti respiratori. Il lembo toracico fluttuante assai spesso è il risultato di fratture costali multiple.
Nessun trattamento conosciuto è in grado di accelerare la guarigione di una contusione polmonare. La terapia principalmente è di supporto. Si cerca prima di tutto di identificare eventuali lesioni che accompagnano la contusione, per prevenire ulteriori lesioni, e per fornire un'adeguata terapia di supporto in attesa che la contusione guarisca.
Il monitoraggio del paziente, e in particolare il controllo del bilancio idrico, la funzione respiratoria e la saturazione di ossigeno tramite pulsossimetria è assolutamente indispensabile poiché le condizioni del paziente possono progressivamente peggiorare.
La restrizione di fluidi, in particolare nei pazienti con contusione polmonare associata a lembo toracico fluttuante, non deve essere eccessiva ma si dovrebbe sempre tenere in considerazione la necessità di un'adeguata perfusione tissutale.
Il controllo di complicazioni come la polmonite oppure la sindrome da distress respiratorio acuta è di importanza critica.
Il trattamento mira a prevenire l'insufficienza respiratoria e a garantire un'adeguata ossigenazione del sangue. Al paziente può essere erogato dell'ossigeno supplementare (ossigenoterapia) che è bene sia adeguatamente riscaldato e umidificato.
Se il paziente affetto da contusione polmonare non risponde ad altri trattamenti, si può ricorrere alla ossigenazione extracorporea membranosa: si pompa il sangue del paziente dal corpo in una speciale macchina che ossigena e rimuove l'anidride carbonica e quindi reimmette il sangue nel sistema circolatorio del paziente.
La ventilazione a pressione positiva, nella quale l'aria è forzata all'interno dei polmoni, diviene necessaria quando l'ossigenazione è significativamente compromessa. La ventilazione non invasiva a pressione positiva, comprendente sia la ventilazione a pressione positiva continua (CPAP) sia la ventilazione bi-level (BiPAP), può essere utilizzata per migliorare l'ossigenazione e trattare l'atelettasia. In entrambi i tipi di ventilazione, viene soffiata dell'aria nelle vie aeree, a una pressione prestabilita, attraverso una maschera montata saldamente sul viso del paziente. Nella BiPAP la pressione varia tra la fase di inspirazione e di espirazione, mentre nella CPAP la pressione è la medesima in entrambe le fasi respiratorie.
La ventilazione non invasiva ha dei vantaggi rispetto ai metodi invasivi, perché non comporta il rischio di infezione che si associa alla intubazione, e permette normali atti quali la tosse, la deglutizione, e il parlare. Tuttavia la tecnica presenta anche qualche rischio e complicazione. Infatti la CPAP e la BiPAP possono forzare aria nello stomaco o causare aspirazione del contenuto dello stomaco, soprattutto quando il livello di coscienza del paziente è diminuito.I soggetti con segni di respirazione insufficiente o di inadeguata ossigenazione possono dover essere intubati e sottoposti alla ventilazione meccanica. La ventilazione meccanica si propone di ridurre l'edema polmonare e aumentare l'ossigenazione dell'organismo.
La ventilazione può comportare la riapertura di molti alveoli collassati, ma alla lunga questo processo di ripetuta apertura può risultare dannoso per gli alveoli stessi, e la ventilazione a pressione positiva (CPAP o BiPAP) può anche danneggiare il polmone se viene impostata un'eccessiva pressione di ventilazione.
L'intubazione di norma è riservata a quei soggetti nei quali si verificano delle complicanze di tipo respiratorio, ma la maggior parte delle contusioni polmonari di una certa gravità terminano comunque con la necessità di intubazione, la quale, a giudizio dei medici, può anche essere anticipata (con il paziente più stabile) in previsione di questa necessità.
Molti ritengono che un trattamento ventilatorio meccanico precoce e aggressivo possa prevenire la progressiva atelettasia e il peggioramento dell'ossigenazione arteriosa
Le persone affette da contusione polmonare, che verosimilmente avranno maggiori probabilità di dover necessitare della ventilazione meccanica, comprendono tutti quei soggetti con una precedente malattia polmonare grave (per esempio una broncopneumopatia cronica ostruttiva) o problemi renali, i soggetti anziani e polipatologici, quelli con un ridotto livello di coscienza, quelli che da subito si presentano con ipossiemia (bassi livelli di ossigeno nel sangue) o ipercapnia (alti livelli ematici di biossido di carbonio, con possibilità di sviluppare carbonarcosi) e coloro che sono in nota operatoria per interventi da eseguirsi in anestesia generale.
La contusione polmonare o alcune delle sue complicanze, quali per esempio la sindrome da distress respiratorio, possono causare perdita di compliance (irrigidimento) dei polmoni. Ne consegue che per ventilare sufficientemente i polmoni e ossigenare il sangue a livelli adeguati, possono essere necessarie pressioni estremamente elevate.
La pressione positiva di fine espirazione (PEEP), che fornisce aria a una data pressione alla fine del ciclo espiratorio, può ridurre l'edema a livello polmonare e impedire agli alveoli di collassare.La PEEP è fondamentale quando si effettua la ventilazione meccanica, tuttavia, se la pressione positiva di fine espirazione è troppo grande, può comportare una espansione della dimensione dell'area contusa e danneggiare il polmone.
Quando la compliance (distensibilità) del polmone traumatizzato differisce significativamente da quella del polmone indenne, i polmoni possono essere ventilati indipendentemente con due ventilatori, in modo tale da fornire loro aria a pressioni diverse. La tecnica prende il nome di ventilazione polmonare indipendente e può essere effettuata ricorrendo a un tubo da intubazione endotracheale a doppio lume. Questo strategia ventilatoria stabilizza sia l'ossigenazione sia la ventilazione del paziente traumatizzato, impedendo un sovragonfiaggio, fornendo un'adeguata ventilazione e nel contempo consentendo di evitare le lesioni da sovradistensione.
La somministrazione di liquidi per via infusiva in individui con contusione polmonare è un argomento controverso.
Un eccesso di fluidi nel sistema circolatorio (cioè una situazione nota come ipervolemia) può peggiorare l'ipossia in quanto può causare perdite di liquidi dai capillari lesi, decisamente più permeabili rispetto al normale, e comportare l'insorgenza di edema polmonare.
Tuttavia si deve anche tenere presente che un basso volume di sangue circolante (cioè una situazione nota come ipovolemia), nel trauma in genere derivante da perdite di fluidi, ha un impatto ancora peggiore, potendo causare potenzialmente uno shock ipovolemico.
Ne consegue che i soggetti traumatizzati che hanno perso una grande quantità di sangue, necessitano assolutamente di un'adeguata reintegrazione di liquidi.
Molte delle evidenze a sostegno dell'opinione che i liquidi non debbono essere somministrati a traumatizzati con contusione polmonare sono state ottenute da studi effettuati su animali, ma non da studi clinici su esseri umani.
I pochi studi effettuati sull'uomo hanno dato risultati contrastanti e in particolare non hanno chiarito se la terapia infusiva peggiori o meno la condizione.
Nelle persone che necessitano di grandi quantità di fluidi per via endovenosa, è opportuno posizionare un catetere nell'arteria polmonare (catetere di Swan-Ganz) per tenere monitorata la pressione arteriosa.
Il monitoraggio della pressione arteriosa polmonare consente al medico di somministrare liquidi a sufficienza per evitare lo shock, evitando nel contempo un eccesso di infusioni che potrebbero precipitare una crisi di edema polmonare.
I diuretici, cioè quella categoria di farmaci che, attraverso diversi meccanismi d'azione, incrementano la diuresi e la produzione di urine riducendo l'eccesso di fluidi circolanti nel sistema vascolare, possono essere utilizzati per quei soggetti in cui si verifica un sovraccarico di liquidi.
La furosemide, un diuretico dell'ansa spesso utilizzato in corso di trattamento della contusione polmonare, rilassa anche la muscolatura liscia nelle vene dei polmoni. Si viene così a ridurre a resistenza venosa polmonare e si riduce la pressione nei capillari polmonari.
Le secrezioni che vengono ritenute nelle vie aeree possono peggiorare l'ipossia e causare infezioni.
Per tale motivo una parte importante del trattamento è la toilette polmonare, che comprende il ricorso all'aspirazione delle secrezioni, la respirazione profonda, la tosse, e altri metodi utili per rimuovere materiali come muco e sangue dalle vie aeree.La fisioterapia respiratoria si avvale di tecniche come gli esercizi di respirazione, la stimolazione della tosse, la suzione, le percussioni, movimenti, vibrazioni, e il drenaggio per liberare i polmoni dalle secrezioni, aumentare l'ossigenazione e tentare di riespandere le zone collassate (atelettasiche) del polmone.I soggetti con contusione polmonare, specialmente quelli che non rispondono bene ad altri trattamenti, possono essere posizionati al letto con il polmone indenne in posizione più declive rispetto a quello traumatizzato, al fine di migliorare l'ossigenazione. Un'inadeguata toilette polmonare può causare una polmonite. I soggetti che sviluppano una complicanza infettiva polmonare debbono essere posti in trattamento antibiotico.Nessuno studio clinico ha ancora dimostrato il presunto vantaggio di utilizzare gli antibiotici come misura preventiva, prima del verificarsi di una infezione, anche se nella pratica clinica alcuni medici consigliano la profilassi con antibiotici anche senza alcuna evidenza scientifica della loro efficacia.Il trattamento antibiotico profilattico può causare lo sviluppo di ceppi di batteri resistenti agli antibiotici. Per questo motivo somministrare antibiotici senza una chiara esigenza è una pratica medica che, di norma, dovrebbe essere sconsigliata. Per quei soggetti che sono particolarmente esposti al rischio di sviluppare infezioni è possibile ricorrere a periodiche colture dell'espettorato, al fine di verificare l'eventuale sviluppo di ceppi batterici in grado di causare infezioni, saggiarne la sensibilità a specifici antibiotici e quindi essere posti in trattamento.Il controllo del dolore è un altro mezzo assistenziale che facilita l'eliminazione delle secrezioni. Infatti una lesione della parete toracica può risultare estremamente dolorosa, specie quando si scatena il riflesso della tosse. Per questo motivo i traumatizzati, inconsciamente, limitano la profondità delle ventilazioni, al fine di tenere sotto controllo il dolore e la tosse. In questo modo però aumentano le probabilità che le secrezioni bronchiali si accumulino nelle vie aeree.
Un'insufficiente espansione del torace può condurre all'atelettasia, la quale, a sua volta, riduce ulteriormente l'ossigenazione del sangue.
Gli analgesici, medicamenti utilizzati per lenire il dolore, possono essere dati al paziente per tenere sotto controllo ogni stimolo doloroso.
L'iniezione di farmaci anestetici nei nervi della parete toracica, una tecnica chiamata blocco del nervo, è un ulteriore approccio alla gestione del dolore. Questa tecnica analgesica non deprime la respirazione contrariamente a quanto può avvenire con l'utilizzo di alcuni farmaci.
La contusione polmonare di solito si risolve da sola, dopo un adeguato periodo di tempo, senza causare complicazioni permanenti.
In alcuni casi, tuttavia, possono verificarsi effetti negativi a lungo termine sulla funzione respiratoria.
La maggior parte delle contusioni polmonari si risolvere nel giro di cinque, sette giorni dopo il trauma.
I segni di contusione rilevabili attraverso l'esecuzione di una radiografia di solito si risolvono entro 10 giorni dall'infortunio. Quando questi reperti radiografici non si risolvono entro quest'arco di tempo, è necessario pensare che altre condizioni, come per esempio la polmonite, siano alla base di tali aspetti.
La malattia polmonare cronica correla con la dimensione della contusione e può interferire con la capacità di un individuo di tornare a attendere alle precedenti mansioni lavorative.
Entro sei anni dal trauma si può verificare una fibrosi polmonare cui fa seguito importante dispnea (mancanza di respiro), ipossiemia (una bassa ossigenazione del sangue) e una ridotta capacità funzionale residua.
A distanza di quattro anni dal trauma toracico, è possibile riscontrare una riduzione della capacità funzionale residua nella maggior parte dei pazienti che avevano subito una contusione polmonare.
Nei sei mesi immediatamente successivi a una contusione polmonare, fino al 90% dei soggetti soffre di una qualche forma di difficoltà respiratoria.
Sfortunatamente, in alcuni casi, la difficoltà respiratoria persiste per un periodo di tempo indeterminato. La contusione polmonare può anche ridurre in modo permanente la compliance polmonare.
La prevenzione della contusione polmonare è simile a quella del trauma toracico. L'uso di airbag in associazione all'utilizzo delle cinture di sicurezza è in grado di proteggere gli occupanti del veicolo al verificarsi di un incidente stradale. Questi presidi di sicurezza impediscono infatti al torace di colpire l'interno del veicolo durante gli urti, e distribuiscono le forze coinvolte nello schianto in modo più uniforme su tutto il corpo.
In rari casi, tuttavia, l'esplosione di un airbag a causa di un urto può causare contusione polmonare in una persona che non è correttamente posizionata alla guida quando avviene lo scoppio. Alcuni particolari sistemi di sicurezza per i bambini, come per esempio i seggiolini per auto, proteggono i bambini da una possibile contusione polmonare in caso di incidenti stradali.
In alcuni sport esistono delle particolari attrezzature progettate per prevenire i traumi al petto e il conseguente danno del parenchima polmonare. Per esempio, nel softball in determinati ruoli si gioca con una protezione per il petto. Analoghi indumenti protettivi (non solo contro la contusione polmonare ma anche contro fratture costali) sono utilizzati nell'hockey, nel football americano, nel motocross e in altri sport.
Gli atleti che, per una serie di motivi, non possono indossare questo tipo di protezioni, come per esempio i giocatori di basket, possono essere addestrati per proteggere il torace dagli urti più violenti.Speciali indumenti protettivi possono impedire una contusione polmonare in caso di esplosioni.
Sebbene le protezioni tradizionali che comprendono lastre rigide o altri materiali pesanti proteggano dai proiettili generati da uno scoppio, tuttavia sono sostanzialmente inefficaci nel proteggere contro una eventuale contusione polmonare, poiché non impediscono all'onda d'urto dell'esplosione di trasferire energia al polmone.
Alcune armature speciali sono state progettate per il personale militare ad alto rischio per lesioni da scoppio. Questi particolari indumenti sono stati ideati per impedire a un'onda d'urto di propagarsi attraverso la parete toracica fino al polmone, e quindi per proteggere coloro che li indossano da ipotetiche lesioni polmonari da scoppio.
Da un punto di vista tecnico questi indumenti presentano un'alternanza di strati di materiali a elevata e bassa impedenza acustica (l'impedenza è il rapporto fra la pressione sonora e la velocità di vibrazione delle particelle in un determinato punto). L'alternanza di questi strati di impedenza diversa ottiene lo scopo di "disaccoppiare" l'onda d'urto, impedendone la propagazione nei tessuti sottostanti.
EAST Practice Management Workgroup for Pulmonary Contusion- Flail Chest, Practice Management Guideline for “Pulmonary Contusion - Flail Chest”
