
I santoni, statue gigantesche, rappresentanti i dodici apostoli, sono l'attrazione principale della settimana santa di Aidone, un comune della provincia di Enna situato al centro della Sicilia. 
Con questo nome, che in dialetto galloitalico suona i santui, gli aidonesi chiamano le statue gigantesche dei dodici apostoli, alte tre metri circa e cave all'interno. In effetti gli aidonesi da sempre affettuosamenti chiamano i loro dodici apostoli "i sant", e, quando vogliono mandare bonariamente qualcuno fuori dai piedi, dicono: va vida curr'r' i sant nto cciangh, "vai a vedere correre i santi in piazza".
Vengono fatti sfilare nella processione della domenica delle Palme, nella giunta di Pasqua e a volte anche per san Filippo. 
Sono senz'altro il retaggio della tradizione spagnola, ancora oggi in alcune città dell'Andalusia sfilano nelle processioni della settimana santa.
I nostri sono costituiti da un'intelaiatuta di legno che fa da busto, vestito da tunica e mantello dai colori sgargianti; gli acroliti della testa e delle mani sono di cartapesta. 
Oltre ai colori degli abiti ogni santone è contraddistinto dagli oggetti simbolici che porta in mano: san Pietro ha la tunica rossa, il mantello blu e nella destra porta un mazzo di chiavi, san Filippo ha la tunica gialla e il mantello blu, nella destra porta un libro, e così via. Tutti i santoni nella mano sinistra portano un mazzo di fiori, simboleggianti la primavera e la gioia che contraddistingue appunto la processione delle Palme e la Pasqua.
 I santoni vengono portati da  i santari, in genere dei volontari, che si infilano nella statua e vedono l'esterno solo dagli occhielli ricavati nella veste all'altezza della pancia. Quando il santaro è esperto ne gode il portamento, la camminata o addirittura la corsa, nonché l'inchino.
Non si conosce l'origine, né l'autore di queste statue; risalgono senz'altro al Seicento, il secolo della controriforma, che in Sicilia vede una intensa opera di rievangelizzazione e rieducazione religiosa anche attraverso le sacre rappresentazioni, come tali possono configurarsi le due processioni e i rituali di cui stiamo parlando (giunta di Pasqua e la funzione delle Palme). I dodici sono Giovanni, Giacomo maggiore, Pietro, Mattia, Filippo, Matteo, Giuda Taddeo, Andrea, Giacomo minore, Bartolomeo, Tommaso, Simone.
Per i visi e i simboli l'anonimo autore si ispirò agli apostoli che coronano la facciata di San Pietro in Vaticano. 
In Sicilia sono presenti anche a Caltagirone, solo San Pietro, e a Barrafranca; in genere vengono chiamati "giganti" o "Sanpaoloni".

Scritto da Steve Lukather, questo pezzo è uno degli pochi dei Toto a non contenere parti di chitarra: nel brano, infatti, Steve suona la tastiera.
Il singolo arriva sessantaquattresimo nella Official Singles Chart e ottantaduesimo nella MegaCharts, e si conferma uno dei brani più ascoltati e di successo della band, godendo tra il 1995 e il 1996 di ampi passaggi in radio. 
Il video ripercorre una normale giornata in ufficio, focalizzandosi su un impiegato in particolare, che appare tormentato dai ricordi della sua ex-fidanzata. Nel corso del video decide di affrontare il trauma, e per quanto doloroso possa essere, accettare l'avvenuta fine della relazione.
Il protagonista è interpretato da Miguel Ferrer. Inoltre compare nel video Edward James Olmos, famoso per aver interpretato il "Tenente Martin Castillo" in Miami Vice e "Gaff" in Blade Runner.
Verso la fine, viene mostrata Jenny Douglas McRae, che per l'album Tambu fu ingaggiata per ricoprire le parti della voce secondaria.
La canzone che appare sul b-side è Blackeye, un brano di quasi quattro minuti interamente cantato da Jenny Douglas-McRae.

Ian James Thorpe (Sydney, 13 ottobre 1982) è un ex nuotatore australiano, specializzato nello stile libero.
Soprannominato Thorpedo, è considerato uno dei più grandi nuotatori di tutti i tempi. Ai Giochi olimpici ha ottenuto cinque medaglie d'oro, tre d'argento e una di bronzo, record assoluto per lo sport australiano.
All'età di 14 anni divenne il più giovane atleta uomo ad aver mai rappresentato l'Australia in una competizione sportiva e, un anno più tardi, la vittoria nei 400 metri stile libero ai Mondiali di Perth fece di lui il più precoce campione del mondo individuale di sesso maschile. Nel 1999 divenne il più giovane nuotatore a battere un record del mondo, quando a 16 anni e 10 mesi nuotò i 400 m sl in 3'41"83. Dal 1998 al 2002 ha fatto cadere un totale di 23 record mondiali.
Si cimentò in varie distanze dello stile libero, dai 100 ai 1500 metri. Dopo il successo del 1998 si affermò nella specialità dei 400 m stile libero, imponendosi in ogni evento sino al 2004: dalle Olimpiadi ai Mondiali, dai Giochi del Commonwealth ai Giochi PanPacifici, rimanendo imbattuto per sette anni.
Nel 2001 divenne il primo sportivo a ottenere sei medaglie d'oro in un Campionato del mondo; più in generale ha conseguito undici ori in tale competizione, all'epoca il numero più alto nella storia del nuoto, superato poi da Michael Phelps.
Fu premiato per quattro volte dalla rivista specializzata Swimming World Magazine come World Swimmer of the Year e venne riconosciuto «nuotatore dell'anno in Australia» dal 1999 al 2003.
I suoi risultati sportivi lo resero uno dei più popolari atleti nel proprio paese natale.
Intenzionato a presenziare ai Giochi del Commonwealth di Melbourne 2006, all'indomani delle Olimpiadi di Atene dichiarò di voler restare per un anno lontano dalle piscine; i progetti dell'australiano saltarono causa malattia e i tentativi di recupero furono celermente interrotti, con l'annuncio del ritiro dalle competizioni agonistiche che arrivò nel novembre 2006, all'età di 24 anni.
Nel 2011 tornò all'attività agonistica, ponendosi come obiettivo le Olimpiadi di Londra 2012, ma mancò la qualificazione sia sui 100 sia sui 200 metri stile libero, prolungò la sua preparazione per impegni futuri, ma da allora non prese più parte a nessuna competizione.
Ian James Thorpe nacque a Sydney nel 1982 da una famiglia di sportivi: il padre Ken era una promessa del cricket, avendo rappresentato a livello giovanile il team locale di Bankstown (Bankstown Cricket Club) al Sydney Grade Cricket.
Fu un eccellente battitore, tanto che riuscì a superare la media battuta del capitano australiano Bob Simpson.
Tuttavia la pressione esercitata dal padre sul giovane fece diminuire gradualmente la passione per il cricket dello stesso; si allontanò in questo modo dai campi di gioco a 26 anni.
Memore della sua esperienza, Ken Thorpe arrivò a considerare il divertimento l'aspetto cruciale dello sport infantile.
La madre Margaret si distinse da giocatrice di netball e, nonostante ciò, Ian non ereditò le abilità con la palla che avevevano posseduto i propri genitori.
Dopo una frattura al polso fu consigliata alla sorella maggiore Christina l'attività natatoria e fu così che Ian, seguendola, a cinque anni cominciò a muovere i primi passi in piscina.
Di conseguenza non ebbe la possibilità di gareggiare fino a sette anni, quando partecipò a una competizione scolastica.
La malattia lo costrinse a non immergere il capo in acqua e, malgrado uno stile assai goffo, riuscì ugualmente a terminare la gara in prima posizione grazie alle sue caratteristiche fisiche.
Con il tempo superò il problema dell'allergia, riuscendo nel 1994 a giungere da capitano del Nuovo Galles del Sud ai campionati nazionali per le scuole primarie.
Nel 1995 si iscrisse alle scuole secondarie East Hills Boys Technology High School e cambiò il coach personale per stare maggiormente vicino alla sorella.
Fu quello un anno travagliato per la famiglia Thorpe; Christina fu infatti selezionata per competere ai Giochi PanPacifici svoltisi ad Atlanta.
Oramai alto 182 centimetri, Ian partecipò ai campionati nazionali giovanili aggiudicandosi una medaglia di bronzo sia nei 200 stile libero sia nei 400, mentre si impose in tutte e dieci le corse ai campionati giovanili del Nuovo Galles del Sud.
I successivi tornei giovanili di Brisbane lo videro protagonista, grazie ai cinque ori, due argenti e due bronzi conquistati e grazie ai tempi riscontrati nella gara dei 400 stile libero e in quella dei 200 dorso che gli valsero la qualificazione ai Campionati nazionali assoluti.
Frost sapeva che Thorpe non aveva alcuna reale chance di stabilirsi nelle prime due posizioni di almeno una specialità, fatto questo che avrebbe fornito il lasciapassare per le Olimpiadi di Atlanta.
Conscio di ciò, mandò l'australiano a Sydney affinché acquisisse maggiore esperienza.
Tuttavia i risultati ai Nazionali non si rivelarono positivi (23º classificato nello stile libero, 36º nel dorso).
Alla fine dell'anno partecipò ai Campionati australiani in vasca corta, possibilità per una eventuale ammissione ai Mondiali in vasca corta del 1997.
Nella batteria dei 400 misti fece registrare il secondo tempo, ma in finale, la sua prima a livello nazionale, nuotò più lentamente e perse così la qualificazione.
Nel gennaio 1997 agli assoluti Statali il ragazzo fermò il cronometro sul 3'59"43, tempo inferiore di otto secondi rispetto al precedente primato personale sui 400 stile libero; tale prestazione lo rese nella specialità il primo quattordicenne ad aver abbattuto il muro dei quattro minuti su territorio australiano.
Con una quarta posizione d'ingresso, Thorpe si presentò ai Nazionali di Adelaide da serio concorrente per un posto in squadra ai Giochi PanPacifici di Fukuoka, in Giappone.
Si concentrò sulla gara dei 400 stile libero, consapevole dell'assenza per infortunio del primatista mondiale Kieren Perkins e di Daniel Kowalski.
Il tempo di 3'53"44, oltre a concedergli un bronzo, venne riconosciuto come primato mondiale della categoria.
All'età di 14 anni e cinque mesi, Ian Thorpe divenne dunque il più giovane nuotatore selezionato dal team australiano, superando così nella speciale classifica il record di John Konrads.
Frost disse che «con la convocazione, concentrò la sua attenzione sui 400 stile libero».
La buona forma del ragazzo si mise in mostra ai Campionati giovanili, con un bottino finale di 12 medaglie su 12 competizioni (dieci d'oro e due d'argento).
Due mesi prima dell'inizio dei Giochi PanPacifici, Thorpe subì un'operazione all'appendice che per due settimane gli impedì di portare avanti la preparazione atletica.
In Giappone fissò il proprio limite nei 200 stile libero durante una batteria a 1'51"46, non sufficiente per la qualificazione in finale ma significativo per l'inserimento nella staffetta australiana 4×200 stile libero.
Assieme a Michael Klim, Ian van der Wal e Grant Hackett, conquistò una medaglia d'argento che fece di lui il più giovane medagliato nella storia dei Giochi.
Nella prima finale individuale, quinto al passaggio dei 300 metri, andò a prendersi l'argento alle spalle del connazionale Hackett con il tempo di 3'49"64.
La chiusura in crescendo mostrata ai PanPacifici sarebbe con il tempo diventata una caratteristica di Thorpe e la prestazione in quella gara dei 400 stile libero gli sarebbe valsa, ipoteticamente, una medaglia d'argento alle Olimpiadi di Atlanta.
Sul finire dell'annata, a ottobre, si guadagnò a Brisbane l'accesso ai Campionati mondiali 1998 di Perth; il secondo e il quarto posto rispettivamente nelle gare dei 400 e dei 200 furono accompagnati da due record personali.
I mondiali del 1998, a Perth, Australia, cominciarono per Thorpe con la staffetta 4×200 stile libero.
Nuotò in terza frazione dopo Klim e Hackett e staccò il campione olimpico dei 200 farfalla Tom Malchow con 1'47"67, tempo poco più alto di quello che Klim fece registrare nella finale dei 200 stile libero conclusa al 1º posto.
Al termine della frazione di Thorpe, il tempo dell'Australia era di due secondi inferiore al primato mondiale e di tre inferiore a quello degli Stati Uniti che inseguivano in seconda posizione.
Anche se dopo il turno di Daniel Kowalski al team sfuggì la migliore prestazione di sempre, non sfuggì l'oro mondiale, il primo nella specialità dal 1956.
Qualificatosi quarto nella batteria dei 400, si stabilì durante la gara decisiva in seconda posizione, alle spalle di Hackett; al passaggio dei 300 metri il vantaggio del leader salì a '2"29, ma nelle ultime due vasche il distacco diminuì progressivamente ('1"53 ai 350 metri) sino al sorpasso di Thorpe nelle bracciate finali.
Fu questa la quarta prova mai nuotata sulla distanza e il successo lo incoronò come «più giovane campione del mondo di nuoto maschile».
Di conseguenza l'attenzione dei media si spostò sul ragazzo di Sydney che aveva conseguito due medaglie d'oro nel proprio paese natale.
Ricevette in quel periodo numerose offerte per spot televisivi ed era regolarmente circondato da fan in cerca di un autografo.
Diventò inoltre un testimonial del Children's Cancer Institute, dopoché le condizioni del futuro cognato Michael Williams si fecero gravi a causa di un tumore.
L'impegno successivo fu il Campionato australiano di Melbourne nel mese di marzo, valido per la qualificazione ai Giochi del Commonwealth.
In tale evento piegò la resistenza del connazionale Klim in 1'47"24, percorrendo la distanza dei 200 metri stile libero più rapidamente di quello che aveva fatto lo stesso Klim due mesi prima ai Mondiali.
Il tempo fu il primato dei Giochi e, grazie a esso, l'atleta di Sydney si assicurò il primo successo nazionale.
Inoltre tolse a Hackett il titolo dei 400 e, con '50"36 nei 100, oltre ad aggiudicarsi un argento, si guadagnò la partecipazione alla terza specialità individuale in quel di Kuala Lumpur (100 metri stile libero, 200 e 400).
La buona forma di Thorpe crebbe sino a settembre, quando il team australiano si recò in Malaysia per i Giochi del Commonwealth.
Entrò nella manifestazione gareggiando nei 200 m e la finale lo portò a un solo centesimo di secondo dal miglior tempo della storia dell'italiano Giorgio Lamberti (1'46"69), risalente al 1989.
Nella staffetta 4×200, poi, riuscì insieme con i compagni Klim, Kowalski e Matthew Dunn ad abbassare il primato del mondo della Squadra unificata di 0"09 e a portarsi a casa il secondo oro.
Nei 100 il nuovo record personale di 50"21 bastò solamente per un quarto posto, ma l'australiano ritornò ben presto al successo con la vittoria nella staffetta della stessa specialità.
La quarta e ultima medaglia d'oro giunse nella 400, con un nuovo limite personale a 3'44"35. A fine anno fu nominato nuotatore dell'anno per la sua prima volta.
Lasciò in seguito ai Giochi la scuola, dopo aver raggiunto il 10º anno di studi.
La decisione presa si sarebbe rivelata deleteria per rendimento in piscina del campione australiano che ebbe, a questo punto, da concentrarsi solo ed esclusivamente sul nuoto.
Il rammarico di Thorpe nel lasciare la scuola fu forte; l'istruzione per lui era fondamentale, tanto da affermare: «Il nuoto è solamente una piccola parte della mia vita».
Nel 1999 le aspettative per un suo doppio record mondiale sui 200 e sui 400 stile libero furono molteplici, alla luce del progressivo miglioramento fisico.
Ebbe la prima opportunità in marzo ai Campionati australiani, dove vinse ancora una volta nei 400 ma si lasciò scappare il primato di Perkins per '0"05.
Fu Hackett invece che riuscì a beffarlo nell'ultima vasca dei 200 e a strappargli il titolo nazionale.
Il record assoluto non fu ritoccato nell'occasione, ma, il giorno seguente, fu proprio Hackett a far registrare il tempo più veloce della storia sulla distanza durante la staffetta, in cui in prima frazione nuotò in 1'46"67.
Thorpe concluse la competizione in continua crescita nei 100, girando in finale sotto i 50 secondi per la prima volta, 49"98 per la precisione.
La comitiva australiana si recò quindi a Hong Kong per la quarta edizione dei Mondiali in vasca corta.
Il primato di Lamberti che perdurava da oltre dieci anni cadde nella finale dei 200, con Thorpe che fissò il limite mai nuotato a 1'43"28.
Nei 400, tuttavia, Hackett prevalse nuovamente, relegando Ian al secondo gradino del podio.
Da questo momento, l'atleta di Sydney entrò in uno stato di forma che gli consentì, nei tre anni successivi, di stabilire 12 primati del mondo in vasca lunga e di aggiudicarsi il titolo di Swimmer of the Year per altre tre volte.
Ad agosto si tennero nel complesso del Sydney Olympic Park i Giochi PanPacifici, una sorta di preparazione per gli atleti alle XXVIII Olimpiadi che si sarebbero svolte esattamente un anno dopo nella stessa sede.
La fiducia nelle prestazioni di Thorpe e, più in generale, in una squadra australiana raramente tanto competitiva spinse alcune emittenti nazionali a trasmettere per la prima volta l'evento in diretta televisiva.
Già nella serata di apertura fu protagonista all'ultimo atto dei 400 stile libero.
Gli avversari di turno, Hackett e il sudafricano Ryk Neethling, staccarono gli altri concorrenti sin dalle prime bracciate, per andare a formare insieme con lui un terzetto di testa.
Thorpe ruppe gli indugi ai 300 metri con un passaggio inferiore di quasi due secondi al primato mondiale e incrementò lo scarto nelle due vasche seguenti, chiudendo in 3'41"83 e nuotando la seconda parte di gara alla stessa velocità della prima; il premio in denaro per il nuovo record stabilito, 25 000 dollari australiani, venne devoluto prontamente in beneficenza.
Il coach australiano Don Talbot manifestò il suo stupore per la prova di Thorpe, definendolo «il più grande nuotatore australiano di sempre», mentre il tre volte medaglia d'oro ai Giochi olimpici Rowdy Gaines, divenuto commentatore per la NBC, disse di lui: «Ha fatto una volata dai 250 metri, non ho mai visto nulla di simile.
Sono nel mondo del nuoto da molto tempo, e questa è stata la gara più incredibile che abbia mai visto».
Da un particolare calcolo dell'istituto International Swimming Statisticians Association atto a comparare i primati mondiali di ogni specialità, emerse che la prova sui 400 stile libero del campione australiano fu, in quel momento, la migliore in assoluto.
La stessa notte trascinò i connazionali al successo nella 4×100, fatto questo storico, giacché gli statunitensi mai avevano dovuto arrendersi su questa distanza nell'evento in questione.
La corsa sarebbe stata la prima di diverse che, negli anni a seguire, gli australiani si sarebbero aggiudicati a discapito della squadra a stelle e strisce, con Thorpe che al contempo avrebbe infilato una serie di primati personali.
A legittimare le precedenti affermazioni, centrò tre primati del mondo in appena tre giorni, rispettivamente nella semifinale e finale dei 200 e nella staffetta 4×200.
Il quarto record in quattro serate, condiviso con i compagni Klim, Hackett e Kirby, pose fine a un'eccellente competizione, in cui si mise in luce come uno dei maggiori talenti del panorama natatorio mondiale.
Più tardi il manager personale annunciò l'accordo raggiunto con lo sponsor Adidas per un contratto indefinito da circa un milione di dollari, precisando che l'atleta avrebbe gareggiato con il nuovo body messo a disposizione dalla casa tedesca.
La notizia portò con sé una problematica, ossia il fatto che la nazionale australiana era sussidiata dalla britannica Speedo e non intendeva di conseguenza che un proprio nuotatore indossasse un costume di un'azienda concorrente.
Per questo motivo la situazione di Thorpe rimase incerta fino a che, in ottobre, la rottura di un osso della caviglia del piede sinistro durante l'attività di jogging lo obbligò ad allontanarsi temporaneamente dalle piscine.
I risultati conseguiti durante l'annata gli valsero comunque il titolo di World Swimmer of the Year e, alla cerimonia degli Australian Sports Awards, quelli di Young Australian of the Year, ABC Sports Star of the Year e Male Athlete of the Year.
Cominciò il nuovo millennio cercando di aggiungere al proprio programma un'ulteriore specialità, i 1500 metri stile libero, con l'intenzione di proporli per le Olimpiadi casalinghe di agosto; testò la distanza ai Campionati statali del Nuovo Galles del Sud vincendo la gara.
Intraprese ben presto un tour europeo organizzato dalla FINA con lo scopo di perfezionare la tecnica, e nell'occasione abbatté il primato mondiale in vasca corta sui 200.
Di ritorno dall'Europa si chiarificò il caso-costume che sussisteva da quasi sei mesi, essendogli stato concesso dalla federazione australiana il permesso di indossare il body dello sponsor personale Adidas.
La preparazione proseguì positivamente ai Trials di maggio, dove si guadagnò con il nuovo record mondiale dei 400 la prima qualificazione olimpica, seguita dopo 24 ore da quella nei 200, anch'essa accompagnata da due tempi mai nuotati (il primo in semifinale venne abbassato in finale).
Viceversa, fallì il tentativo di portare ai Giochi un'aggiuntiva specialità, essendo giunto quarto nei 100 metri e avendo dovuto ritirarsi nei 1500.
La stampa australiana sottolineò a più riprese l'ottima forma di cui godevano i propri rappresentanti alle Olimpiadi, tant'è che il quotidiano The Daily Telegraph definì «invincibili» i componenti della squadra del nuoto con un titolo in prima pagina.
La finale dei 400 mise di fronte a Thorpe l'italiano Massimiliano Rosolino, il quale restò a contatto con l'australiano sino alle ultime due vasche, prima di essere staccato dal progressivo intensificarsi della gambata del leader.
Sul terzo gradino del podio salì Klete Keller, distante una quindicina di metri dalla testa della corsa.
Thorpe regalò in questo modo la prima medaglia d'oro al proprio paese e fissò il limite mondiale a 3'40"59.
Poche ore più tardi prese parte alla staffetta veloce 4×100 stile libero, schierato in quarta frazione assieme ai compagni Michael Klim, Chris Fydler e Ashley Callus; le ultime bracciate, tra l'entusiasmo dei presenti, gli consentirono di sopravanzare Gary Hall Jr. e di interrompere l'egemonia degli statunitensi, mai sconfitti a livello olimpico.
Inusuale fu la sua esultanza, fatta in un primo momento dall'uscita dall'acqua per l'abbraccio collettivo, e poi dall'air guitar, esibizione quest'ultima provocatoria nei confronti di Hall Jr., dichiaratosi fiducioso nel pre-gara di poter «distruggere gli australiani come chitarre».
Pieter van den Hoogenband era accreditato alla vigilia come uno dei più accaniti sfidanti di Thorpe nei 200, ma quando l'australiano infranse il primato olimpico nelle batterie mattutine fu lo stesso olandese ad ammettere la propria inferiorità.
La situazione si capovolse in semifinale, con van den Hoogenband un secondo più veloce del personal best e al record mondiale, e con Thorpe dietro di 0"02.
Atteso al tris olimpico, il padrone di casa snaturò la sua tradizionale condotta di gara all'ultimo atto, forzando nei primi 150, ma andando inevitabilmente a contrarsi nel finale; van den Hoogenband toccò con lo stesso tempo d'ingresso, 1'45"35, mentre Thorpe ebbe un calo notevole di quasi mezzo secondo.
Con l'oro nella 4×200 stile libero e l'argento nella 4×100 misti concluse la manifestazione, impreziosita dall'onore di fare da portabandiera per il proprio paese alla cerimonia di chiusura.
Per il secondo anno consecutivo risultò il miglior nuotatore in Australia, mentre il titolo di World Swimmer of the Year fu assegnato al rivale sportivo van den Hoogenband.
Con il 2001 la Federazione Internazionale inserì nel programma dei Mondiali la gara degli 800 stile libero, e Thorpe di conseguenza ebbe l'occasione di arricchire il proprio repertorio con tale distanza.
Ai Nazionali di Hobart fece sue tutte le prove in cui si cimentò, abbinando ai successi una serie di traguardi personali: negli 800 demolì il record mondiale di Perkins (1994) con un tempo di quattro secondi inferiore, si riappropriò del primato nei 200 con oltre mezzo secondo di margine sul precedente di van den Hoogenband e nuotò come mai aveva fatto sui 100 ('49"05).
Tali performance lo resero il terzo uomo dopo John Konrad e Timothy Shaw a detenere contemporaneamente tre record del mondo e il secondo, sempre dopo il citato Konrad, a detenere il titolo nazionale australiano dalla distanza dei 100 a quella degli 800 stile libero.
Ai mondiali giapponesi esordì con i 400, che però non vennero affrontati con il massimo sforzo al fine di preservare energie per la staffetta 4×100 stile libero, in programma la stessa serata.
Si ritrovò nuovamente in ultima frazione, questa volta in un testa a testa con Jason Lezak; come già era successo in altre occasioni, al cambio Thorpe si dovette accodare all'americano, ma lo sorpassò negli ultimi metri grazie al tempo record di 47"87.
A livello internazionale, gli 800 metri stile libero furono un'assoluta novità nel programma maschile, e la finale del 24 luglio assegnava le prime medaglie ufficiali.
Thorpe affrontò la prova allo stesso modo della passata a Hobart, portandosi a ridosso dell'accreditato compagno di squadra Grant Hackett sin dallo start, per poi toccare in prima posizione e conseguire il primato mondiale.
I 200 avrebbero potuto rappresentare da una parte la rivincita dell'australiano su van den Hoogenband, dall'altra la definitiva dimostrazione della superiorità dell'olandese.
Thorpe, memore della sconfitta olimpica, non forzò nelle prime vasche come invece aveva fatto un anno prima, ma venne su con il proprio passo, dando l'accelerata decisiva solo ai 150 metri.
Doppio successo, quindi, con titolo e primato sottratti all'antagonista principe.
La striscia vincente, tuttavia, si interruppe nei 100, in cui il record personale lo relegò ai margini del podio, 4º, anche se nuovi successi non tardarono ad arrivare; oro nella 4×200 stile libero con oltre sei secondi di margine sugli italiani, giunti secondi, e oro nella 4×100 misti, condiviso con gli inediti compagni Matt Welsh, Regan Harrison, Geoff Huegill.
Quest'ultima circostanza segnò, di fatto, l'uscita dalla formazione dei misti di Michael Klim, rimpiazzato proprio da Thorpe.
Al termine dell'evento, il pluricampione mondiale si aggiudicò sei ori, come mai nessuno prima di lui aveva fatto, e divenne il secondo uomo dai tempi di Shaw a riuscire nella tripletta 200-400-800.
Grazie al suo determinante contributo, inoltre, l'Australia conquistò la vetta del medagliere: era dai Giochi olimpici del 1956 (8 ori complessivi nel medagliere) che tale squadra non primeggiava in una graduatoria del genere a livello internazionale.
I consueti Campionati nazionali del mese di marzo fecero da selezione ai due eventi di spicco che avrebbero animato la stagione: i XVII Giochi del Commonwealth a Manchester e i PanPacifici, ospitati per la quinta volta in nove edizioni da una città nipponica, Yokohama.
A Brisbane, dopo circa tre anni di tempi record in tutte le manifestazioni ufficiali a cui aveva preso parte, non abbassò alcun primato mondiale, ma riuscì comunque a piazzare il secondo crono della storia nei 400 e a guadagnarsi un'inattesa qualificazione da secondo nei 100 dorso.
In questo periodo il rapporto professionale tra Thorpe e lo storico allenatore Doug Frost cominciò a essere caratterizzato da diversi contrasti.
Ian vedeva il nuoto come un mero divertimento, uno sport in cui migliorarsi e poter vincere o perdere.
D'altro canto Frost – come più volte dichiarò nelle interviste – pretendeva dal suo atleta il meglio, puntando sempre al successo con una mentalità maggiormente aggressiva.
Thorpe non diede peso ai consigli del coach, e potenziò la parte superiore del corpo con un ulteriore incremento di peso; il passaggio da 100 a 105 kg fece di lui il più pesante nuotatore professionista nella storia.
A Manchester non bastò il nuovo primato mondiale sui 400 di 3'40"08 (superato di un centesimo da Paul Biedermann sette anni più tardi ai Mondiali di Roma) e l'oro nella 4×100 stile libero per evitare le tensioni con l'allenatore, che si manifestarono poco prima della finale dei 200 nella vasca di riscaldamento; al termine della gara l'australiano, nonostante la vittoria, si dichiarò amareggiato per aver fallito il record personale e per «uno dei suoi peggiori riscaldamenti in tutta la carriera».
Un mese più tardi, quando ormai le attenzioni mediatiche si erano spostate sul contrasto tra Thorpe e Frost, il nuotatore si presentò in Giappone per i PanPacifici.
I 400 metri furono nuotati da Thorpe e Hackett, rispettivamente oro e argento ma con cinque secondi di ritardo dal record di Manchester, molto al di sotto delle loro reali possibilità, affinché il corpo non ne risentisse per la 4×100 che di lì a poco li avrebbe visti nella squadra titolare australiana.
Una strategia, quest'ultima, che si rivelò produttiva; ancora una volta statunitensi sconfitti, e ancora una volta Lezak sorpassato nell'ultima vasca da Thorpe.
Ai PanPacifici seguì la definitiva rottura professionale con Doug Frost, il quale venne sostituito con una delle sue assistenti alla prima esperienza internazionale, Tracey Menzies.
Confermando la tensione esistente tra lui e Frost, Thorpe affermò che la separazione era stata consensuale.
Le motivazioni stavano infatti calando, al punto che il nuotatore «non provò più soddisfazioni nell'allenarsi».
Il già pensionato Don Talbot espresse il timore che Thorpe stesse prendendo una decisione tanto importante in un momento di spossatezza fisica e mentale; altri allenatori biasimarono tale scelta, che parve allontanare l'influenza del coach sull'australiano.
Con il cambio di allenatore Thorpe dichiarò inoltre che avrebbe dato maggior peso alle corse veloci; in tal senso, eliminò dalle proprie distanze gli 800 metri stile libero, pur essendo campione del mondo in carica e detentore del primato mondiale.
Fu questo il periodo in cui i tempi sui 400 e sui 200 cominciarono ad alzarsi in maniera apprezzabile.
La prima importante prova di collaborazione con Menzies giunse ai Campionati australiani di Sydney nel mese di marzo.
Durante la manifestazione Thorpe non si avvicinò mai ad alcun record del mondo, chiudendo i 200 e i 400 stile libero con un ritardo dal primato personale superiore al secondo.
Nonostante l'affermazione su Hackett in ambedue le gare, più tardi l'atleta manifestò il suo disappunto per i risultati sul tempo.
Anche nella corsa su cui si erano concentrati i maggiori sforzi in allenamento, i 100, incontrò notevoli difficoltà (49"05 a pari merito con Ashley Callus), tanto da essere sminuito dal Sydney Morning Herald: «L'abilità nello sprint di Thorpe è comparabile a quella di un Callus colpito da virus».
Grazie al nuovo record del Commonwealth nei 200 misti di 2'00"11 parve allontanare le critiche, che tuttavia si ripresentarono con la rinuncia dell'australiano causata da un malanno al primo Duel in the Pool.
Dopo le relativamente deludenti prestazioni ai Nazionali, Thorpe venne chiamato al riscatto con l'inizio dei Mondiali di Barcellona.
Nella prima finale si ripeté, con lo stesso esito, lo scontro australiano tra Hackett e Thorpe; oro a quest'ultimo (il terzo consecutivo per quanto riguarda i Mondiali), distante comunque due secondi dalle migliori performance.
Nei 200 stile libero fu invece van den Hoogenband ad attaccarlo subito, portando la gara su ritmi da primato mondiale.
Thorpe fu in grado di replicare all'offensiva dell'olandese (oro a 1'45"14), e poco più tardi attenuò la pressione che gravava su di lui con la prima medaglia a livello mondiale nei 100; un bronzo dietro al tre volte campione del mondo Aleksandr Popov e a van den Hoogenband.
I risultati confermarono dunque l'involuzione nello stile libero patita dopo il cambio di allenatore.
Il positivo argento nei 200 misti con il nuovo record personale di 1'59"66 chiuse l'esperienza individuale del nuotatore.
Partecipò poi alla staffetta 4×200, vincente ancora una volta sugli statunitensi ma, visti i due secondi di distacco rifilati dal quartetto Thorpe, Hackett, Stevens, Nicholas Sprenger, non con il largo margine notato nelle precedenti uscite. Nella 4x100 m sl effettuò un lanciato finale di 47"98, la squadra australiana mancò il podio per un centesimo dietro a Russia, Stati Uniti e Francia; nella 4x100 m mista l'Australia fu squalificata nelle batterie, per un cambio anticipato al limite (-0,04) di Jim Piper.
La stagione tanto insidiosa in piscina gli fece perdere il titolo di "nuotatore dell'anno" e lo fece scivolare in quarta posizione, mentre non gli precluse la testa della classifica dei nuotatori australiani, seppur in coabitazione con Grant Hackett.
Dopo le prestazioni ai Mondiali di Barcellona, la Speedo offrì a Michael Phelps un milione di dollari statunitensi se fosse stato in grado di battere il record di Mark Spitz, capace alle Olimpiadi del 1972 di vincere sette medaglie d'oro in svariate prove natatorie.
Thorpe era convinto che un'impresa del genere fosse irripetibile e, di conseguenza, rinunciò alla propria settima prova, i 200 misti, per prepararsi al meglio sulle altre distanze.
Ai Trials fu protagonista di un controverso episodio; nelle batterie dei 400 non riuscì a mantenere l'equilibrio sul blocco di partenza, si sbilanciò e cadde in acqua, risultando così squalificato dalla gara che, quattro anni prima, gli aveva regalato il primo oro e primato mondiale alle Olimpiadi.
Venne in questo modo a instaurarsi un forte dibattito tra i media e il mondo del nuoto sulle politiche di selezione per i Campionati nazionali australiani, fintantoché a mobilitarsi per sostenere la riammissione di Thorpe fu il Primo ministro dell'Australia John Howard, definendo il caso una «tragedia nazionale».
Successivamente, Craig Stevens, classificatosi secondo nei 400 e sottoposto alla pressione dei media nazionali e del pubblico, rinunciò al posto conquistato, dichiarando ciò in un'intervista concessa a Seven Network dietro lauta ricompensa (circa 35 000 euro e un contratto assicurato da commentatore).
Per i sopraccitati fatti Thorpe venne criticato, mentre a Stevens venne rimproverato di aver «venduto» le proprie parole.
Al programma olimpico dell'australiano si aggiunsero infine anche i 100 e i 200 metri stile libero.
Ad Atene si riconfermò campione olimpico dei 400, nella gara in cui sconfisse Hackett e conquistò l'ultimo dei nove ori sulla distanza tra Mondiali, Olimpiadi, Giochi del Commonwealth e Giochi PanPacifici.
Grande interesse suscitarono i 200 stile libero, giacché ai blocchi di partenza si sarebbero presentati, oltre a Thorpe, il plurimedagliato Phelps, Hackett e van den Hoogenband, campione olimpico in carica.
E fu proprio quest'ultimo nella «Gara del secolo», così come venne ribattezzata, a tener testa all'australiano per gran parte della corsa, costringendolo al forcing negli ultimi 25 metri che portò lo stesso Thorpedo a chiudere in 1'44"71, nuovo record olimpico.
Piazzamenti positivi per Thorpe anche nella 4×200 stile libero (argento, con l'oro al quartetto statunitense) e nei 100, terzo alle spalle di Pieter van den Hoogenband e Roland Schoeman. Meno bene invece le due staffette veloci, nella 4x100 sl rimediò una modesta sesta posizione, mentre in quella mista l'Australia mancò la finale per un solo posto, finendo nona nelle batterie.
Terminati i Giochi, manifestò la volontà di allontanarsi temporaneamente dal nuoto per preparare i Giochi del Commonwealth del 2006 o, quantomeno, le Olimpiadi cinesi.
Già con il pensiero all'abbandono del nuoto dopo le Olimpiadi del 2008 in Cina, decise di concentrarsi esclusivamente sulla corsa veloce per eccellenza, i 100, a discapito di quella che era stata la competizione da lui privilegiata, i 400; non si curò infatti delle avvertenze del preparatore Alan Thompson, convinto al contrario in un suo recupero sulla maggiore distanza.
Due mesi più tardi si qualificò ai Giochi del Commonwealth nei 100 e nei 200, ma i tempi rispettivamente di 49"24 e 1'46"42 non lo soddisfecero pienamente, sebbene lo fecero ben sperare per un'ulteriore crescita con l'arrivo dei Giochi.
Venne costretto tuttavia a dare forfait per un improvviso attacco di bronchite che lo limitò negli allenamenti.
Il problema di Thorpe si rivelò essere con le analisi una mononucleosi infettiva e, dopo una frattura alla mano, si trasferì negli Stati Uniti per lavorare con Dave Salo.
Il soggiorno americano alimentò le speculazioni che vollero Thorpe lontano dalla piscina per mancanza di volontà, rendendo così l'idea di un declino della sua carriera internazionale.
Al ritorno in patria non prese parte alle selezioni per i Mondiali 2007 e diede l'annuncio del ritiro il 21 novembre 2006: «Da un po' di tempo meditavo l'addio, ma non presi la decisione definitiva per timore del futuro, il nuoto mi dava sicurezza. La tranquillità mi ha permesso di decidere».
Fu prossimo al pianto quando, ringraziando il pubblico australiano, precisò che il suo ritiro era un'occasione «gioiosa» di celebrazione.
Il 2 febbraio 2011 l'australiano diede l'annuncio ufficiale del suo ritorno in piscina in prospettiva dei Giochi olimpici di Londra 2012, che avrebbero dovuto vederlo impegnato sui 100 e 200 metri.
Thorpe avrebbe preso la decisione nel settembre 2010 – spiegò in una conferenza stampa convocata per l'occasione – e da allora si sarebbe allenato in segreto, frequentando otto piscine diverse per non sollevare sospetti e chiedendo agli amici di «mentire sfrontatamente» se fossero stati interrogati sull'argomento.
Le prime competizioni ufficiali a cui prese parte a distanza di circa sette anni furono, nel marzo 2012, i Trials australiani, decisivi per la qualificazione alle Olimpiadi.
In gara fu costretto ad abbandonare il suo tradizionale costume che copre interamente il corpo dalle caviglie ai polsi, per indossare quello omologato dalla Federazione.
Nonostante le buone impressioni destate nelle batterie, Thorpe non riuscì a raggiungere i tempi necessari al raggiungimento dell'obiettivo, con un 50"35 nei 100 e un 1'49"91 nei 200.
L'atleta confermò la sua presenza in piscina per nuovi impegni, allenandosi nei mesi successivi in Svizzera con Gennadi Touretski.
In possesso di un fisico adatto alla disciplina natatoria, annoverò tra le sue qualità la dedizione negli allenamenti, la forza psicologica, una potente gambata e un'accelerazione repentina.
Talbot lo definì «il più grande nuotatore della storia», mentre Swimming World Magazine giudicò la sua tecnica «straordinaria» e «superiore»; tuttavia l'allenatore australiano tenne a sottolineare che Thorpe sacrificò il lavoro con le braccia per potenziare quello con le gambe, aggiungendo che il recupero giorno per giorno delle energie dopo una gara rimase un problema insoluto.
L'atleta è inoltre noto per la capacità di incrementare notevolmente, nelle fasi finali della corsa, la gambata, la cui efficacia è attribuita alle anomale dimensioni del piede (un 51 come misura delle scarpe).
La sua specialità prediletta era lo stile libero, in cui si è affermato nel tempo come uno dei primi di ogni epoca; affrontò per lo più gare di media distanza (200, 400), anche se talvolta si cimentava nelle corse veloci (100) e in quelle di mezzofondo (800, 1500).
«È il miglior nuotatore in assoluto sulle medie distanze, ed è anche il miglior staffettista che abbia mai visto», disse all'indomani del ritiro di Thorpe l'allenatore degli Stati Uniti e preparatore di Michael Phelps, Bob Bowman.
Quest'ultimo gli riconobbe anche la capacità di aver accresciuto la visibilità e la popolarità del nuoto in tutto il mondo, peculiarità questa che il suo atleta Phelps avrebbe preso a guida d'esempio.
L'affermazione a livello planetario di Thorpe generò sospetti concernenti l'impiego, da parte sua, di sostanze dopanti. Poco prima delle Olimpiadi di Sydney il capitano e l'allenatore della compagine tedesca lo accusarono di barare, asserendo che le sue caratteristiche fisiche erano frutto dell'uso illecito di steroidi e che la capacità di infrangere una così lunga serie di primati mondiali doveva essere accompagnata da molte riserve.
Nel 2007 invece il quotidiano francese L'Équipe focalizzò l'attenzione sui «valori anomali» di due sostanze proibite rilevati in un controllo antidoping, tesi questa che venne prontamente respinta dal nuotatore con il supporto dell'Australian Sports Anti-Doping Authority (ASADA), che a sua volta attestò la liceità della difesa di Thorpe.
Allo stesso tempo l'australiano ricoprì un ruolo considerevole nella lotta al doping.
Chiese l'introduzione delle verifiche sul sangue, garantì la consegna di campioni congelati per ulteriori analisi e attaccò frequentemente la Federazione Internazionale sull'inadeguatezza delle procedure di controllo.
Nell'arco di cinque anni, dal 1998 al 2002, ha fatto cadere 23 record mondiali, 18 in vasca lunga e cinque in vasca corta, tutti quanti esclusivamente nello stile libero. 17 record sono individuali, nove sui 200 m sl sei sui 400 m sl, due sugli 800 m sl; sei sono stati invece ottenuti in staffetta, uno nella 4x100 m sl e cinque nella 4x200 m sl.
Il primo record che fece cadere fu quello della staffetta 4x200 m sl, il 13 settembre 1998, ai Giochi del Commonwealth di Kuala Lumpur nuotò in 7'11"86 con Daniel Kowalski, Matthew Dunn e Michael Klim. Batté poi quello dei 400 m sl e dei 200 m sl, in entrambi casi in vasca corta. Il primo record in vasca lunga fu il 3'41"83 registrato ai Giochi PanPacifici di Sydney il 22 agosto 1999, allora divenne il più giovane detentore di un record del mondo, all'età di 16 anni e 10 mesi, solo Michael Phelps due anni dopo fece di meglio, nuotando il record dei 200 m farfalla a 15 anni e 9 mesi.
Il suo 3'40"08 resistette per sette anni, fino a quando Paul Biedermann lo batté per un solo centesimo ai campionati mondiali di Roma 2009, con il controverso costume Arena X-Glide. Il record dei 200 m sl resistette per quasi sei anni, fino a quando Michael Phelps lo abbassò per 20 centesimi, questi gli sottrasse nella stessa manifestazione anche il record della 4x200 m sl; quello degli 800 m sl lo migliorò invece il connazionale Grant Hackett dopo quattro anni. Il record della 4x100 m sl è durato dal 16 settembre 2000 al 15 agosto 2004.
In grassetto sono indicati i record registrati in vasca lunga, in corsivo quelli in vasca corta.
1997: Il più giovane atleta di sesso maschile a rappresentare l'Australia in una competizione internazionale (14 anni).
1999: Il più giovane detentore di un record del mondo del nuoto (16 anni e 10 mesi).
2001: Il terzo nuotatore dopo John Konrad e Timothy Shaw a detenere contemporaneamente tre record del mondo (200 m, 400 m, e 800 m sl)
2001: Il secondo nuotatore dopo John Konrad a vincere il titolo australiano sui 100 m, 200 m, 400 m e 800 m sl contemporaneamente.
2001: Il più alto numero di medaglie d'oro vinte in un campionato mondiale (sei, tre individuali e tre in staffetta).
2003: Il più alto numero di medaglie d'oro vinte ai campionati mondiali (11 ori).
2004: Il miglior medagliato olimpico nello sport australiano (cinque ori, tre argenti, un bronzo).
2004: Nuotatore dell'anno del Bacino del Pacifico  per la sesta volta (1998, 1999, 2000, 2001, 2002, 2004).
Si è guadagnato nel corso della carriera la fama di personaggio molto popolare e amato in Australia.
Nonostante il nuoto sia tutt'oggi uno sport in cui il guadagno della stragrande maggioranza degli atleti è al di sotto della soglia di povertà, indagini di marketing confermarono che Thorpe fosse lo sportivo più ricercato per offerte di sponsorizzazione nel territorio australiano, primeggiando anche sui calciatori, che sono impegnati settimanalmente in strutture più capienti e che di conseguenza hanno spesso maggior seguito personale.
Venne retribuito per operare come testimonial da diversi colossi internazionali, quali Qantas, Telstra e Seven Network, oltre che dallo sponsor tecnico Adidas.
Molto interessato al mondo della moda, Thorpe è stato ingaggiato dallo stilista Giorgio Armani per promuovere vari capi d'abbigliamento, arrivando in seguito a possedere una propria linea di gioielli e di biancheria intima.
L'impegno con Armani e l'attenzione per la moda lo portarono spesso a stabilirsi per lunghi periodi a New York, descritta da lui stesso come «una seconda casa».
Invitato come ospite d'eccezione nella trasmissione televisiva The Tonight Show with Jay Leno, si trovava nella metropoli statunitense, e, più precisamente, al World Trade Center pochi minuti prima degli attentati dell'11 settembre 2001, riuscendo a sfuggire casualmente al crollo delle torri per la distrazione di aver dimenticato nel suo alloggio la macchina fotografica con cui avrebbe voluto immortalare le strutture del luogo.
Sostenne inoltre la candidatura della Grande Mela per lo svolgimento dei Giochi della XXX Olimpiade.
Da menzionare la comparsa nella sitcom americana Friends e la partecipazione nel 2002 a una serie televisiva dal titolo Undercover Angels, parodia del telefilm Charlie's Angels, che vide Thorpe nei panni del boss Charlie; nonostante il buon successo di pubblico, quest'ultimo impegno non risparmiò forti critiche al nuotatore.
L'emittente TV Asahi lo elesse «nuotatore di probabile maggior successo» ancor prima che cominciassero i Mondiali a Fukuoka, e decise quindi di designarlo uomo-immagine della manifestazione.
Al suo arrivo venne accolto all'aeroporto da una vastissima folla di giovani, mentre centinaia si assieparono nei pressi dell'albergo della squadra australiana; nondimeno venne elogiato dalle vecchie generazioni della società giapponese, ritenuto «un modello d'umiltà per i giovani».
Il successo di pubblico fu considerevole, dato che circa l'80% degli spettatori giapponesi sintonizzò il televisore per osservare le gare che lo videro protagonista.
Gli venne inoltre accreditato il merito di aver incentivato il turismo in Giappone dopo il calo vertiginoso di affluenza provocato dagli attacchi terroristici in America.
In proposito, Thorpe entrò a far parte dell'Australian Tourism Commission per il Giappone ed ebbe un incontro con il Primo ministro Junichiro Koizumi.
In questo senso, ha inaugurato nel 2000 la Ian Thorpe's Fountain for youth, associazione che raccoglie fondi per la ricerca sulle malattie infantili e patrocina un istituto a Pechino per bambini orfani disabili.
Oltre a ciò, si occupa degli australiani aborigeni, collaborando con l'organizzazione non profit Fred Hollows Foundation per il progresso delle loro comunità.
L'attività per Armani e la passione di Thorpe per la moda e i gioielli alimentarono i sospetti che il nuotatore fosse omosessuale, con conseguenti apparizioni su siti web gay.
Negli anni successivi, Ian Thorpe continuò a negare la sua omosessualità anche in altre interviste. Nel 2011, tuttavia, in un'intervista al Sunday Times, Thorpe espresse frustrazione in merito alle voci ricorrenti:
Anche nella sua autobiografia This is me, uscita nel 2012, aveva ribadito le precedenti dichiarazioni:
Il 12 luglio 2014, durante un'intervista rilasciata a Michael Parkinson sulla rete australiana Channel 10, uscì allo scoperto e dichiarò infine la sua omosessualità. Durante l'intervista parlò inoltre degli anni di depressione che dovette affrontare per aver dovuto negare la sua sessualità.
(EN) Ian Thorpe, Ian Heads, Ian Thorpe: the journey, Pan Macmillan, 2000, ISBN 978-0-7329-1060-0.
(EN) Malcolm Andrews, Australia at the Olympics, Sydney, ABC Books, 2000, ISBN 978-0-7333-0488-0.
(EN) Will Swanton, Ian Thorpe Early Years, Legend Books, 2002, ISBN 1-877096-12-1.
(EN) Don Talbot, Ian Heads, Kevin Berry, Talbot: Nothing but the Best, Melbourne, Lothian Books, 2003, ISBN 978-0-7344-0512-8.
(EN) Greg Hunter, Ian Thorpe: The Biography, Sydney, Macmillan Publishers, 2004, ISBN 978-1-4050-3632-0.
Wikimedia Commons contiene immagini o altri file su Ian Thorpe Wikinotizie contiene l'articolo Ian Thorpe si ritira, 21 novembre 2006

La IATO (Industria Automobili TOscana o Industria Automobilistica Torinese Officine) è una fabbrica automobilistica nata nel 1985 che ha prodotto un solo modello fino al 1993.
Ideata dal fotografo Francesco Cavallini nel 1985 a Pontedera (PI) con l'intenzione di sostituire la Fiat Campagnola nelle forniture dell'esercito e di seguire la moda iniziata dalla Suzuki SJ, viene progettata un fuoristrada con telaio in acciaio, carrozzeria in vetroresina e motori Fiat. Partner dell'operazione Finmotor (gruppo Piaggio), Metalli e Derivati (gruppo Finmetal) e un finanziamento pubblico per ottenere il quale la sede viene individuata in un capannone ex Vecam nella zona terremotata irpina di Nusco (AV).
La vettura nasce nel 1990 con meccanica Fiat e motori della Croma, trazione integrale Oto Trasm e altre componenti della Oto Breda Sud, carrozzeria realizzata dalla bulgara Passat.
Lunga 406 cm, ha trazione posteriore (anteriore inseribile), cambio a 5 marce, differenziale posteriore autobloccante a slittamento controllato e mozzi a ruota libera anteriori, sospensioni a ponte rigido con balestre longitudinali; aria condizionata e servosterzo sono di serie.
Una delle ragioni commerciali sono gli elevati costi di produzione che si riflettono in prezzi di listino elevati rispetto a quelli della più spartana e piccola concorrente (i prezzi della contemporanea Suzuki nel 1990 vanno da 14,7 a 19 milioni circa).
Il capannone è attualmente di proprietà dello Stato che dovrà provvedere alla bonifica di sostanze inquinanti versate per anni prima della sua costruzione.

IC 2944 (nota impropriamente anche come Nebulosa di Lambda Centauri, indicata talvolta con la sigla C 100) è una regione H II della Via Lattea australe visibile nella costellazione del Centauro; la sua distanza è pari a circa 2000 parsec (6500 anni luce) e fa parte del Braccio del Sagittario, il più vicino braccio di spirale della Via Lattea posto più internamente rispetto al nostro.
La caratteristica più nota di questa nube è la presenza di alcuni bozzoli oscuri, noti come globuli di Thackeray; a causa della loro instabilità, al loro interno non vi sarebbero attivi fenomeni di formazione stellare, mentre la loro origine è dovuta all'azione disgregante della radiazione delle stelle massicce presenti nella regione, che nel corso del tempo ha eroso un'antica nube molecolare.L'ambiente galattico in cui questa nube viene a trovarsi è fra i più complessi conosciuti fra i bracci di spirale della Via Lattea: entro un raggio di appena 500 parsec da essa si trovano infatti alcuni degli oggetti stellari e nebulosi più cospicui del cielo australe; fra questi spicca la Nebulosa della Carena, gli ammassi massicci Tr 14 e Tr 16, nonché il brillante ammasso NGC 4755, il famoso Scrigno di Gioie, visibile nella costellazione della Croce del Sud, più altre brillanti associazioni OB.
La nebulosa si individua ad ovest della Croce del Sud, nelle immediate vicinanze della stella λ Centauri, che rappresenta la zampa posteriore del Centauro; si tratta di una nebulosa a emissione di notevoli dimensioni, la quale racchiude un giovane ammasso aperto visibile anche ad occhio nudo. Con un binocolo è ben visibile soprattutto l'ammasso interno, formato da stelle a partire dalla settima magnitudine, con all'interno la variabile LW Centauri; in un telescopio riflettore, invece, si rendono visibili quelle che sono le caratteristiche fondamentali della grande nebulosa, ossia la presenza di un certo numero di globuli di Bok: si presentano come dei piccoli fiocchi neri in contrasto con la luminosità di fondo della nebulosa, in realtà sono delle nubi ultracompatte in cui avviene la formazione di nuove stelle. In particolare, i globuli di Bok presenti in questa nebulosa sono chiamati globuli di Thackeray, in onore dell'astronomo che li scoprì nel 1950.
La regione nebulosa si trova in un tratto molto brillante della Via Lattea australe, a breve distanza angolare da altri oggetti molto luminosi, come la Nebulosa della Carena e il brillante ammasso delle Pleiadi del Sud. La declinazione di IC 2944 è fortemente australe, al punto che può essere osservata solo a partire dalla fascia subtropicale boreale; a nord di questa la sua osservazione è impossibile, in quanto resta sempre al di sotto dell'orizzonte. Dall'emisfero australe appare circumpolare da quasi tutta la fascia temperata, mentre nella zona equatoriale non è mai visibile molto alta sopra l'orizzonte. Il periodo migliore per la sua osservazione nel cielo serale è compreso fra i mesi di febbraio e luglio. Presso i popoli anglosassoni IC 2944 è talvolta indicata anche col soprannome di Running chicken (Pollo che corre).
A causa della precessione degli equinozi, il polo sud celeste si sta lentamente spostando nella direzione di questo tratto della Via Lattea; fra alcune migliaia di anni la nebulosa si troverà a pochi gradi da esso e sarà osservabile quasi esclusivamente dalle regioni dell'emisfero meridionale.
Sebbene il nome proprio della nebulosa faccia riferimento alla stella λ Centauri, il legame fisico fra nube e stella è inesistente: λ Centauri infatti è una gigante blu situata nell'Associazione Scorpius-Centaurus alla distanza di circa 126 parsec (410 anni luce), mentre la nebulosa si trova a ben 2000 parsec (6500 anni luce), su un altro braccio di spirale. La nebulosa in senso stretto comprende i due oggetti catalogati come IC 2944 e IC 2948; la prima sigla si dovrebbe propriamente riferire all'arco nebuloso posto ad ovest rispetto al corpo centrale, che invece coinciderebbe con IC 2948. Tuttavia, nelle carte e in letteratura, spesso si tende a identificare con la sigla IC 2944 l'intero sistema nebuloso.Il complesso nebuloso di cui IC 2944 fa parte si estende per circa un grado di volta celeste, comprendendo anche le vicine nebulose Gum 39 e Gum 41, situate alla medesima distanza, e la grande nube molecolare [GCB88] 20, situata poco più ad ovest, con una massa pari a circa 710.000 M⊙; a questa si aggiungerebbe anche la nebulosa NGC 3576, sebbene alcuni studi la collochino ad una distanza superiore, attorno ai 3300 parsec. Questa grande regione di formazione stellare che esse costituiscono viene indicata anche con la sigla GMC 294.8-1.8.La nube ospita alcune stelle calde e massicce di recente formazione, alcune delle quali sono direttamente responsabili della ionizzazione dei suoi gas; fra queste spicca la supergigante blu HD 101545, di classe spettrale O9.5Iab, la gigante blu HD 101190, di classe O6III (o O6V), HD 101436 e HD 101223, entrambe di classe O e nella sequenza principale. L'intera regione di formazione stellare è stata catalogata con la sigla 2396 del catalogo Avedisova edito nel 2002; essa comprende diverse decine di oggetti stellari giovani, visibili come sorgenti di radiazione infrarossa, e getti di gas, nonché 7 maser, di cui la maggior parte mostrano emissioni al metanolo, racchiusi in regioni H II ultracompatte. Fra le 17 sorgenti infrarosse identificate dall'IRAS, una delle più cospicue è IRAS 11332-6258, situata nei pressi dell'arco nebuloso visibile ad ovest della nube; questa sorgente contiene una giovanissima protostella di Classe I ed è uno degli indizi più importanti della presenza di processi di formazione stellare all'interno di IC 2944. A questa sorgente è associato anche uno dei maser al metanolo scoperti in questa regione.Gli oggetti più caratteristici della regione sono i famosi globuli di Thackeray: si tratta di densi bozzoli di gas e polveri non illuminate che si stagliano sul fondo chiaro costituito dall'idrogeno ionizzato, sul bordo nordoccidentale della nebulosa; i globuli sono raggruppati in uno spazio dal diametro di circa 4 parsec e furono individuati nel 1950. L'origine di questi globuli probabilmente è connessa alla presenza di un'antica nube molecolare molto densa, che col tempo è stata erosa dalla radiazione ultravioletta delle stelle più brillanti e calde della regione, similmente a come avviene nei globuli cometari attorno alla Nebulosa di Gum; attualmente i globuli di Thackeray sono soggetti a forze dinamiche violente che li modellano e li disgregano continuamente. La loro vita media si pensa che sia molto breve. Il globulo maggiore, visibile in alto nella foto a destra e identificato come Thackeray 1, è in realtà composto da due globuli che si sovrappongono sulla nostra linea di vista; la loro velocità radiale è infatti differente, e la massa dei due oggetti si aggira su 11 e 4 M⊙. Altri globuli simili sono stati osservati in altre brillanti nebulose, come la Nebulosa Rosetta e la Nebulosa Aquila.
Le componenti stellari più massicce della regione sono raggruppate in una brillante associazione OB nota come Crux OB1; il nome dell'associazione è alquanto curioso, dal momento che essa ricade entro i confini della costellazione del Centauro e non della seppur vicina Croce del Sud; talvolta infatti viene anche indicata con la sigla Centaurus OB2. Quest'associazione conta una trentina di componenti stellari di grande massa; di queste, una quindicina sono stelle di classe O, in prevalenza sulla sequenza principale, e una decina sono di classe B, in prevalenza giganti e supergiganti. Si aggiungono infine alcune stelle massicce di classi diverse, come una supergigante gialla (classe G0Ia), una bianca (classe A2Ia) e alcune supergiganti rosse di classe M. La distanza media dell'associazione è di circa 2500 parsec (8150 anni luce). La stella più massiccia dell'associazione è HD 101205, al punto che la sua magnitudine apparente è pari a 6,5, ossia subito sotto il limite della visibilità ad occhio nudo, nonostante la sua grande distanza. Si tratta di una variabile a eclisse con un periodo di 2,08 giorni e le è stata assegnata anche la sigla di stella variabile V871 Centauri. Un'altra delle componenti maggiori è HD 101131, una binaria spettroscopica che raggiunge la magnitudine 8,5; molte altre componenti dell'associazione sono delle binarie a eclisse, fra le quali spicca BH Centauri, le cui componenti potrebbero essere a contatto.La componente di velocità residua azimutale di gran parte delle sue stelle mostra che esse si muovono in direzione opposta al senso di rotazione galattico, una caratteristica tipica di molte altre associazioni stellari appartenenti al Braccio del Sagittario, come Ser OB1, Sgr OB1 e Cen OB1; ciò è una prova importante che tenderebbe a confermare che i bracci di spirale in generale, e questo in particolare, si formino a seguito dell'azione di onde di densità spiraliformi.La popolazione di stelle di piccola massa nota all'interno della regione è piuttosto esigua; ciò è dovuto anche alla grande difficoltà nell'identificazione di questo tipo di stelle, sia a causa della lontananza del complesso, sia a causa della sua posizione, ad appena un grado e mezzo dal piano galattico, in cui la linea di vista presenta una grande sovrapposizione di stelle situate a varie distanze. Nella nube sono note sette stelle con emissioni Hα; la più brillante fra queste, ESO Hα 302, parrebbe essere una stella Ae/Be di Herbig immersa in uno strato nebuloso opaco. La stella si individua nella parte nordoccidentale del complesso.
La regione galattica in cui giace IC 2944 è particolarmente ricca e complessa; il braccio di spirale in cui questo e i complessi vicini sono ospitati è quello del Sagittario, che visto dalla Terra attraversa la scia della Via Lattea dalla costellazione dell'Aquila fino alla Carena, passando davanti al centro galattico. Questo braccio, in direzione della Carena e del Centauro diventa facilmente osservabile a causa della quasi totale assenza di polveri oscuranti lungo la sua linea di vista. Lo studio di queste regioni ha consentito di confermare, nel corso degli anni ottanta, l'esistenza stessa del Braccio Sagittario-Carena.La regione galattica comprende quattro grandi associazioni OB. La più occidentale è Carina OB1, nota per essere l'associazione fisicamente legata alla grande Nebulosa della Carena; quest'estesa regione H II si mostra come un oggetto particolarmente evoluto e nelle cui regioni centrali la formazione stellare si è quasi completamente arrestata. Tali fenomeni hanno dato luogo a brillanti sottoassociazioni ed ammassi, come il supermassiccio Tr 16, la cui presenza ostacola ulteriori fenomeni a causa dell'azione disgregante della radiazione e del vento stellare delle sue componenti. La formazione di nuove stelle continua tuttavia ad avvenire nelle regioni periferiche, in particolare nella parte sudorientale e settentrionale, dove si osservano diversi oggetti HH. Questo insieme di strutture nebulose, in cui è incluso anche l'ammasso aperto NGC 3324, dista circa 400-500 parsec da IC 2944.
Un'altra regione molto complessa è quella che comprende l'estesa associazione Carina OB2, distante mediamente 200 parsec da IC 2944; quest'associazione è visibile nella parte più orientale della Carena e contiene una ventina di stelle molto massicce, fra cui giganti e supergiganti di classe B, nonché supergiganti rosse. la componente più luminosa, la supergigante gialla HD 96918, raggiunge una magnitudine pari a 3,93 ed è ben visibile anche ad occhio nudo, mentre un'altra supergigante gialla, HD 97534, raggiunge la magnitudine 4,60; la sua posizione è interna all'ammasso NGC 3572. Ad essa parrebbe associata anche la stella di Wolf-Rayet WR 40, associata alla nebulosa anulare RCW 58.La quarta associazione, quella più orientale, è quella nota come Centaurus OB1; si tratta di un esteso sistema situato a 400-500 parsec da IC 2944 e composto da una trentina di stelle massicce, in particolare di classe B. Le componenti più brillanti sono racchiuse nel celebre ammasso aperto NGC 4755, il cosiddetto Scrigno di Gioie, visibile poco a sudest della stella Mimosa. Quest'associazione, in parte oscurata dalla Nebulosa Sacco di Carbone, si trova a breve distanza da altri piccoli ammassi aperti e da alcune piccole regioni di gas ionizzato, come RCW 71. Questi quattro ammassi sono spazialmente disposti a forma di croce, con Car OB1 e Cen OB1 disposti rispettivamente sui bordi esterno e interno del Braccio del Sagittario-Carena, e i restanti due orientati quasi in sequenza lungo la direzione del braccio stesso.
(EN) Robert Burnham, Jr, Burnham's Celestial Handbook: Volume Two, New York, Dover Publications, Inc., 1978.
(EN) Thomas T. Arny, Explorations:  An Introduction to Astronomy, 3 updatedª ed., Boston, McGraw-Hill, 2007, ISBN 0-07-321369-1.
 AA.VV, L'Universo - Grande enciclopedia dell'astronomia, Novara, De Agostini, 2002.
 J. Gribbin, Enciclopedia di astronomia e cosmologia, Milano, Garzanti, 2005, ISBN 88-11-50517-8.
 W. Owen, et al, Atlante illustrato dell'Universo, Milano, Il Viaggiatore, 2006, ISBN 88-365-3679-4.
(EN) C. J. Lada, N. D. Kylafits, The Origin of Stars and Planetary Systems, Kluwer Academic Publishers, 1999, ISBN 0-7923-5909-7.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
 C. Abbondi, Universo in evoluzione dalla nascita alla morte delle stelle, Sandit, 2007, ISBN 88-89150-32-7.
Reipurth, B., Young Stars and Molecular Clouds in the IC 2944/2948 Complex, in Handbook of Star Forming Regions, Volume II: The Southern Sky ASP Monograph Publications, vol. 5, dicembre 2008,  p. 213, ISBN 978-1-58381-670-7.
Toshimi Taki, Taki's 8.5 Magnitude Star Atlas, su geocities.jp, 2005. - Atlante celeste liberamente scaricabile in formato PDF.
 Tirion, Rappaport, Lovi, Uranometria 2000.0 - Volume II - The Southern Hemisphere to +6°, Richmond, Virginia, USA, Willmann-Bell, inc., 1987, ISBN 0-943396-15-8.
 Tirion, Sinnott, Sky Atlas 2000.0, 2ª ed., Cambridge, USA, Cambridge University Press, 1998, ISBN 0-933346-90-5.
 Tirion, The Cambridge Star Atlas 2000.0, 3ª ed., Cambridge, USA, Cambridge University Press, 2001, ISBN 0-521-80084-6.

Idillio (in russo: Идиллия?, traslitterato: Idilliâ) è un racconto incompiuto di Lev Tolstoj scritto tra il 1860 e il 1861 e pubblicato postumo nel 1911.
Malan'ka è una giovane e bella contadina, moglie di Evstrat Tregubov. Durante l'assenza del marito, emigrato in una località distante per motivi di lavoro, Malan'ka viene corteggiata da tutti gli uomini del villaggio; ma la ragazza riesce a tenerli tutti a bada. Cede infine a Matvej Romanyč, un mercante forestiero di bestiame con fama di dongiovanni. Malan'ka resta incinta di Matvej. Il ritorno improvviso di Evstrat tronca la relazione di Malan'ka.
Nei Diari di Tolstoj, i primi appunti relativi a questo racconto risalgono ai giorni 7 e 8 agosto 1860. Tali appunti rimandano alla storia di una contadina di Jasnaja Poljana, «la madre di Andrèj», raccontata dalla protagonista a Tolstoj nel maggio di quell'anno e registrato nel Diario il 25 maggio 1860; in questa data Tolstoj annotò anche alcune espressioni utilizzate dalla «madre di Andrèj», fra cui «Consolami le membra», che ricomparirà in Idillio. Nell'appunto dell'8 agosto '60 Tolstòj annota di voler scrivere il racconto «dal punto di vista di un mužik». Il risultato non dovette sembrargli soddisfacente perché, dopo aver ultimato Idillio, in una data sconosciuta, Tolstoj cominciò a riscrivere la stessa vicenda nello stile a lui più consueto e la intitolò «Tichon e Malati'ja» (in lingua originale: Тихон и Маланья); ma anche la nuova stesura rimase incompiuta. 
in russo: Посмертные художественные произведения Л. Н. Толстого?, traslitterato: Posmertnye hudožestvennye proizvedeniâ L. N. Tolstogo (Opere letterarie postume di Lev Nikolàevič Tolstòj), a cura di V.G. Čertkov, Mosca: ed. A.L. Tolstaja, tomo II, 1911
in russo: Посмертные художественные произведения Л. Н. Толстого?, traslitterato: Posmertnye hudožestvennye proizvedeniâ L. N. Tolstogo (Opere letterarie postume di Lev Nikolàevič Tolstòj), a cura di V.G. Čertkov, Berlino: Svobodnoe slovo, tomo II, 1912
in russo: Л.Н. Толстой Собрание сочинений в 22 т.?, traslitterato:  L.N. Tolstoj Sobranie sočinenij v 22 t. (Opere di L. N. Tolstoj in 22 volumi), Vol. III, Mosca: Hudožestvennaâ literatura, 1979
«Idillio». In: Il diavolo e altri racconti; traduzione dal russo e postfazione di Gianlorenzo Pacini, Roma: E/O, 1990, ISBN 88-7641-086-4
«Idillio». In: Tutti i racconti; traduzione di Bruno Osimo, Collezione I Meridiani, Milano: Mondadori, Vol. I, pp. 659-702,  III ed., aprile 1998, ISBN 88-04-34454-7
Lev Tolstòj, Tutti i racconti, a cura di Igor Sibaldi, Collezione I Meridiani, Milano: Mondadori, Vol. I, pp. 659-702 (Testo; traduzione di Bruno Osimo), Vol. I, pp. 1196-97 (Note ai testi), III ed., aprile 1998, ISBN 88-04-34454-7

Gli idrocarburi sono composti organici che contengono soltanto atomi di carbonio e di idrogeno.Ampiamente usati come combustibili, la loro principale fonte in natura è di origine fossile.
Gli atomi di carbonio (C) sono legati tra loro a formare lo scheletro della molecola, mentre gli atomi di idrogeno (H) sporgono da questo scheletro. Gli idrocarburi sono l'unica categoria di composti organici privi del gruppo funzionale, sono infatti composti solamente da atomi di idrogeno e carbonio.
All'aumentare del numero di atomi di carbonio presenti nella catena idrocarburica aumenta il numero di composti idrocarburici possibili.
La catena più corta possibile è composta da un solo atomo di carbonio, a cui corrisponde il metano, avente formula bruta CH4.
l'etino (o acetilene), C2H2.Questi tre idrocarburi si differenziano per il numero di legami che tengono uniti i due atomi di carbonio contigui: un legame (per cui si parla di "legame semplice") nel caso dell'etano, due legami ("legame doppio") nel caso dell'etilene e tre legami ("legame triplo") nel caso dell'acetilene.
Nella struttura di un generico idrocarburo ogni atomo di carbonio usa da uno a tre elettroni di valenza per formare legami con il carbonio adiacente, mentre i restanti elettroni di valenza del carbonio sono utilizzati per formare i legami con gli atomi di idrogeno. All'interno della molecola idrocarburica possono esserci comunque degli atomi di carbonio a cui non sono legati atomi di idrogeno, ma solo altri atomi di carbonio (un esempio è l'atomo di carbonio centrale della molecola di neopentano).
Una prima distinzione tra i vari idrocarburi si riferisce al loro stato fisico nelle condizioni di pressione e di temperatura ambientali e cioè:
Idrocarburi solidi o semisolidi: costituenti dell'asfalto, del bitume, cere paraffiniche, ecc.
Idrocarburi liquidi: costituenti del petrolio (grezzo), benzene, esano, ottano, ecc.
Idrocarburi gassosi: metano, etano, propano, butano, ecc.Dal punto di vista delle proprietà chimiche, gli idrocarburi si distinguono in due classi principali:
idrocarburi aromatici: dotati di "aromaticità", una proprietà chimica impartita da un anello benzenico, che li rende particolarmente stabili;
idrocarburi alifatici: non dotati di aromaticità.Le varie tipologie di idrocarburi (alcani, alcheni, ecc.) descritte di seguito vengono dette "serie omologhe".
La classificazione qui descritta non vuole essere esaustiva, infatti esistono tante tipologie di idrocarburi non bene classificabili, quali ad esempio i catenani, che sono costituiti da più anelli inseriti l'uno nell'altro in modo che ognuno possa muoversi indipendentemente dall'altro ma senza "sciogliersi" (in maniera analoga agli anelli di una catena in acciaio, da cui il nome).
A seconda dei tipi di legame C-C presenti nella molecola (singolo, doppio o triplo) e della loro geometria (lineare, ramificata, ciclica), gli idrocarburi alifatici si dividono inoltre in:
idrocarburi saturi: con soli legami singoli C-Calcani (o paraffine): idrocarburi saturi non ciclici, cioè aventi una catena non richiusa su sé stessa; hanno formula generale CnH2n+2. A loro volta possono essere lineari o ramificati, a seconda che gli atomi di carbonio si susseguano in maniera continua o con biforcazioni
alchilcicloalcani: idrocarburi saturi costituiti da una catena idrocarburica ciclica legata ad una catena non ciclica)
idrocarburi insaturi: contengono almeno un legame C-C multiplo (cioè doppio o triplo). I legami formati da due o più atomi presenti nella catena del carbonio che costituisce lo scheletro della molecola hanno geometria trigonale perché sono ibridati sp2, oppure hanno geometria lineare perché sono ibridati sp; nello scheletro della molecola è presente almeno un doppio legame, σ + π;
alcheni (o olefine): non ciclici e con un legame doppio C=C, aventi formula generale CnH2n
dieni (o alcadieni), trieni (o alcatrieni), polieni: non ciclici e aventi rispettivamente due, tre o molti legami doppi C=C
cicloalcheni: ciclici, con un legame doppio C=C, aventi formula generale CnH2n-2
alchini: non ciclici e con un legame triplo C≡C, aventi formula generale CnH2n-2
A seconda del tipo di struttura, gli idrocarburi aromatici si possono dividere in:
In generale per gli alcani aciclici, quelli con peso molecolare simile hanno proprietà chimico-fisiche simili.
Esistono in natura varie miscele di idrocarburi, con caratteristhe chimico-fisiche intermedie fra una categoria e l'altra.
Lo stato di aggregazione degli idrocarburi (a temperatura e pressione ambiente) dipende dal loro peso molecolare: gli idrocarburi aventi peso molecolare minore (ad esempio metano, etano, propano) si trovano allo stato gassoso, quelli con peso molecolare più elevato (ad esempio benzene, esano e ottano) sono liquidi e quelli aventi peso molecolare ancora più elevato sono solidi cerosi.
Spesso gli idrocarburi che a temperatura e pressione sono sotto forma di gas vengono mantenuti all'interno di recipienti in pressione (ad esempio in bombole), in modo da conservarli in volumi più ristretti. Infatti, a parità di temperatura e quantità di sostanza, all'aumentare della pressione diminuisce il volume occupato da un gas (come deducibile dall'equazione di stato dei gas perfetti o da altre equazioni di stato), finché esso passa (in parte o in toto) allo stato liquido. Ad esempio le comuni "bombole del gas" utilizzate in ambito domestico contengono una miscela liquida di idrocarburi (nota come GPL) che si trovano gassosi a temperatura e pressione ambiente.
Gli idrocarburi ciclici formati da meno di sei atomi di carbonio sono particolarmente instabili a causa della piccolezza dell'anello, che si traduce in una elevata tensione d'anello (o "tensione angolare"), ovvero un'elevata energia immagazzinata nella molecola che tende ad aprire l'anello.In generale gli idrocarburi saturi, benché siano facilmente infiammabili e quindi reagiscano facilmente con l'ossigeno, hanno una relativa inerzia chimica; per tale motivo sono stati denominati originariamente paraffine (dal latino parum affinis, "poco reattivo").Gli idrocarburi contenenti insaturazioni hanno altre proprietà, dovute ai doppi o tripli legami e sono chimicamente più reattivi nelle posizioni contenenti il doppio o triplo legame o immediatamente adiacenti ad esse.
Gli idrocarburi aromatici formano una classe a sé per stabilità ed hanno una reattività chimica molto diversa da quella degli idrocarburi alifatici.
Le molecole degli alcani e dei cicloalcani sono apolari, in quanto, anche se il legame covalente C-H è polarizzato, la differenza di elettronegatività è piuttosto bassa (0,4) e la struttura tetraedrica porta a una distribuzione della carica nelle molecole complessivamente simmetrica.
Le considerazioni sulla loro struttura molecolare trovano conferma nelle prove di solubilità: gli alcani sono praticamente insolubili in acqua, mentre si sciolgono nei solventi apolari.
Moltissimi idrocarburi derivano dal processo di raffinazione del petrolio, che consiste in un insieme di processi chimico-fisici che hanno lo scopo di ottenere determinati prodotti chimici (miscele combustibili, asfalto, lubrificanti, ecc.) a partire dal greggio.
Tra i vari processi impiegati nella raffinazione, la distillazione del greggio (o "topping") riveste un ruolo fondamentale. Nella colonna di distillazione il greggio viene separato in più "tagli", a seconda del peso molecolare (o a volere essere più precisi, della volatilità) degli idrocarburi che costituiscono il taglio in questione. Ogni taglio viene individuato dal numero di atomi di carbonio che sono contenuti nelle molecole del taglio in questione. Ad esempio il taglio C4 contiene idrocarburi che hanno quattro atomi di carbonio (come ad esempio il butano, il butene e i loro isomeri). Questo perché è molto più difficile separare per mezzo della sola distillazione molecole idrocarburiche che abbiano pesi molecolari vicini o addirittura identici. Ciò riflette il fatto che idrocarburi simili (cioè appartenenti alla stessa serie omologa) hanno proprietà chimico-fisiche simili tra loro.
Gli idrocarburi sono una classe talmente ampia di composti che è impossibile citare tutte le reazioni in campo industriale nelle quali possono essere coinvolti.
Tra le moltissime reazioni che coinvolgono gli idrocarburi, si annoverano le seguenti:
cracking: è un processo chimico industriale rivolto alla formazione di paraffine a basso peso molecolare a partire da paraffine ad elevato peso molecolare;
reforming catalitico: è un processo che mira ad ottenere un prodotto avente un numero di ottano più elevato. A partire da paraffine si ha formazione di olefine, aromatici, isomeri ramificati e molecole a catena più corta;
polimerizzazione: si sfrutta per l'ottenimento di polimeri, ovvero molecole aventi pesi molecolari elevatissimi; polimeri di natura idrocarburica sono ad esempio il polietilene e il polipropilene.
Tutti gli idrocarburi assumono un'enorme importanza nell'economia e nella geopolitica moderne, principalmente grazie al loro ruolo fondamentale come fonte d'energia e per le vastissime applicazioni di tipo industriale.
T. W. Graham Solomons, Chimica organica, a cura di G. Ortaggi, D. Misiti, 2ª ed., Bologna, Zanichelli, 1988, ISBN 88-08-09414-6.
(EN) William D. Callister, Material Science and Engineering: An Introduction, 5ª ed., John Wiley & Sons Inc, 1999, ISBN 0-471-35243-8.
 Idrocarburi, su thes.bncf.firenze.sbn.it, Biblioteca Nazionale Centrale di Firenze. 
 MSN Encarta - Idrocarburi, su it.encarta.msn.com. URL consultato il 25 ottobre 2009 (archiviato dall'url originale il 23 maggio 2009).
(EN) Molecular Structures of Organic Compounds - Hydrocarbons, su csi.chemie.tu-darmstadt.de.
L'idrogeno (dal greco ὕδωρ, hýdor, «acqua»; la radice γεν-, ghen-, «generare», quindi «generatore d'acqua») è il primo elemento chimico della tavola periodica, è il più leggero, ha numero atomico 1 e simbolo H. Il suo isotopo più comune, il prozio, consiste di un protone e di un elettrone ed essendo il più semplice isotopo è stato studiato dalla meccanica quantistica in maniera approfondita.L'idrogeno è l'elemento più abbondante dell'universo osservabile. È presente nell'acqua (11,19%) e in tutti i composti organici e organismi viventi. Forma composti con la maggior parte degli elementi, spesso anche per sintesi diretta.
A pressione atmosferica e a temperatura ambiente (298 K), l'idrogeno si trova sotto forma di un gas biatomico avente formula H2. Tale gas è incolore, inodore, insapore e altamente infiammabile, con un punto di ebollizione di soli 20,27 K e un punto di fusione di 14,02 K.
Le stelle sono principalmente composte di idrogeno nello stato di plasma di cui rappresenta il combustibile delle reazioni termonucleari, mentre sulla Terra è scarsamente presente allo stato libero e molecolare e deve quindi essere prodotto per i suoi vari usi.
In particolare è usato nella produzione di ammoniaca, nell'idrogenazione degli oli vegetali, in aeronautica (in passato nei dirigibili), come combustibile alternativo e, di recente, come riserva di energia nelle pile a combustibile. Inoltre è occluso in alcune rocce, come il granito.
L'idrogeno biatomico gassoso H2 fu descritto formalmente per la prima volta da Theophrastus Von Hohenheim (conosciuto con il nome di Paracelso, 1493-1541), che lo ottenne artificialmente mescolando metalli con acidi forti. Paracelso non si rese conto che il gas infiammabile ottenuto in queste reazioni chimiche era costituito da un nuovo elemento chimico, chiamato in seguito idrogeno.
Nel 1671, Robert Boyle riscoprì e descrisse la reazione che avveniva quando si mescolavano limatura di ferro e acidi diluiti, e che generava H2.
Nel 1766, Henry Cavendish fu il primo a riconoscere l'idrogeno molecolare gassoso H2 come una sostanza discreta, identificando il gas prodotto nella reazione metallo-acido come "aria infiammabile" e scoprendo che la combustione del gas generava acqua. Cavendish utilizzava in questi esperimenti acidi e mercurio e giunse erroneamente alla conclusione che il diidrogeno era un componente liberato dal mercurio e non dall'acido, ma fu capace di descrivere con precisione molte proprietà fondamentali dell'idrogeno e della sua molecola biatomica diidrogeno. Tradizionalmente, si considera Cavendish come lo scopritore dell'idrogeno.
Nel 1783, Antoine Lavoisier assegnò all'elemento il nome di idrogeno (in francese Hydrogène, in greco ὕδωρ, ὕδᾰτος, "acqua" e γένος-ου, "generatore") quando provò (insieme a Laplace) la scoperta di Cavendish che la combustione dell'idrogeno generava acqua.
Uno dei primi usi che si fece dell'idrogeno fu come gas di riempimento per aerostato e successivamente per altri tipi di aeronavi. Famosa è la tragedia del dirigibile Hindenburg, anche se gli ingegneri avevano rivestito la struttura dell'aeronave in modo da non causare scintille, dato che si conosceva l'infiammabilità del gas. Quello fu un caso particolare di impiego, dato che non era disponibile l'elio, gas quasi altrettanto leggero, ma inerte. Al tempo l'idrogeno molecolare si otteneva per la reazione dell'acido solforico con il ferro metallico.
Il più comune isotopo dell'idrogeno (prozio) non ha neutroni, ne esistono però altri due: il deuterio, con un neutrone, e il trizio (radioattivo), con due. I due isotopi stabili sono il prozio (1H) e il deuterio (2H, D). L'idrogeno è l'unico elemento a cui si attribuiscono nomi differenti per alcuni dei suoi isotopi.
Il diidrogeno ha formula H2. La sua molecola è quindi costituita da due atomi di idrogeno. In condizioni normali si presenta come un gas infiammabile, incolore e inodore. Nell'uso comune viene chiamato anch'esso semplicemente ed erroneamente idrogeno.
Per non generare confusione e fraintendimenti, le corrette nomenclature di H2 sono: idrogeno molecolare, idrogeno biatomico, idrogeno diatomico e diidrogeno.
Si ottiene in laboratorio mediante reazione di acidi con metalli come lo zinco e, industrialmente, mediante l'elettrolisi dell'acqua, il reforming del gas naturale, la gassificazione di residui della raffinazione del petrolio. Il diidrogeno è impiegato per la produzione dell'ammoniaca, per la desolforazione dei derivati del petrolio, come combustibile alternativo e, di recente, come fonte di energia per le pile a combustibile.
In condizioni normali il diidrogeno è una miscela di due diversi tipi di molecole, che differiscono a seconda che gli spin dei due nuclei atomici siano tra loro paralleli o antiparalleli. Queste due forme sono rispettivamente conosciute come orto-idrogeno e para-idrogeno. In condizioni standard, il rapporto tra orto e para è di circa 3 a 1 e la conversione di una forma nell'altra è talmente lenta da non avvenire in assenza di un catalizzatore. Le due forme differiscono a livello energetico, il che provoca piccole differenze nelle loro proprietà fisiche. Ad esempio, i punti di fusione ed ebollizione del paraidrogeno sono all'incirca 0,1 K più bassi dell'ortoidrogeno.
L'esistenza di queste due forme pone un inconveniente nella produzione industriale di diidrogeno liquido: quando viene liquefatto, il diidrogeno è generalmente una miscela para:orto circa 25:75; lasciato a sé, nell'arco di un mese la miscela si arricchisce della forma para, che diventa il 90%; questa conversione libera calore che fa evaporare gran parte del diidrogeno, che viene perso. Per ovviare a ciò, la liquefazione del diidrogeno viene condotta in presenza di un catalizzatore a base di ossido di ferro; in questo modo il diidrogeno liquido ottenuto è composto per oltre il 99% dalla forma para.
L'idrogeno è l'elemento più abbondante dell'universo, forma fino al 75% della materia, in base alla massa, e più del 90%, in base al numero di atomi. Questo elemento si trova principalmente nelle stelle e nei giganti gassosi. Relativamente alla sua abbondanza generale, l'idrogeno è molto raro nell'atmosfera terrestre (1 ppm) e praticamente inesistente come H2 sulla superficie e nel sottosuolo. Giove e Saturno sono composti da circa l'80% di idrogeno, il Sole dal 90%.
Questo elemento gioca un ruolo vitale nel fornire energia all'universo, attraverso processi di fusione nucleare. Enormi quantità di energia vengono rilasciate sotto forma di radiazioni elettromagnetiche nel momento in cui avviene la combinazione di due nuclei di idrogeno (deuterio oppure prozio e trizio) in uno di elio.
Sottoposte a pressioni eccezionalmente alte, come quelle che si trovano al centro dei giganti gassosi (Giove ad esempio), le molecole perdono la loro identità e l'idrogeno diventa un metallo liquido (idrogeno metallico). Al contrario, in condizioni di pressione estremamente bassa, le molecole H2 possono subire dissociazione e se sottoposte a radiazione di opportuna frequenza, gli atomi individuali possono sopravvivere per un tempo sufficiente per esser rilevati. Nubi di H2 si formano e sono associate con la nascita delle stelle.
Sulla Terra solo l'1% dei gas è idrogeno. La fonte più comune di questo elemento è l'acqua, che è composta da due atomi di idrogeno e uno di ossigeno (H2O). Altre fonti sono: la maggior parte della materia organica (che comprende tutte le forme di vita conosciute), i combustibili fossili e il gas naturale. Il metano (CH4), che è un sottoprodotto della decomposizione organica, sta diventando una fonte di idrogeno sempre più importante.
L'H2 si ottiene in laboratori di chimica e di biologia, spesso come sottoprodotto di altre reazioni; nell'industria si ottiene per deidrogenazione di substrati saturi; in natura è utilizzato come mezzo per espellere equivalenti riduttivi nelle reazioni biochimiche.
Nell'industria chimica e petrolchimica si richiedono grandi quantità di H2. L'applicazione principale dell'H2 avviene nel processo di raffinazione dei combustibili fossili e nella sintesi dell'ammoniaca (processo Haber-Bosch). I processi fondamentali che consumano H2 in un impianto petrolchimico sono l'idrodealchilazione, l'idrodesolforazione e l'idrocraking.
L'H2 è utilizzato anche come agente idrogenante, particolarmente per aumentare il grado di saturazione dei grassi e degli oli insaturi (per ottenere prodotti come la margarina), e per la produzione del metanolo. Viene utilizzato anche nella sintesi dell'acido cloridrico e per realizzare l'idrogenolisi.
L'idrogeno si combina con la maggior parte degli elementi. Con un'elettronegatività pari a 2,1, forma composti dove può essere la componente più non-metallica o più metallica. I primi vengono chiamati idruri, nei quali l'idrogeno esiste o come ione H− o insinuandosi nel reticolo cristallino dei metalli dando luogo a quelli che vengono chiamati idruri interstiziali (come nell'idruro di palladio). Nel secondo caso l'idrogeno tende a essere covalente, in quanto lo ione H+ non è altro che un semplice nucleo e ha una forte tendenza ad attirare elettroni.
Il diidrogeno H2 si combina con il diossigeno O2 formando acqua (H2O) liberando molta energia in questo processo (si ha un calore di reazione pari a circa 572,4 kJ). L'ossido di deuterio è meglio noto come acqua pesante. L'idrogeno forma un vasto numero di composti con il carbonio. A causa della loro associazione con gli esseri viventi, questi composti sono chiamati "organici", e gli studi relativi alle loro proprietà formano la chimica organica.
Si parla molto dell'idrogeno come possibile fonte di energia per l'autotrazione. L'uso del H2 avrebbe il vantaggio di utilizzare le fonti fossili per ottenere direttamente il gas (a partire dal metano, per esempio). L'H2 usato poi come combustibile nei mezzi di trasporto, reagendo con O2, produrrebbe come unico prodotto di scarto l'acqua, eliminando completamente le emissioni di CO2 e i problemi climatico-ambientali a esse associate.
Utilizzare il diidrogeno come combustibile presenta diversi vantaggi. Brucia all'aria quando la sua concentrazione è compresa tra il 4 e il 75% del suo volume, mentre il gas naturale brucia a concentrazioni comprese tra il 5,4 e il 15%. La temperatura di combustione spontanea è di 585 °C, mentre quella del gas naturale è di 540 °C. Il gas naturale esplode a concentrazioni comprese tra il 6,3 e il 14%, mentre il diidrogeno richiede concentrazioni dal 13 al 64%. L'unico svantaggio sarebbe nella densità di energia del diidrogeno liquido o gassoso (a pressione utilizzabile) che è significativamente inferiore rispetto ai tradizionali combustibili e quindi necessita di essere compresso a pressioni più elevate in fase di stoccaggio.
Stante l'attuale sviluppo tecnologico, l'idrogeno può essere effettivamente utilizzato a fini energetici come combustibile nei motori a combustione interna utilizzati su alcuni prototipi di auto. Le pile a combustibile, attualmente in via di sviluppo, sono poi un modo alternativo per ottenere energia sotto forma di elettricità dall'ossidazione dell'idrogeno senza passare dalla combustione diretta ottenendo una maggiore efficienza in un futuro in cui la produzione di idrogeno potrebbe avvenire da fonti rinnovabili e non più combustibili fossili. Secondo i sostenitori della cosiddetta economia all'idrogeno queste due tecnologie a idrogeno, oltre a risolvere il problema energetico, sarebbero quindi anche in grado di offrire un'alternativa pulita agli attuali motori a combustione interna alimentati da fonti fossili.
Il problema vero, sollevato da più parti, è però a monte: l'idrogeno atomico e molecolare è assai scarso in natura ovvero l'elemento in sé si trova combinato assieme ad altri elementi in vari composti sulla crosta terrestre; esso dunque non è una fonte primaria di energia come lo sono gas naturale, petrolio e carbone, in quanto deve essere prodotto artificialmente spendendo energia a partire da fonti energetiche primarie. Esso sarebbe quindi impiegabile unicamente come vettore energetico cioè come mezzo per immagazzinare e trasportare l'energia disponibile ove occorra, mentre il ciclo di produzione/utilizzo sarebbe comunque inefficiente dal punto di vista termodinamico poiché la sua produzione richiederebbe in genere un'energia maggiore di quella che poi si renderebbe disponibile attraverso la sua 'combustione'.
La molecola d'acqua è infatti più stabile e quindi meno energetica del diossigeno O2 e del diidrogeno H2 separati e segue la legge secondo la quale i processi "naturali" portano un sistema da un'energia più alta a una più bassa tramite una trasformazione. Per le leggi della termodinamica l'estrazione di idrogeno dall'acqua non può avvenire dunque come reazione inversa a costo zero, cioè senza spendere lavoro. Qualsiasi metodo di estrazione comporta quindi un costo che è pari all'energia liberata successivamente dalla combustione dell'idrogeno sotto forma di diidrogeno se a tal fine si utilizza l'esatto processo inverso, e in realtà in tal caso anche maggiore perché non esiste alcuna macchina con rendimento pari al 100% durante il processo di estrazione. In altri termini la produzione di idrogeno sotto forma di diidrogeno attraverso il metodo più semplice, ovvero l'elettrolisi dell'acqua, e il successivo utilizzo dell'idrogeno sotto forma di diidrogeno nella reazione inversa con O2 nelle pile a combustibile non solo non porta ad alcun guadagno energetico, ma anzi, per quanto detto sopra, il guadagno netto energetico sarebbe negativo cioè ci sarebbe una perdita dovuta alle dissipazioni in calore. L'unico modo di usare in maniera efficiente l'idrogeno come fonte di energia sarebbe ottenerlo come bioidrogeno a spese di alghe e batteri.
Attualmente il diidrogeno ottenuto da fonti solari, biologiche o elettriche ha un costo di produzione, in termini energetici, molto più elevato di quello della sua combustione per ottenere energia. H2 può essere ottenuto con un guadagno netto di energia a partire da fonti fossili, come il metano (le reazioni di sintesi sono infatti diverse da quelle di combustione), però si tratta di fonti energetiche non rinnovabili cioè destinate comunque a esaurirsi nel tempo e in più con emissioni dirette di CO2.
Infine i costi per la realizzazione delle infrastrutture necessarie per effettuare una completa conversione a un'economia dell'idrogeno sarebbero sostanzialmente elevati.
Un altro modo in cui l'idrogeno potrebbe venire utilizzato efficacemente come fonte di energia, a prescindere da qualunque processo di produzione, è quello della fusione nucleare ovvero in un impianto termonucleare con un ipotetico reattore nucleare a fusione alimentato da deuterio o trizio, una tecnologia che attualmente è ancora in via di sviluppo nel reattore sperimentale ITER e che potenzialmente potrebbe risolvere i problemi energetici mondiali poiché in tale reazione nucleare piccole quantità di idrogeno producono enormi quantità di energia: l'energia del Sole proviene infatti dalla fusione nucleare dell'idrogeno; si tratta tuttavia di un processo tecnologicamente complicato da gestire sulla Terra e tuttora oggetto di intensa ricerca.
Attualmente, ricapitolando, esistono quattro forme di utilizzazione dell'idrogeno per la produzione di energia:
Combinando chimicamente H2 con O2 dell'aria attraverso bruciatori convenzionali e con processi catalitici, come avviene nei motori a combustione interna, permettendo anche un'ampia applicazione nell'ambito domestico.
Combinando elettrochimicamente H2 con O2 senza la generazione di fiamme per produrre direttamente elettricità in un reattore conosciuto con il nome di cella (o pila) a combustibile.
Unendo i nuclei di idrogeno in un reattore denominato Tokamak, durante il processo conosciuto con il nome di fusione nucleare.
Combinando chimicamente H2 con O2 in un mezzo acquoso in una caldaia non convenzionale per produrre vapore motrice, nel ciclo conosciuto come Chan K'iin.Altri problemi rilevanti che si hanno con H2 sono il suo stoccaggio e il trasporto. Il trasporto può avvenire in bombole di gas compresso, liquefatto oppure attraverso reti dedicate come avviene attualmente per il metano. Si può avere stoccaggio sotto pressione in bombole da 200 bar fino a 700 bar (ancora in via di omologazione) in forma liquida richiede invece temperature di −253 °C in bombole perfettamente isolate. Un'altra forma di stoccaggio consiste nella reazione chimica reversibile con diverse sostanze formando idruri metallici, oppure allo stato liquido sotto forma di ammoniaca NH3 alla temperatura di −33,4 °C.
Nella propulsione aeronautica e spaziale come combustibile per razzi e vettori spaziali (allo stato liquido).
Come refrigerante nei generatori delle centrali elettriche, visto che è il gas che ha la maggiore conduttività termica.
L'idrogeno liquido è usato nella ricerca criogenica, che comprende gli studi sulla superconduttività.
La temperatura di equilibrio del punto triplo dell'idrogeno è un punto fisso definito nella scala delle temperature ITS-90.
Lo spin della molecola di idrogeno può essere allineato omogeneamente mediante onde di radiofrequenza. Questa proprietà è la base per la risonanza magnetica nucleare, attraverso un dispositivo radiografico in grado di ottenere immagini e di raccogliere informazioni in funzione della differente velocità di recupero dello spin originale delle molecole di idrogeno (presenti nell'acqua) nei tessuti di un essere vivente.
Il deuterio è usato nelle applicazioni nucleari come moderatore per rallentare i neutroni; i composti di deuterio sono usati in chimica e biologia, soprattutto nelle ricerche nel campo degli effetti isotopici.
Il trizio (3H) viene prodotto nei reattori nucleari ed è impiegato nella produzione delle bombe a idrogeno, come radiomarcatore nelle scienze biologiche e in cinetica chimica, e come fonte di radiazioni nelle vernici luminescenti.
Una conseguenza di solito negativa, ma a volte desiderata, dell'idrogeno è la sua azione infragilizzante sui metalli. Esso, a causa delle sue dimensioni atomiche ridotte, si fissa sugli atomi di ferro all'interno degli spazi interstiziali del reticolo molecolare e contribuisce a ridurre di molto il valore di γs (energia di creazione di un'interfaccia), favorendo la rottura di un pezzo per fatica statica.
Essendo quasi quindici volte più leggero dell'aria, venne impiegato come agente per sollevare palloni aerostatici e dirigibili. Dopo il disastro del 6 maggio 1937 del dirigibile LZ 129 Hindenburg (riempito di idrogeno), che provocò la morte di 35 passeggeri, l'opinione pubblica si convinse che il gas fosse troppo pericoloso per continuare a usarlo in questo campo. Si preferisce utilizzare elio per il riempimento dei dirigibili (anche se è più pesante dell'idrogeno e quindi fornisce una minore spinta ascensionale), in quanto, a differenza dell'idrogeno, l'elio è un gas inerte e quindi non brucia. L'idrogeno viene comunque ancora usato nei palloni aerostatici e nelle sonde meteorologiche.
Nel 1930 a Verrès in Valle d'Aosta, con l'energia prodotta in eccesso dall'impianto della Società Castel Verrès si realizzò un reparto elettrochimico utilizzando dei convertitori rotanti e una griglia in platino molto resistente alla corrosione, da questo procedimento con la tecnica dell'elettrolisi si otteneva l'idrogeno in uno stato di purezza elevatissima il quale veniva convogliato in un idrogenodotto, attraversava l'intero paese e veniva quindi portato allo stabilimento La Chimica di Verrès, una delle particolarità dell'impianto era proprio l'idrogenodotto, il primo in Italia a trasportare l'idrogeno con una tubazione sotterranea, la produzione era elevatissima 42 000 m³ al giorno, questa avveniristica operazione permetteva la realizzazione di concimi speciali, sorpassando in alcuni anni la produzione della Montecatini. Tutte queste aziende facevano parte del grande gruppo industriale con sede a Milano Costruzioni Brambilla, a capo del gruppo vi era l'illustre architetto Cav Enrico Brambilla.Le caratteristiche di solubilità e adsorbimento dell'idrogeno con vari metalli sono molto importanti nella metallurgia (alcuni metalli possono essere indeboliti dall'idrogeno) e nello sviluppo di forme sicure di immagazzinamento per un utilizzo come combustibile. L'idrogeno è altamente solubile in molti composti formati da lantanoidi e metalli del blocco d, e può sciogliersi nei metalli cristallini e in quelli amorfi. La solubilità dell'idrogeno nei metalli è influenzata dalle distorsioni locali e dalle impurezze del reticolo cristallino del metallo.
Il diidrogeno è un gas altamente infiammabile e brucia in aria, con la quale forma miscele esplosive a concentrazioni dal 4 al 74,5% (parti di diidrogeno su 100 parti d'aria, a pressione atmosferica) e in atmosfera di cloro dal 5 al 95%. Reagisce inoltre violentemente con il cloro e il fluoro. Basta liberare una fuga di H2 a contatto con O2 per innescare una violenta esplosione oppure una fiamma invisibile e pericolosa che produce acqua in gas.
Le miscele di diidrogeno detonano molto facilmente a seguito di semplici scintille o, se in alta concentrazione di reagenti, anche solo per mezzo della luce solare in quanto il gas reagisce violentemente e spontaneamente con qualsiasi sostanza ossidante.La temperatura di autoignizione del diidrogeno in aria (21% di O2) è di 500 °C circa.
L'entalpia della combustione del diidrogeno è −286 kJ/mol e la reazione di combustione in aria è la seguente:
  Quando si mescola con il diossigeno in un ampio intervallo di proporzioni, il diidrogeno esplode. All'aria il diidrogeno arde violentemente. Le fiamme di diossigeno e diidrogeno puro sono invisibili all'occhio umano; per questo motivo, è difficile identificare visivamente se una fuga di diidrogeno sta bruciando. Le fiamme visibili nella fotografia dell'incidente al dirigibile Hindenburg sono dovute alla combustione del diidrogeno insieme ai materiali di rivestimento dell'aeronave, che contenevano carbonio e polveri piroforiche di alluminio, così come altri materiali infiammabili. Indipendentemente dalle cause di questo incendio, è chiaro che si produsse l'innesco del diidrogeno, dal momento che in assenza di questo gas il rivestimento di copertura del dirigibile avrebbe impiegato delle ore a bruciare. Altra caratteristica dei fuochi alimentati dal diidrogeno è che le fiamme tendono a salire rapidamente con il gas attraverso l'aria (come si può vedere nella fotografia dell'incidente all'Hindeburg), causando danni minori dei fuochi alimentati da idrocarburi. Infatti i due terzi dei passeggeri del dirigibile sopravvissero all'incendio, e molti morirono per la caduta dall'alto o per l'incendio della benzina.
L'H2 reagisce direttamente con altri elementi ossidanti. Può produrre una reazione spontanea e violenta a temperatura ambiente in presenza di cloro o fluoro, con la formazione dei corrispondenti alogenuri di idrogeno: cloruro di idrogeno e fluoruro di idrogeno.
Va distinto il simbolo 2H con quello H2 del gas biatomico. 2H è il deuterio (D), un isotopo stabile dell'idrogeno formato da un protone e un neutrone che può essere utilizzato per arricchire l'acqua, generando acqua pesante (o ossido di deuterio) D2O che ad alte concentrazioni è tossica per molte specie.
All'idrogeno è dedicato uno dei racconti de "Il sistema periodico" di Primo Levi.
Francesco Borgese, Gli elementi della tavola periodica. Rinvenimento, proprietà, usi. Prontuario chimico, fisico, geologico, Roma, CISU, 1993, ISBN 88-7975-077-1.
 R. Barbucci, A. Sabatini, P. Dapporto, Tavola periodica e proprietà degli elementi, Firenze, Edizioni V. Morelli, 1998 (archiviato dall'url originale il 22 ottobre 2010).
 Luigi Rolla, Chimica e mineralogia. Per le Scuole superiori, 29ª ed., Dante Alighieri, 1987.
(EN) Klaus Weissermel, Hans-Jürgen Arpe, Charlet R. Lindley, Industrial organic chemistry, 4ª ed., Wiley-VCH, 2003,  pp. 26-29, ISBN 3-527-30578-5.
 Idrogeno, su thes.bncf.firenze.sbn.it, Biblioteca Nazionale Centrale di Firenze. 
 Preparazione di idrogeno da alluminio in ambiente acido e basico, su itchiavari.org.

L'idrografia del Biellese, ovvero la distribuzione delle acque superficiali nella provincia di Biella, ricade quasi totalmente nei due bacini del Cervo e del Sessera, entrambi affluenti della Sesia.
Alcune aree del Biellese sud-occidentale sono invece tributarie della Dora Baltea; in questa zona si trova anche il maggiore specchio d'acqua naturale della provincia, il Lago di Viverone.
Ai corpi idrici naturali si aggiungono in pianura vari canali irrigui costruiti principalmente a supporto della risicoltura ed alcuni invasi realizzati nella fascia pedemontana.
Oltre che per l'irrigazione le acque superficiali vengono utilizzate nel Biellese anche a servizio delle numerose industrie della zona ed a scopo idropotabile, perché l'area è densamente abitata e la captazione di acque sotterranee non è sufficiente.
Limitatissimo è invece l'uso idroelettrico, che risulta sostanzialmente confinato in Valsessera.
I torrenti del Biellese possono essere soggetti a piene anche rovinose che hanno provocato nel corso del tempo numerosi danni a cose e persone.
Prima della formazione della serra e più in generale dell'anfiteatro morenico di Ivrea, deposti allo sbocco della Valle d'Aosta nel corso delle ultime glaciazioni, il reticolo idrografico dell'area che oggi costituisce la Provincia di Biella doveva essere completamente diverso da quello attuale.Dalle ricerche paleogeografiche (in particolare dei geologi Francesco Carraro e Franco Gianotti) emerge infatti come anticamente il Cervo, dopo essere uscito dell'omonima vallata alpina, si dirigesse decisamente verso sud per confluire nella Dora Baltea pressappoco dove oggi sorge Verrone.
L'antico corso della Dora era invece spostato nettamente più a nord-est dell'attuale.
In questa ricostruzione anche l'Oropa e l'Elvo andavano probabilmente a confluire direttamente nella Dora correndo paralleli al Cervo per un lungo tratto di pianura.Anche il piccolo bacino della Viona sarebbe stato un affluente di primo ordine della Dora Baltea ma il suo corso, invece che deviare verso est, lo avrebbe invece portato a raggiungere la Dora non troppo lontano da Ivrea.La deposizione dell'enorme apparato morenico della Serra e di coltri sedimentarie a est della stessa cambiarono però questa configurazione e deviarono progressivamente verso oriente il corso del Cervo portandolo infine a confluire nel Sesia. I sedimenti trasportati dal Ghiacciaio Balteo sbarrarono inoltre la strada verso la Dora agli attuali affluenti di destra del Cervo stesso convogliando così anche le loro acque verso il bacino del Sesia.
Questo complesso riallineamento del reticolo idrografico lasciò come residuo molti dei depositi sedimentari rinvenibili fino a quota 800 m s.l.m. ai piedi delle montagne biellesi nonché le baragge, che rappresenterebbero quanto rimane delle aree di pianura presenti in quell'antico passato.La profonda incisione nel substrato roccioso prodotta dall'antico corso del Cervo e che si conserva al di sotto dell'attuale coltre sedimentaria presenta oggi una notevole importanza per gli acquiferi in essa contenuti, potenzialmente sfruttabili per uso idropotabile.
Tra i torrenti principali della provincia di Biella 14 appartengono al bacino del Cervo mentre solo 2 confluiscono nel Sessera. La loro gerarchia può essere evidenziata con una visualizzazione ad albero, dove i torrenti vengono indicati come rami secondari di un albero il cui fusto rappresenta il corso d'acqua principale. Ad esempio il Chiebbia è affluente del Quargnasca, il quale a sua volta confluisce nello Strona di Mosso, tributario del Cervo.
Nella seguente lista tra parentesi è indicato se il torrente confluisce nel proprio corso d'acqua principale da destra (d) o da sinistra (s), e qual è la sua lunghezza in km.
I corsi d'acqua del Biellese hanno quasi tutti un regime tipicamente prealpino con piene autunnali e primaverili e marcatissime magre estive e invernali.
L'apporto idrico fornito dallo scioglimento dell'accumulo nevoso invernale (spesso abbondante nelle alte valli del Cervo o del Sessera) si esaurisce relativamente in fretta nel corso della primavera a causa della minore quota raggiunta dalle Alpi Biellesi rispetto agli altri gruppi montuosi piemontesi.
In caso di precipitazioni violente i torrenti della zona sono soggetti ad imponenti piene che in passato hanno causato gravissimi danni alle persone e agli edifici.Il regime idrico del tratto di pianura di questi corsi d'acqua è poi alterato, sia quantitativamente sia come distribuzione delle portate nel tempo, dal prelievo operato dai canali irrigui e dalla restituzione delle acque residuate dall'irrigazione, in particolare di quelle servite per la sommersione primaverile ed estiva delle risaie.
Dai dati sulle precipitazioni dell'area biellese emerge che il regime pluviometrico prevalente è di tipo alpino esposto alla pianura, nel quale le precipitazioni sono più abbondanti di quelle che interessano le zone interne della catena alpina.
Nei bacini del Sesia e del Cervo si toccano le massime precipitazioni medie annuali della regione padana (anche più di 2.000 mm/anno) e le massime intensità di pioggia. Tutto ciò porta al formarsi di piene con portate che possono diventare imponenti anche a causa della scarsa permeabilità dei terreni posti alla testata delle valli.Talvolta queste ondate di piena portano all'esondazione dei corsi d'acqua con il conseguente allagamento delle zone circostanti. Tra i molti eventi di questo tipo quello più catastrofico degli ultimi 100 anni si verificò nel 1968; i danni più ingenti furono localizzati sull'asta fluviale dello Strona di Mosso. 
Sabato 2 novembre 1968 a Trivero caddero 180,6 mm di pioggia e il giorno successivo ben 305,6 mm. L'impatto sul territorio di questi valori, già di per sé elevatissimi, fu poi aggravato dal fatto che la pioggia, invece che essere distribuita uniformemente nel corso delle due giornate, si concentrò nella notte a cavallo tra sabato e domenica.
Centinaia di abitazioni furono totalmente distrutte o gravemente danneggiate e la stessa sorte subirono numerosi stabilimenti industriali. Molte aziende dovettero quindi ricorrere alla cassa integrazione, che arrivò ad interessare circa 13.000 lavoratori.Anche al di fuori della Valle Strona i torrenti in piena spazzarono via ponti e strade ed allagarono vaste estensioni di territorio; frane e smottamenti coinvolsero gran parte del Biellese ed in particolare il bacino del Sessera. Qui, nei pressi dell'abitato di Ponzone (Trivero), un'enorme frana riversò sulle fabbriche del luogo buona parte di una collina (Il Trucco), e la strage fu evitata solo perché gli stabilimenti erano chiusi a causa della giornata festiva.La tabella che segue riporta le portate di alcuni corsi d'acqua rilevate il 2 novembre 1968, portate che per le stazioni di misura elencate nel 2002 rappresentavano ancora il dato più elevato delle serie storiche disponibili.
Quello del 1968 non fu un evento isolato e numerose altre ondate di piena hanno causato nel corso del tempo eventi alluvionali sul territorio biellese.
maggio 1923: una piena del Cervo provoca gravi danni a Piedicavallo e a Rosazza;
novembre 1951: diffuse esondazioni in tutta l'area biellese ed in particolare in Valle Cervo;
ottobre e novembre 1976: numerosi dissesti provocati in particolare dalle esondazioni di Olobbia, Elvo, Oremo e Quargnasca;
settembre 1981: alluvione nell'alta Valle Cervo con danni causati in prevalenza dalla rete idrografica minore;
giugno 2002: intense precipitazioni causano frane ed esondazioni nei bacini del Biellese occidentale; i danni più gravi si registrano nell'alta valle del Cervo, mentre nella conca di Oropa una frana distrugge un lungo tratto della strada di accesso alla Galleria Rosazza.
Nella parte collinare e montana del Biellese sono presenti numerosi laghi, in genere di dimensioni medio-piccole fatta eccezione per il Lago di Viverone. Quest'ultimo, con una superficie di quasi 6 km², è infatti per estensione il terzo lago del Piemonte e rappresenta un importante polo turistico con numerose strutture recettive e ricreative che sorgono sulle sue rive.
Il lago si trova ai confini con la Provincia di Torino (circa 1/6 della sua superficie ricade infatti nel comune di Azeglio); una linea pubblica di navigazione collega i principali centri abitati della costa.I laghi del Biellese possono essere raggruppati in base all'evento responsabile alla loro formazione in laghi di origine glaciale, laghi intermorenici e laghi artificiali. Per i laghi di ognuno di questi gruppi sono indicate tra parentesi la quota altimetrica dello specchio d'acqua, l'emissario (dove questo è presente ed è sufficientemente significativo) e, quando disponibile, l'area del lago; i tre elenchi non sono esaustivi e non comprendono numerosi laghetti di piccole dimensioni e di importanza esclusivamente locale.
Sono situati nella fascia montana della provincia e occupano le piccole conche lasciate dai ghiacciai di circo presenti sulle Alpi Biellesi durante gli episodi glaciali del Pleistocene medio e superiore. Si tratta di laghi di piccole dimensioni situati a quote superiori ai 1800 m s.l.m., spesso meta di itinerari escursionistici.
Si situano in avvallamenti compresi tra i cordoni morenici abbandonati nel corso degli episodi di avanzata e di ritiro dell'enorme ghiacciaio che nel Pleistocene percorreva la valle della Dora Baltea. Sono a volte privi di emissario e, quando questo esiste, si attiva solo in caso di piene eccezionali.
Attorno a questi laghi sono stati ritrovati resti riferibili a villaggi palafitticoli risalenti alla preistoria.
In particolare nei pressi del Lago di Bertignano sono stati rinvenuti i resti di un villaggio dell'età del bronzo e due antiche piroghe monossili, ovvero costruite a partire da un unico fusto arboreo; le imbarcazioni sono conservate Museo di Antichità di Torino. Anche sulle coste del Lago di Viverone le indagini della Soprintendenza Archeologica del Piemonte hanno individuato la presenza di importanti siti preistorici.Gli specchi d'acqua di questo tipo presenti nel Biellese sono:
Sono formati da dighe che sbarrano un corso d'acqua; la maggior parte di questi bacini è stata creata nella fascia collinare per accumulare l'acqua necessaria ad irrigare durante l'estate le risaie delle sottostanti pianure.
Le acque di alcuni di questi invasi hanno però oggi un uso promiscuo e vengono anche utilizzate a scopo idropotabile, energetico o industriale. In particolare l'invaso di Ponte Vittorio, la cui realizzazione risale al 1953, è stato creato a servizio delle numerose utenze industriali della Valle Strona di Mosso.I principali invasi artificiali della provincia sono:
La pianura biellese è attraversata da numerose rogge e canali di irrigazione come ad esempio la Roggia di Buronzo, che nasce da una derivazione in sinistra idrografica del Cervo nei pressi di Castelletto Cervo e ad esso ritorna più a valle, ormai in provincia di Vercelli. Questi canali sono stati in genere costruiti a servizio della risicoltura, che si concentra soprattutto nella zona a sud-orientale della provincia. La zona sulla destra idrografica del Cervo è servita da vari canali tra i quali la Roggia Massa di Serravalle, che nasce a Cerrione dall'Elvo e che, attraversato il comune di Salussola, confluisce nella Roggia Marchesa. Quest'ultima si origina invece dal Cervo confluendo nel torrente stesso più a valle, non lontano da Villanova Biellese. Dalla zona di Cerrione partono anche la Roggia Madama e la Roggia Molinara, che scendono poi nella pianura sottostante disperdendosi in numerosi rami minori. Nell'area meridionale del Biellese transita infine il Canale Vanoni, un'importante derivazione del Canale Depretis completata nel 1958 per distribuire l'acqua della Dora Baltea nella parte bassa del comprensorio risicolo.In alcuni casi è difficile distinguere tra un corso d'acqua naturale ed un canale come si verifica ad esempio nel caso della Roggia Drumma e dell'Ottina, che raccolgono le acque provenienti dalle baragge di Candelo e di Benna e scendono poi verso il Cervo con un andamento semi-naturale. Da secoli attraverso a questo sistema di canali avviene un trasferimento al Biellese e al Vercellese di risorse idriche provenienti dalla Dora Baltea, la cui portata rimane consistente anche durante l'estate grazie al contributo fornito dai nevai e dai ghiacciai valdaostani.
Vari canali artificiali sono presenti anche nell'area collinare della provincia, anche se con portate e dimensioni molto minori rispetto a quelli della pianura. Tra questi hanno avuto in passato una notevole importanza storico-urbanistica la Roggia del Piano e la Roggia del Piazzo, due derivazioni ad uso promiscuo del Torrente Oropa che servivano la città di Biella.
La Roggia del Piazzo è in particolare una delle più antiche opere pubbliche del Biellese; nacque infatti insieme all'omonimo quartiere attorno al 1160 e il costo della sua costruzione fu ripartito tra il vescovo Uguccione e la città di Biella.Oltre ai canali realizzati a scopo irriguo sono presenti nel Biellese alcune derivazioni a scopo idroelettrico, concentrate in particolare in Val Sessera e che alimentano piccoli impianti per la produzione di energia elettrica al servizio di stabilimenti industriali del luogo.
Il territorio Biellese è quasi del tutto compreso nei due bacini del Cervo e del Sessera, entrambi affluenti in destra orografica del Fiume Sesia. La parte più a valle di entrambi i bacini ricade però in provincia di Vercelli, e anche la confluenza nel Cervo di molti dei suoi principali affluenti avviene nella pianura vercellese. Alcune aree del Biellese sud-occidentale sconfinano invece nel bacino della Dora Baltea; questo avviene nella zona della Serra e nelle pianure attorno a Cavaglià.La tabella che segue riporta una serie di dati relativi ai bacini idrografici dei principali torrenti biellesi, tratti dal Piano di Tutela delle Acque adottato dalla Regione Piemonte.
Mentre la portata media espressa in m³/s misura la quantità totale di acqua che esce mediamente dal bacino nell'unità di tempo, quella espressa in litri/s·km² misura invece l'acqua di scorrimento superficiale che viene prodotta da ogni km² dello stesso bacino idrografico, sempre nell'unità di tempo. Quest'ultimo dato è maggiore nei bacini montani (come ad es. quelli dell'Oropa o dello Strona di Postua) che in quelli collinari (es. Olobbia) per una serie di fattori tra i quali le maggiori pendenze del terreno che favoriscono il ruscellamento a scapito dell'infiltrazione dell'acqua nel terreno e le minori perdite per evapotraspirazione dovute alla vegetazione. Più o meno per le stesse ragioni anche i coefficienti di deflusso più elevati si trovano nelle aree montane le quali tra l'altro, in questa zona del Piemonte, dispongono di maggiori afflussi idrici annui (qui espressi in mm).
Il trasporto solido è la capacità di un corso d'acqua di trasportare materiali solidi verso valle. Questo trasporto può avvenire con varie modalità tra le quali, nella situazione climatica del Biellese, predominano largamente la sospensione nell'acqua e il rotolamento/trascinamento nei pressi del fondo. Per giungere a una stima quantitativa del trasporto solido di un corso d'acqua è necessario conoscere sia la quantità di sedimenti mediamente prodotta dalla porzione montana del bacino del corso d'acqua stesso sia la capacità di trasporto solido dell'asta fluviale.
Il primo dato dipende dalle caratteristiche litologiche e tettoniche della zona considerata (erodibilità delle rocce, pendenza dei versanti, presenza di fratture strutturali etc.) nonché dal clima locale e, in particolare, dalla quantità e dal tipo di precipitazioni atmosferiche.Per i bacini montani dell'Elvo e del Cervo, che nel complesso coprono una superficie di 426 km², le precipitazioni annue medie sono di 1.580 mm e la quantità di sedimento prodotta è stata stimata in 35.600 m³ annui, ovvero in 0,08 mm/anno di erosione specifica. Questo dato risulta piuttosto basso se viene confrontato il valore medio dell'erosione specifica nell'intero bacino montano del Po (28.440 km²), la quale viene stimata in 1,2 mm/anno. Anche la quantità di sedimenti che si origina dai bacini montani biellesi risulta evidentemente medio-bassa se confrontata con la loro superficie: a fronte di una estensione territoriale della zona considerata che rappresenta il 4,94% dell'area montana della Val Padana i sedimenti da essa prodotti sono solo il 3,21% del totale.Per quanto riguarda invece la stima della capacità di trasporto solido delle aste fluviali occorre considerare, oltre che l'entità e la durata delle portate del corso d'acqua, anche le caratteristiche fisiche del suo alveo (pendenza, larghezza, scabrezza, tortuosità, granulometria dei materiali).La tabella che segue fornisce una stima della capacità di trasporto solido annuale dei due principali torrenti biellesi e, per confronto, riporta gli stessi dati riferiti al Fiume Sesia.
Dal confronto tra la quantità di sedimenti prodotta da un bacino e la capacità di trasporto solido dell'asta fluviale si possono fare previsioni di massima sulla prevalenza del deposito dei materiali trasportati oppure dell'erosione, con il conseguente approfondimento dell'alveo, l'abbandono dei rami secondari e la diminuzione della fascia di divagazione del corso d'acqua. Dai dati disponibili sembra che la situazione complessiva dell'Elvo sia abbastanza vicina al punto di equilibrio e che invece lungo l'asta del Cervo l'erosione dell'alveo tenda a prevalere sul deposito.
In passato la disponibilità idrica ha favorito la concentrazione dell'industria tessile in prossimità dei torrenti biellesi.
Notevoli esempi di archeologia industriale, come gli stabilimenti di Biella situati nei pressi della confluenza tra Cervo e Oropa o la Fabbrica della Ruota in riva al Torrente Ponzone, rimangono a testimoniare questa fase storica.I prelievi idrici per uso industriale sono tuttora numerosi, e tendono a concentrarsi nei tratti collinari e allo sbocco sulla pianura delle aste fluviali, come ad esempio nella media valle dello Strona di Mosso o in bassa Valle Cervo.
La discontinuità delle portate dei torrenti biellesi confina invece l'utilizzo idroelettrico delle loro acque a limitate aree montane come la Valsessera; le derivazioni sono in genere gestite da utenze private che usano l'energia prodotta per il funzionamento dei propri stabilimenti industriali.
Per ovviare almeno in parte alla carenza idrica estiva sono state costruite, nella seconda metà del Novecento, alcune dighe che trattengono in una serie di laghi artificiali le acque delle precipitazioni primaverili. Queste vengono poi restituite gradualmente nel corso dell'estate permettendo l'irrigazione della sottostante area risicola.
Il principale gestore di questo tipo di servizio è il Consorzio di Bonifica della Baraggia (Ovest Sesia).
I due principali utilizzatori delle acque biellesi a scopo idropotabilie sono CORDAR spa Biella Servizi, la società che gestisce, tra l'altro, l'approvvigionamento idrico di Biella,
e Servizio Idrico Integrato S.p.a. (SII), che cura la gestione dei servizi idrici di vari comuni vercellesi e biellesi tra i quali Borgosesia. 
Ad essi si aggiungono altri due gestori dei servizi idrici integrati di importanza sovracomunale, CORDAR Valsesia spa e Comuni Riuniti spa. In alcuni comuni la presenza di questi gestori coesiste con quella di acquedotti di importanza locale gestiti direttamente dai cittadini del luogo; una decina di comuni sono per ora privi di un Servizio Idrico Integrato.
Mentre l'approvvigionamento idrico di CORDAR spa Biella Servizi si basa principalmente su sorgenti e pozzi una buona parte dell'acqua potabile immessa sulla rete da Servizio Idrico Integrato S.p.a. proviene invece da due laghi artificiali, il Lago delle Piane e quello dell'Ingagna.
Parte di quest'acqua non è però utilizzata direttamente da SII ma viene venduta a CORDAR spa Biella Servizi.Sempre nell'ambito dell'utilizzo dell'acqua per il consumo umano sono da ricordare due importanti stabilimenti per la captazione e l'imbottigliamento di acqua minerale, entrambi situati sulle pendici meridionali della Colma di Mombarone.
Si tratta di Fonte Caudana, situato in comune di Donato e gestito dalla Alpe Guizza S.p.a. (un marchio di Acqua Minerale San Benedetto S.p.a.) e dell'Acqua Lauretana.
Questa seconda acqua minerale, che si qualifica come la più leggera d'Europa, viene invece captata e imbottigliata in comune di Graglia dalla Società Lauretana S.p.a..
I torrenti che drenano l'area della Bessa sono noti, come del resto altri corsi d'acqua piemontesi come l'Orco, per la presenza di pagliuzze d'oro nella sabbia del letto. La ricerca dell'oro ebbe nell'antichità una notevolissima importanza economica e portò alla grandiosa opera di sfruttamento minerario messa in atto dagli antichi romani sull'altopiano della Bessa, i cui sedimenti auriferi venivano lavati grazie alla deviazione delle acque dei vicini torrenti Viona e Olobbia. Questi corsi d'acqua sono tuttora noti tra gli appassionati cercatori d'oro per la presenza di pagliuzze del metallo nei propri depositi alluvionali, tanto che nell'agosto del 2009 il comune di Zubiena ospitò i Campionati mondiali di ricerca dell'oro.Le acque del Lago di Viverone e quelle del tratto montano di alcuni torrenti tra i quali il Cervo e il Sessera sono utilizzate durante l'estate per la balneazione.I corsi d'acqua del Biellese non sono navigabili con imbarcazioni a motore; va però ricordata la presenza di una linea di trasporto pubblico lacustre sul Lago di Viverone. Nei periodi in cui la portata è sufficientemente elevata è invece possibile la discesa in canoa o rafting di alcuni torrenti tra i quali il Sessera, lo Strona di Postua e il Cervo.Molti torrenti biellesi, anche di pianura, sono inoltre apprezzate zone di pesca.
Il monitoraggio della qualità delle acque del Biellese si basa su una rete 24 stazioni di campionamento (nel 2006) gestite da ARPA-Piemonte.
Lo stato ambientale dei torrenti del Biellese è in genere soddisfacente nel tratto montano ma peggiora notevolmente nelle zone di collina più antropizzate a causa delle immissioni di origine civile e industriale.
L'impatto dei fattori inquinanti tende ad essere più grave in corsi d'acqua con portate ridotte e scarsa capacità auto-depurativa.
Anche in pianura, per la carenza di acqua dovuta al prelievo ad uso agricolo e la presenza di residui di fitofarmaci, lo stato ambientale dei torrenti biellesi resta in genere poco soddisfacente.Sul complesso dei 24 punti rilevati nel 2006 4 si situavano nella classe 4 di S.A.C.A. (SCADENTE) ed uno solo nella 5 (PESSIMO). La situazione del Lago di Viverone è anch'essa piuttosto problematica soprattutto a causa del suo lento ricambio idrico.
Il lago è ritornato quasi completamente balneabile nel 2008 dopo vari anni durante i quali questo utilizzo era stato proibito a causa dell'inquinamento. La qualità delle acque rimane per ora piuttosto scadente anche se un progetto di bonifica in corso di attuazione potrebbe portare ad un graduale miglioramento qualitativo.Il principale impianto di depurazione del Biellese è quello gestito da CORDAR spa Biella Servizi ed è situato nei pressi di Cossato in località Spolina.
Tale impianto ha una potenzialità di 520.000 abitanti equivalenti (a.e.); nessuno dei molti altri depuratori del Biellese supera invece la potenzialità di 100.000 a.e..
Gabriella Giovannacci Amodeo, Idrografia, in Nuova guida di Biella e Provincia, Biella, Libreria Vittorio Giovannacci, 1994, ISBN non esistente.
 AA.VV., Linee generali di assetto idraulico e idrogeologico nel bacino del Sesia (PDF), Autorità di bacino del fiume Po, ISBN non esistente. URL consultato il 1º ottobre 2009 (archiviato dall'url originale il 7 giugno 2006).
 Direzione Pianificazione delle Risorse Idriche, Atlante dei laghi Piemontesi, Regione Piemonte, 2003, ISBN non esistente.
 C.Giampani, C.Girelli, C.Piccioni, Evento alluvionale del 4-6 giugno 2002 nel territorio biellese (PDF), Arpa Piemonte, 2004, ISBN non esistente. URL consultato il 1º ottobre 2009.
Provincia di Biella - Settore Pianificazione Territoriale e INGENIA sas,Carta dei sentieri della Provincia di Biella 1:25.00 (fogli 1-5), 2004 ISBN non esistente
 AA.VV., Proprietà demaniale regionale della Val Sessera - Piano forestale aziendale (PDF), Torino, Istituto per le Piante da Legno e l'Ambiente - IPLA spa, Regione Piemonte, 2004, ISBN non esistente. URL consultato il 20 ottobre 2009.
 Variante n.1 al Piano Territoriale Provinciale - Matrice ambientale: fisiografia e pericolosità ambientale (PDF), Provincia di Biella - Assessorato alla Pianificazione Territoriale, 2004, ISBN non esistente. URL consultato il 1º ottobre 2009.
 Direzione Pianificazione delle Risorse Idriche, Piano di tutela delle acque (AI 18 - Cervo) (PDF), 2007, ISBN non esistente. URL consultato il 1º ottobre 2009 (archiviato dall'url originale il 29 ottobre 2013).
 Direzione Pianificazione delle Risorse Idriche, Piano di tutela delle acque (AI 16 - Alto Sesia) (PDF), Regione Piemonte, 2007, ISBN non esistente. URL consultato il 1º ottobre 2009 (archiviato dall'url originale il 9 agosto 2016).
Regione Piemonte - Settore Cartografico,Carta Tecnica Regionale raster 1:10.000 (vers.3.0 su CD), 2007 ISBN non esistente
 AA.VV., Bilancio delle disponibilità idriche naturali e valutazione dell’incidenza dei prelievi nel bacino del Fiume Sesia (PDF), Regione Piemonte, 2007, ISBN non esistente. URL consultato il 1º ottobre 2009.
Www.adbpo.it Sito ufficiale dell'Autorità di bacino del fiume Po: Sistema Informativo Territoriale on-line
Gis.csi.it Regione Piemonte - Direzione delle Risorse Idriche: dati on-line sul monitoraggio delle acque e schede sui principali laghi piemontesi
Cartografia.provincia.biella.it Provincia di Biella: cartografia escursionistica on-line
Un idrovolante è un velivolo adatto a effettuare decolli e ammaraggi su superfici d'acqua libere o in strutture apposite denominate idroscali o idroporti.
Nei primi anni del Novecento il termine "idrovolante" era altresì utilizzato dall'ingegner Enrico Forlanini per indicare gli idroplani da lui progettati, precursori dei moderni aliscafi. In questa accezione il termine venne ben presto soppiantato da "idroplano" e poi da "aliscafo".
Con il termine idrovolante si intendono gli aerei in grado di decollare ed ammarare dall'acqua nella loro accezione più generica. Possono essere classificati in base al sistema di sostentamento (galleggiamento) in acqua oppure alla possibilità di operare anche da superfici terrestri (aerei anfibi). In particolare sono considerate principalmente due soluzioni principali: la configurazione che utilizza un numero vario di galleggianti, detti anche scarponi, e la formula a scafo centrale.
L'idrovolante a galleggianti presenta una struttura analoga all'omologo velivolo terrestre. Se negli aerei terrestri il contatto con il terreno avviene attraverso le ruote del carrello, questo tipo di idrovolanti monta uno o due galleggianti o scarponi, che lo sopraelevano dalla superficie acquatica. A differenza della configurazione a carrello triciclo utilizzata per molto tempo nei velivoli che adottano un ruotino di coda, la versione con tre galleggianti, di cui uno piccolo in coda, è caduta in disuso sin dai primi sviluppi. Ad impiegare i due scarponi con il terzo galleggiante in coda vi era il Deperdussin derivato dal Deperdussin Monocoque e vincitore nel 1913 della prima edizione della Coppa Schneider, mentre il primo idrovolante della storia, Le Canard sviluppato da Henri Fabre, era anch'esso equipaggiato con tre galleggianti, ma uno posto in posizione avanzata e due affiancati in coda.
Questo tipo di idrovolante prevede un unico galleggiante montato al di sotto della fusoliera (scarpone centrale); in genere, questa configurazione prevede due piccoli galleggianti montati al di sotto delle ali per assicurare una migliore stabilità in acqua. Questa configurazione era in auge soprattutto per gli idrovolanti da ricognizione imbarcati, infatti garantisce, rispetto a quella a doppio scarpone, una maggiore stabilità in ammaraggio, al prezzo di una maggiore complessità e peggiore aerodinamica.
Questo tipo di idrovolanti prevede due galleggianti di uguale dimensione montati parallelamente sotto la fusoliera, analogamente a quanto avviene per le ruote di un carrello fisso; questa configurazione era tipica degli ultimi sviluppi degli idrovolanti da competizione e degli aerosiluranti, tuttora molto diffusa per le versioni acquatiche di aerei da trasporto passeggeri medio/piccoli.
Negli anni trenta sugli aerei terrestri iniziarono a diffondersi i primi esempi di carrello retrattile; sugli idrovolanti, viste le dimensioni dei galleggianti, questi sistemi non poterono essere implementati se non per i piccoli stabilizzatori subalari. In molti idrovolanti con galleggianti stabilizzatori, quale lo statunitense Consolidated PBY Catalina ed il tedesco Dornier Do 26, questi potevano essere ripiegati dopo il decollo (e ri-estesi prima dell'ammaraggio) contro la superficie inferiore dell'ala andando ad integrarne la struttura. Un diverso meccanismo venne sviluppato dalla francese Latécoère per idrovolanti a scafo plurimotori: prevedeva che i due galleggianti stabilizzatori esterni venissero retratti nelle gondole motore esterne e venne montato sui Latécoère 611 e Latécoère 631. Solo il Blackburn B-20, un progetto britannico del 1940 per un idrovolante bimotore da ricognizione, prevedeva che anche il galleggiante centrale si ritraesse, diventando solidale con la fusoliera. Sebbene funzionale, il B-20 non ottenne commesse, anche per problemi con i motori ad X Rolls-Royce Vulture.
Sempre durante la seconda guerra mondiale, i giapponesi svilupparono un idrovolante da ricognizione a scarpone centrale in cui il galleggiante potesse essere sganciato in emergenza: in tal modo il Kawanishi E15K Shiun, poteva guadagnare circa 90 km/h sulla sua velocità massima di 468 km/h. Questo aereo venne prodotto in una piccola serie di circa 15 velivoli.
In questo tipo di idrovolante il galleggiamento è fornito dalla stessa fusoliera, che si comporta come lo scafo di una imbarcazione. La progettazione della fusoliera deve quindi avvenire sia seguendo i principi della aerodinamica che quelli della idrodinamica. Questo tipo di idrovolanti presenta spesso dei piccoli galleggianti stabilizzatori alle estremità alari, analogamente per quanto avviene con gli idrovolanti a scarpone centrale. Una soluzione alternativa venne proposta dalla tedesca Dornier, che sostituì ai galleggiantini laterali delle alette lungo i fianchi dello scafo.Questa configurazione è stata quella generalmente più utilizzata per gli aerei di grandi dimensioni, in particolare i plurimotori destinati al trasporto o al servizio passeggeri, sviluppati in particolare dai tedeschi della Dornier prima del secondo conflitto mondiale e dai britannici della Short anche dopo.Di interesse storico è la configurazione a doppio scafo, in cui il velivolo presenta due fusoliere/scafi parallele. Il doppio scafo decretò il successo dell'italiano SIAI-Marchetti S.55, velivolo esportato in tutto il mondo e famoso per essere stato impiegato nelle trasvolate atlantiche di massa di Italo Balbo, quali la crociera aerea transatlantica Italia-Brasile del 1930. Sebbene garantisse diversi vantaggi, venne adottata solo nei Savoia-Marchetti S.66, Savoia-Marchetti S.77, sviluppi del S.55, e nel Tupolev ANT-22 (Mk I).
La distinzione tra idrovolanti a scarponi e a scafo è molto più marcata in altre lingue, in quanto i diversi tipi sono individuati da termini ben distinti. Ad esempio nella lingua inglese gli idrovolanti sono indicati genericamente come seaplane (aereo marino), quelli a scarponi float plane (aereo a galleggiante), mentre per gli idrovolanti a scafo si usa il termine flying boat (Battello volante). Una simile distinzione si ha anche nella lingua tedesca.
Nel tempo si sono succeduti svariati progetti di velivoli con altre configurazioni pensate per operare sulle superfici liquide, ma non hanno superato lo stato di progetto o sono state realizzate in numero limitatissimo di esemplari.
Il Piaggio P.C.7 venne progettato come idrocorsa privo di scarponi di galleggiamento. La configurazione denominata dal progettista Giovanni Pegna della Piaggio "ad ala-scafo" prevedeva un'ala parzialmente sommersa durante le manovre in acqua e il motore metteva in rotazione sia l'elica necessaria per il volo che un'elica marina posta in coda. Il velivolo ha volato solamente una volta, in una copia aeromodellistica di dimensioni ridotte, nel 1987.
Per consentire ad alcuni velivoli di operare dall'acqua, è stato impiegato un cuscino d'aria installato sotto la fusoliera al posto del carrello. Tale accorgimento è stato utilizzato su alcuni esemplari del de Havilland Canada DHC-4 Caribou. e del De Havilland Canada XC-8A ACLS. Quest'ultimo, per limitare la corsa di atterraggio, utilizzava 6 cuscinetti retrattili che, una volta estratti, entravano in contatto con il terreno frenando l'aereo. La sigla ACLS sta per Air Cushion Landing System. Volò il 31 marzo 1975. Più che un aereo anfibio nel senso stretto del termine, l'esperimento mirava ad ottenere un velivolo in grado di operare da superfici non preparate, innevate, ghiacciate e da paludi.
Nella fase finale dello sviluppo del Bartini-Beriev VVA-14, un aereo anfibio VTOL/STOVL sovietico, furono installati sul prototipo (VVA-14M1P) due turbofan ai lati del muso in modo che questi potessero creare un cuscino d'aria dinamico sotto la fusoliera (a corpo portante) per supportare la fase di decollo. Il velivolo presentava comunque una coppia di galleggianti. La soluzione era allora impiegata nei grandi ekranoplani. Pur essendo a tutti gli effetti un aeroplano con tangenza operativa di 10.000 m, l'uso di un cuscino d'aria dinamico ed altre soluzioni tecniche fanno sì che questo velivolo sia considerato quasi un ibrido con aeroplano/ekranoplano. Gli ultimi voli di prova vennero effettuati ancora per qualche tempo dopo la morte del progettista Robert Ludvigovich Bartini, avvenuta nel 1974. Il fatto che sul VVA-14, in precedenza, fossero stati provati per un certo tempo dei galleggianti gonfiabili non deve indurre a ritenere che questo velivolo utilizzasse un cuscino d'aria come quelli degli hovercraft.
Nel 1948, quando la marina statunitense bandì un concorso per un nuovo intercettore supersonico, la Convair pensò a un idrocaccia. Il prototipo denominato Convair XF2Y-1 Sea Dart era caratterizzato da una configurazione alare a delta ed uno scafo a tenuta stagna con due pattini retrattili per l'ammaraggio, il flottaggio ed il decollo. Quando era stazionario o si muoveva piano in acqua, il Sea Dart galleggiava con il bordo delle ali che toccava la superficie dell'acqua. I pattini non venivano estesi fino a che l'aereo non avesse raggiunto la velocità di circa 10 miglia orarie (16 km/h) durante la corsa di decollo. Volò solo come prototipo e non venne mai avviato alla produzione in serie. Sebbene rimanga unico del suo genere con i suoi idropattini, è l'unico idrovolante ad avere superato la velocità del suono.
Un compromesso fra aeroplani e idrovolanti fu pensato con l'utilizzo di fusoliere dette avion marin ("aereo marino" in francese). Si tratta di un particolare tipo di fusoliera a scafo destinata ad aerei terrestri che fece la sua comparsa intorno agli anni trenta. Questo tipo di fusoliera doveva garantire all'aereo terrestre il galleggiamento in caso di ammaraggio di emergenza. Tra i velivoli caratterizzati da questa fusoliera figura il Piaggio P.23, progettato per una trasvolata dell'Atlantico settentrionale.
Un anfibio è un velivolo in grado di operare sia da acqua che da terra. La polivalenza di questa configurazione ne fa un avversario temibile per la diffusione degli idrovolanti e vi è stato anche un tentativo statunitense di proporre gli anfibi come aerei da turismo economici. In questo tipo di aeromobili convivono sia un carrello retrattile che scarponi per il galleggiamento o uno scafo centrale galleggiante, ma la classificazione rigorosa dei velivoli assegna a queste macchine una categorizzazione diversa rispetto agli aeroplani e agli idrovolanti.
Leonardo da Vinci fu il primo a far notare che le prove delle "macchine volanti" sarebbero state più sicure se effettuate partendo dall'acqua e a questo principio si ispirarono molti dei pionieri dell'idroaviazione. Ancora prima del primo volo della storia con una macchina motorizzata più pesante dell'aria con un pilota a bordo, compiuto dai fratelli Wright il 17 dicembre 1903, molti pionieri dell'aviazione si cimentarono con macchine più pesanti dell'aria che atterravano o decollavano dall'acqua. Si trattava sostanzialmente di libratori, cioè aeromobili trainati da motoscafi o in volo planato che atterravano su superfici d'acqua. Tra questi tentativi venne considerato particolarmente interessante quello compiuto dal tedesco William Kress, che dal 1877 al 1903 sperimentò una macchina volante afflitta da un motore di scarsa potenza.Il primo volo controllato e con pilota di un idroplano (sebbene privo di motore) fu effettuato dal progettista francese e pilota Gabriel Voisin nel giugno 1905, sulla Senna; si trattò di un volo trainato di 600 metri con il velivolo che raggiunse l'altezza di 15, 20 m. L'aereo era un biplano con timone in posizione posteriore ed equilibratori anteriori, che impiegava due galleggianti come i catamarani.
Dopo il grande risultato ottenuto dai fratelli Wright, il primo volo autonomo di un idrovolante fu compiuto dal francese Louis Paulhan il 28 marzo 1910, con un monoplano ideato da Henri Fabre. L'aereo, battezzato Le Canard ("l'anatra" in francese), era dotato di un motore Gnome da 50 CV ad elica spingente con tre galleggianti, uno in posizione centrale avanzata e due affiancati in coda e decollò dall'acqua per la prima volta per compiere un volo di 550 metri. Il secondo giorno di volo venne coperta la distanza di 6 km, ma il prototipo subì gravi danni dopo pochi mesi, il 18 maggio. Questi esperimenti furono seguiti anche da Gabriel e Charles Voisin, che comprarono alcuni idrovolanti da Fabre e li modificarono nei loro Canard Voisin, con i quali volarono nell'ottobre 1910. Nel marzo 1912, uno di questi velivoli effettuò alcune sperimentazioni militari dalla prima portaidrovolanti della storia, La Foudre.
Il primo idrovolante sufficientemente affidabile fu realizzato e pilotato dall'italiano Mario Calderara, il primo pilota brevettato italiano della storia, e volò per la prima volta nel 1912 nel Golfo della Spezia.Il contributo maggiore alla progettazione degli idrovolanti fu dato però dal pioniere dell'aeronautica statunitense Glenn Curtiss, membro dell'Aerial Experiment Association e fondatore dell'omonima ditta. Dopo un prototipo che nel 1908 non riuscì a prendere il volo, nel 1911 ritentò con un altro velivolo, caratterizzato da un galleggiante centrale sotto le ali, ed uno più piccolo in coda. Il primo volo fu compiuto il 26 gennaio. Grazie al successo nell'impresa Curtiss decise di continuare lo sviluppo realizzando, nel febbraio dello stesso anno, il Triad, il primo aereo anfibio. Successivamente Curtiss iniziò ad occuparsi di idrovolanti a scafo, designati Curtiss Flying-Boat N.1 e Flying-Boat N.2.
La designazione Flying-Boat divenne in seguito il termine correntemente usato in inglese per indicare gli idrovolanti a scafo. Dietro al Flying-Boat nel 1925 si farà trainare, alla velocità di 80 mph pari a circa 130 km/h, il primo sciatore sull'acqua della storia, Ralph Samuelson.
Con la disponibilità dei mezzi, cominciarono a formarsi le prime compagnie aeree. Il 1º gennaio 1914 un idrovolante biposto Benoist XIV, pilotato da Antony Jannus, trasportando un passeggero sulla tratta St. Petersburg-Tampa (35 km), in Florida, effettuò il primo servizio commerciale di linea. La Benoist Company tuttavia interromperà il servizio di due voli giornalieri tre mesi dopo, il 31 marzo successivo. Il primato di prima compagnia aerea ad effettuare servizi regolari con aeroplani (i dirigibili Zeppelin della DELAG avevano iniziato a servire alcune tratte in Germania dal 1909), è talvolta conteso dall'Austria, che iniziò ad offrire un servizio regolare a partire da Pola nella primavera del 1915.
Nel periodo che va tra le due guerre mondiali, l'idrovolante, nelle sue diverse accezioni, sembrava destinato a prendere il sopravvento sugli aerei terrestri, in particolare nei campi del trasporto e della velocità, e manteneva una chiara importanza anche nel comparto militare in particolare nel settore della ricognizione marittima.
Un idroscalo (o idroporto) è l'aeroporto per idrovolanti, ovvero uno specchio d'acqua dotato a riva di infrastrutture per gli idrovolanti. Tipicamente per mettere in acqua i velivoli erano disponibili gru e scivoli, dalla riva fino in acqua. In questo periodo raggiunsero una certa diffusione: infatti gli aeroporti, anche quelli ereditati dalla prima guerra mondiale, erano poco più che prati ben curati, spesso non ben collegati con i centri cittadini (questo per i velivoli destinati all'utilizzo commerciale).
Un idrovolante, rispetto ad un velivolo terrestre, non era vincolato alla dimensione delle piste disponibili, ma poteva contare, per le operazioni di decollo ed ammaraggio, su superfici virtualmente illimitate. Quindi poteva avere dimensioni e velocità di decollo/ammaraggio maggiori dei suoi contemporanei terrestri. Inoltre i velivoli commerciali e postali potevano contare sulle infrastrutture portuali già esistenti. Per questi motivi gli idrovolanti, in questa fase, risultarono vincenti sui velivoli terrestri. Nel periodo tra le due guerre gli idroscali furono utilizzati dalla Regia Aeronautica: tra i più importanti l'idroscalo di Orbetello con le famose trasvolate di Italo Balbo, l'idroscalo di Marsala in Sicilia e l'idroscalo di Cadimare nel golfo della Spezia; l'Idroscalo di Milano venne realizzato con un bacino artificiale lungo 2500 metri.
Con lo sviluppo tecnologico portato dalla seconda guerra mondiale e non meno importanti le piste preparate per i grandi bombardieri strategici, gli aerei terrestri si presero in poco tempo la rivincita sui loro contemporanei.
Tra tutti gli Idroscali in Italia, l'unico rimasto operativo è l'idroscalo Internazionale di Como: l'Aero Club Como dispone di una flotta con le versioni idrovolanti di aerei, famosi soprattutto per le loro versioni terrestri, come il Cessna 172 ed il Piper PA-18, ma possiede anche un Lake LA-4-200 Buccaneer ed un Cessna 172XP entrambi anfibi. Sempre a Como, ha sede anche l'unica scuola di volo per idrovolanti in Italia ed in Europa.
È in questo periodo che iniziano i primi servizi di linea, postale e passeggeri sulle lunghe rotte internazionali. Pionieri delle rotte postali verso l'America del sud furono i tedeschi, mentre i britannici coprono le rotte verso, Africa, Medio Oriente e India. Nella prima fase furono tentati diversi esperimenti per aumentare l'autonomia dei velivoli per i voli postali. Se i tedeschi si concentrarono sulle navi appoggio idrovolanti, gli esperimenti britannici condussero allo Short Mayo Composite, un bizzarro esempio di aereo parassita, che consentì allo Short S 21 di battere il record di distanza per idrovolanti tra il 6 e l'8 ottobre 1938 con 9.651,9 km tra la Scozia ed il Sudafrica. L'S 21 era un idrovolante quadrimotore a scarponi che veniva portato in volo dal S 20, un grande idrovolante a scafo. In tal modo l'S 21 "decollava" con un carico di carburante il cui peso rendeva impossibile il normale decollo.
L'ultima tratta, tra quelle che diventeranno le principali rotte internazionali, a venire coperta fu quella dell'Atlantico settentrionale, tra Europa e Stati Uniti. Questa tratta presentava infatti caratteristiche meteorologiche peggiori rispetto all'analoga tratta verso l'Atlantico meridionale, e solo con il perfezionarsi delle macchine poté essere affrontata con sicurezza. Sebbene sia l'Imperial Airways britannica, che la Pan Am avessero collaborato per rendere possibile un simile collegamento e diverse case costruttrici avevano collaborato con i loro velivoli all'apertura di queste rotte, il primato del primo servizio regolare va ai Boeing 314 Clipper della Pan Am. Il servizio regolare postale iniziò il 20 maggio 1939 e quello passeggeri il 28 giugno. Lo scoppio della seconda guerra mondiale fece terminare il servizio dopo poche settimane.
Dopo la seconda guerra mondiale, i grandi idrovolanti passeggeri raggiunsero ben presto il declino; anche se negli anni immediatamente precedenti al 1950 furono ripristinati voli commerciali a lungo raggio, come le rotte verso il Sud Africa gestite dalla BOAC che, partendo da Southampton in cinque giorni giungevano a destinazione facendo scalo a Marsiglia, AUGUSTA, Il Cairo e Port Bell sul lago Vittoria. Venivano impiegati i robusti Solent-2, dotati di quattro potenti motori Bristol-Hercules e che disponevano di allestimento interno su due piani, con salotto, bar ed in grado di ospitare comodamente trenta passeggeri. Alcuni di questi velivoli, come il francese Latécoère 631 operarono ancora per qualche anno dopo la guerra, altri come il britannico Saunders-Roe SR45 Princess furono presto smantellati, in assenza di acquirenti. L'SR45 fu l'ultimo dei grandi idrovolanti passeggeri, dotato di 10 motori a turboelica aveva un capacità di 200 passeggeri e una velocità di crociera di 580 km/h. Compì il primo volo il 20 febbraio 1952.
Con il termine idrocorsa si intende un idrovolante destinato a gare di velocità, quali la Coppa Schneider. Per oltre un decennio, tra il 1927 ed il 1939, tutti i primati aeronautici di velocità appartennero ad idrovolanti. Il motivo del predominio dei mezzi acquatici, anche in questo particolare campo dell'aeronautica, deriva dalla difficoltà, per un aereo da competizione, di operare da campi di aviazione non accuratamente preparati. Un aereo da competizione vola ed atterra a grande velocità, e richiede quindi piste di adeguate dimensioni, problema che non si pone per velivoli in grado di operare dall'acqua.
In questo periodo la ricerca della velocità si concentrò sugli idrovolanti. Un grande stimolo ai progressi compiuti in questo decennio derivò dalla Coppa Schneider, competizione internazionale per idrovolanti che vide sfidarsi Francia, Italia, Regno Unito e Stati Uniti d'America. Coppa che verrà vinta dai britannici con il Supermarine S.6B, ma il primato definitivo per questa categoria di aeroplani venne conquistato dagli italiani con il Macchi-Castoldi M.C.72.Nel 1932, quando il primato assoluto di velocità appartiene all'idrocorsa Supermarine S 6B, con 654,9 km/h, il primato per aerei terrestri appartiene al Granville Gee Bee R-1 con 473,82 km/h (pilota James H. "Jimmy" Doolittle). Successivamente, il primato assoluto passerà al Macchi-Castoldi M.C.72 pilotato da Francesco Agello, con 709,209 km/h. Questo primato, nella categoria degli idrovolanti spinti da motore a pistoni, è ancora oggi imbattuto. Nel 1935 il record di velocità per aerei terrestri è dello Hughes H-1 Racer di Howard Hughes con 567,12 km/h.Solo il 30 marzo 1939, un aereo terrestre, l'Heinkel He 100, tornerà a detenere il primato assoluto, con 746,60 km/h
Se negli ultimi anni del XX secolo gli utilizzi militari degli idrovolanti sono andati via via sempre più relegandosi ai soli compiti di pattugliamento antisommergibile, ricerca e salvataggio (SAR - Search and Rescue) e lotta aerea antincendio, nel periodo che comprende le due guerre mondiali, i tipi di idrovolanti militari ricoprivano tutte le possibili specializzazioni di un velivolo: caccia, bombardiere, ricognizione e trasporto.
La ricognizione aerea, e il bombardamento poi, sono state le prime specialità dell'aviazione militare. In mare, molte nazioni si attrezzarono con navi appoggio idrovolanti che calavano e ricuperavano gli aerei in mare attraverso gru, permettendo le operazioni di volo in prossimità dell'obiettivo; un esempio, la portaidrovolanti spagnola Dédalo che operò durante la guerra del Rif, in particolare nello sbarco di Alhucemas dove i suoi Supermarine Scarab lanciarono 175 bombe sulle postazioni nemiche solo in una giornata; questo fu il primo esempio di sbarco appoggiato dall'aviazione della storia. In questo settore, fino alla seconda guerra mondiale, lo sviluppo di aerei terrestri ed idrovolanti è stato pressoché parallelo. Si distingue tra:
Idroricognitori bi/triposto: armati in genere mitragliatrici in postazione fissa, e/o una o più brandeggiabili, e al più di un piccolo carico di bombe, erano destinati al pattugliamento costiero o alla ricognizione a corto raggio quando imbarcati, in un ruolo analogo a quello degli elicotteri imbarcati sui moderni incrociatori ed altri tipi di navi militari. Nati con la prima guerra mondiale i velivoli di questo tipo trovarono largo impiego per tutta la seconda guerra mondiale, anche se solo le forze giapponesi si concentrarono nello sviluppo di nuovi velivoli. Infatti quasi tutte le marine e aviazioni coinvolte nel conflitto impiegavano velivoli concepiti nella seconda metà degli anni trenta. Tra i velivoli di questo periodo si ricordano l'italiano IMAM Ro.43 ed il tedesco Arado Ar 196. L'incapacità di un Ar 196 di abbattere ricognitore Consolidated PBY Catalina probabilmente contribuì all'affondamento della nave da battaglia Bismarck, durante la seconda guerra mondiale.
Idrovolanti plurimpiego plurimotori. Questi ultimi affiancavano alla capacità di ricognizione a lungo raggio, la possibilità di trasporto di carichi bellici significativi, per operare azioni di bombardamento. Lo sviluppo di questo tipo di velivoli continuò per tutta la durata della seconda guerra mondiale, e l'impiego fino agli anni sessanta, quando furono soppiantati dai ricognitori antisom con base a terra, quali i Lockheed P-3 Orion, Hawker-Siddeley Nimrod e il Bréguet Atlantic. Successivamente solo Unione Sovietica e Giappone proseguirono nello sviluppo di grandi idrovolanti e/o anfibi con compiti di pattugliamento. Tra velivoli di questo tipo impiegati durante la seconda guerra mondiale si ricordano: lo statunitense Consolidated PBY Catalina, il britannico Short S 25 Sunderland, il tedesco Blohm & Voss BV 138, l'italiano CANT Z.506B Airone ed il giapponese Kawanishi H8K.
Gli idrovolanti da caccia videro la loro maggiore diffusione durante la prima guerra mondiale, come ad esempio il Macchi L.2, copia italiana dell'austriaco Lohner L.40; squadriglie di idrocaccia rimasero operative per tutti gli anni trenta. Gli ultimi idrocaccia italiani furono gli IMAM Ro.44 (derivati dai Ro 43 da ricognizione), ci si accorse quasi subito della loro inutilità e la produzione fu presto interrotta, i pochi esemplari prodotti operarono in Egeo durante la II Guerra Mondiale. È da notare che fino alla fine degli anni venti le prestazioni dei caccia idrovolanti si mantennero all'altezza dei loro equivalenti terrestri. Durante la seconda guerra mondiale gli unici a sviluppare e mettere in servizio idrocaccia furono i giapponesi con il Kawanishi N1K1, un idrovolante a scarpone centrale con eliche controrotanti (nella versione di serie venne poi adottata un'elica singola). Questo velivolo entrò in servizio nel 1943, ma il mutamento delle sorti del conflitto nel Pacifico, fece sì che il velivolo venisse utilizzato per un ruolo diverso da quello per cui era stato concepito.
Nonostante questo tipo di velivoli sembrasse tramontato con il secondo conflitto mondiale, due prototipi di idrocaccia a reazione videro la luce successivamente. Il britannico Saunders-Roe SR.A/1, nel 1947 e lo statunitense Convair XF2Y-1 Sea Dart nel 1953. I due velivoli non andarono oltre la fase di prototipo.
Quella dei siluranti è una specializzazione che nasce con gli idrovolanti. Infatti i primi esperimenti vennero condotti da Alessandro Guidoni nel febbraio 1914, mentre il primo affondamento di una nave con un siluro è dell'agosto 1915, ad opera di uno Short Type 184, pilotato da C.H.Edmonds che affondò un trasporto turco nel corso della campagna dei Dardanelli, parte delle operazioni della prima guerra mondiale. Nonostante queste premesse con lo scoppio della seconda guerra mondiale gli idrosiluranti erano ormai stati soppiantati dai velivoli con base a terra e gli aerosiluranti imbarcati. Tra gli ultimi idrosiluranti utilizzati i francesi Latécoère 298, e l'italiano CANT Z.506B Airone, quest'ultimo un idrovolante plurimpiego che poteva operare anche come silurante.
Lo sviluppo degli idrovolanti da trasporto si affianca a quello dei grandi idrovolanti da pattugliamento plurimotori della seconda guerra mondiale e a quelli trasporto passeggeri del decennio precedente. Con il termine del conflitto i velivoli che avevano operato come ricognitori e bombardieri vennero destinati principalmente a compiti di trasporto. Analoga destinazione trovarono i velivoli concepiti ex novo per questi scopi durante il conflitto. Ad esempio il Convair R3Y Tradewind, un quadrimotore turboelica il cui sviluppo era iniziato con il termine della guerra ed originariamente destinato a compiti antisom, venne riconvertito come trasporto ed al termine della sua carriera operò anche come aerocisterna per il rifornimento in volo.
Particolare è il caso dello Hughes H-4 Hercules, meglio noto come Spruce Goose (oca d'abete), del miliardario Howard Hughes, che volò una sola volta il 2 novembre 1947. Questo gigantesco idrovolante a scafo ad 8 motori, era stato concepito come un "sostituto" delle navi Liberty, le navi da trasporto statunitensi utilizzate per i rifornimenti al Regno Unito, nell'ambito della Legge affitti e prestiti e per il trasporto delle truppe verso l'Europa. Queste navi da trasporto nella prima parte del conflitto vennero decimate dagli U-Boot tedeschi, e Henry J.Kaiser l'industriale nei cui cantieri venivano prodotte queste navi, riteneva che gli idrovolanti da trasporto potessero rappresentare una alternativa. La produzione su larga serie (5.000 esemplari era la sfida lanciata da H.J.Kaiser) del Martin 170 Mars pareva però poco praticabile, ed il miliardario H.Hughes raccolse la sfida per un idrovolante di nuova concezione. Nel novembre 1942 venne stipulato un ordine per tre prototipi, ridotto ad un solo esemplare nel 1944 e cancellato nel 1945. A quel punto Hughes decise di terminare lo sviluppo pagando di tasca propria, pur di dimostrare la fattibilità della sua idea, ma l'unico volo avvenne solo a guerra finita nel 1947, ormai in ritardo per l'esigenza originaria. Resta il fatto che si è trattato del velivolo con la più grande apertura alare mai costruito.
L'impiego militare dell'idrovolante era naturalmente affiancato a quello delle marine militari. Il primo decollo da una nave era stato compiuto dal pilota statunitense Eugene Burton Ely con un aereo terrestre il 14 novembre 1910, dalla USS Birmingham: per l'operazione fu sufficiente una pista di 30 metri. Lo stesso Ely realizzò il primo appontaggio pochi mesi dopo, il 18 gennaio 1911, sulla USS Pennsylvania, sul ponte della quale era stata applicata una struttura piana della lunghezza di 40 metri. I primi tentativi di utilizzo del binomio aereo/nave furono esplorati e compiuti dagli idrovolanti. Il 10 gennaio 1912 il pilota Charles Rumney Samson decollò con un idrovolante Short S.27 da una piattaforma (antesignana delle future catapulte) installata sulla corazzata HMS Africa. Questo primo volo porterà allo sviluppo delle prime navi appoggio idrovolanti, e all'impiego degli idrovolanti come ricognitori sulle navi militari di maggior stazza e anche su sommergibili.
Le prime navi appoggio idrovolanti furono la francese La Foudre del 1912 e la britannica HMS Hermes, varata nel 1913. Queste navi, varate prima della HMS Ark Royal, erano comunque più navi appoggio che vere portaerei. La prima nave in grado di consentire operazioni aeree vere e proprie fu in realtà la portaerei HMS Furious del 1916. La Regia Marina utilizzò come navi appoggio idrovolanti l'Elba, l'Europa e il Giuseppe Miraglia.
Le navi appoggio idrovolanti furono impiegate fino a poco dopo la seconda guerra mondiale. Disponevano di hangar, per il ricovero dei velivoli e di gru per la messa in mare ed il recupero. Il decollo poteva anche avvenire attraverso catapulte.
I primi esperimenti di "lancio" di idrovolanti furono condotti da una corazzata, ma solo negli anni trenta trovarono ampia diffusione sulle più grandi navi da battaglia delle diverse marine militari. Il loro impiego terminò bruscamente alla fine anni quaranta quando si resero disponibili i primi elicotteri.
Tipicamente le navi da battaglia disponevano di un numero di idrovolanti imbarcati che andava da 2 a 7 velivoli, che venivano lanciati per mezzo di catapulte e recuperati tramite gru.
USA: idrovolanti Vought OS2U Kingfisher, Curtiss SC Seahawk, Curtiss SO3C Seamew, Curtiss SOC Seagull;
Regno Unito: idrovolanti Supermarine Walrus sulle navi della classe King George V;
Italia: idrovolanti IMAM Ro.43. Gli italiani svilupparono per questo ruolo anche l'uso di un caccia terrestre opportunamente modificato, il Reggiane Re.2000 Catapultabile. L'impiego prima dell'armistizio fu comunque piuttosto limitato.
Regno Unito: i primi esperimenti furono compiuti, con scarso successo, dai britannici nel 1926 con un idrovolante biplano Parnall Peto, a bordo del sommergibile HMS M2 (appartenente alla classe M) dotato di un opportuno hangar. Gli esperimenti terminarono ben presto per la perdita del sommergibile.
Francia: nello stesso periodo i francesi costruirono il sommergibile Surcouf, destinato ad ospitare un idrovolante Besson MB-411. Il Surcouf ebbe un limitato e travagliato impiego operativo durante la seconda guerra mondiale e venne affondato nel 1942, nelle vicinanze del Canale di Panama.
Italia: nel 1928 volavano i Piaggio P.8 e Macchi M.53, destinati ad essere imbarcati sul sommergibile Ettore Fieramosca. Ma nel dicembre del 1931, l'hangar previsto venne smantellato prima della consegna del battello alla Regia Marina.
Giappone: i giapponesi furono gli unici ad impiegare operativamente velivoli di questo tipo, inoltre il decollo dell'idrovolante avveniva dal sommergibile per mezzo di una piccola catapulta. I sommergibili di classe I-15, disponevano di un idrovolante Yokosuka E14Y. Successivamente venne sviluppato l'Aichi M6A Seiran. Il Seiran era un biposto da attacco imbarcato su unità della classe I-400, che disponevano di un hangar per tre aerei. Entrarono in servizio nel luglio del 1945, ma non furono impiegati nelle azioni previste per il fine della guerra. Uno Yokosuka E14Y imbarcato su un sommergibile fu l'unico velivolo a compiere un'azione di bombardamento sul suolo continentale degli Stati Uniti d'America. L'azione fu compiuta nel 1942 ed ebbe come conseguenza l'incendio di un bosco.
Sebbene oggi gli idrovolanti da trasporto civile abbiano perso molta della importanza che avevano tra le due guerre mondiali, il loro uso resta abbastanza diffuso nelle aree costiere e lacustri dell'America del nord (l'Alaska ha la maggior densità di idrovolanti per abitante degli Stati Uniti). Si tratta in genere di aerei a scarponi (talvolta con galleggianti anfibi), spesso derivati dalla loro versione terrestre. Tipicamente hanno capacità non superiori ai 20 passeggeri, come il De Havilland Canada DHC-6 Twin Otter, con 18 posti nella versione idrovolante. Molto diffuso tra i piccoli idrovolanti, sebbene la sua linea di produzione sia stata chiusa nel 1967, è il de Havilland Canada DHC-2 Beaver, equipaggiabile con ruote, sci o scarponi, con molti dei suoi 1657 esemplari prodotti ancora operativi tra Stati Uniti e Canada; nel 2006 la sua licenza di produzione è stata venduta dalla Bombardier Aerospace, titolare dei diritti della deHavilland, alla Viking Air, che lo ha rimesso in produzione come DHC-2T Turbo Beaver.
Impiego di fondamentale importanza dei velivoli anfibi è quello della lotta antincendio. I primi bombardieri ad acqua vennero ottenuti trasformando i Consolidated PBY Catalina, famoso idrovolante/anfibio della seconda guerra mondiale, concepito originariamente per compiti di ricognizione e bombardamento. Il successo di questi primi esperimenti portò alla realizzazione del Canadair CL-215, primo anfibio concepito specificatamente come mezzo antincendio, e poi della sua evoluzione Canadair CL-415. Visto il successo di questo tipo di aerei, oggi la Canadair non è più l'unica ad offrire bombardieri ad acqua, recentemente anche la russa Beriev ha messo in produzione il Beriev Be-200 come antincendio. Un altro idrovolante antincendio è il Fire Boss AT-802, monoposto in grado di portare 3500 litri.
Nell'impiego come pattugliatori marittimi e aerei antisommergibili hanno via via perso importanza, per la maggior economia d'esercizio dei loro omologhi terrestri.
Gli Stati Uniti d'America tolsero dal servizio il loro ultimo grande idrovolante, il Martin P-5 Marlin, già nel 1966, mentre il più piccolo e già citato Grumman HU-16 Albatross rimase in servizio fino alla fine degli anni settanta. La USAF ritirò gli ultimi UH-16 nel 1973, la US Navy nel 1976, e la Guardia Costiera nel 1979.Il Grumman Albatross fu impiegato da 20 aeronautiche, diventando anche l'ultimo idrovolante dell'Aeronautica Militare, utilizzato fino al 1978, anno del suo trasferimento al Museo storico dell'Aeronautica Militare di Vigna di Valle.
L'ultimo operatore militare dell'Albatross fu la Grecia, che lo ritirò dal servizio nel 1995.Unione Sovietica e Giappone hanno proseguito con l'impiego e lo sviluppo di idrovolanti militari, seppure sempre più relegati a compiti antisommergibili e di soccorso.
Il Giappone sviluppò lo ShinMaywa PS-1 durante gli anni'60, e i velivoli entrarono in servizio nel 1973.
I PS-1 e i successivi US-1, attraverso sviluppi successivi, rimasero in servizio fino agli anni 2000. Il successivo US-2 è iniziato ad entrare in servizio a fine 2009. A questo velivolo, nel 2012, si è interessata anche la marina indiana.Similare la longeva carriera del sovietico Beriev M-12 Tchaika 'Mail', entrato in servizio alla negli anni'60, e in cui gli ultimi esemplari verranno ritirati dal servizio attivo solo nel 2013, rimpiazzati dai B-42 con motori a getto. Con il B-42 la Beriev è l'unico costruttore che continua lo sviluppo di grossi anfibi anche per compiti diversi dall'antincendio.
Anche la Cina ha sviluppato alla fine degli anni settanta un anfibio quadrimotore analogo agli Shin Meiwa nipponici, l'Harbin SH-5, ma sono stati realizzati solo 6 esemplari a metà degli anni'80, in carico all'aviazione navale a partire dal 1986.Altro impiego in cui gli idrovolanti/anfibi mantennero una certa importanza dopo la seconda guerra mondiale è quello di ricerca e salvataggio o SAR - Search and Rescue. In questo campo furono via via sostituiti dagli elicotteri. Anche in questo caso gli ultimi a sviluppare questo tipo di velivoli furono Giappone e Russia, con i modelli detti.
Il primo idrovolante con motore a reazione è stato il britannico Saro SR A/1, che volò la prima volta il 16 luglio 1947.
Il primo idrovolante a superare il muro del suono è stato lo statunitense Convair XF2Y-1 Sea Dart il 3 agosto 1954. Questo idrovolante è anche l'unico ad averlo superato, sebbene anche il Martin P6M SeaMaster arrivasse a velocità prossime ai 1 000 km/h. Il primato di velocità omologato FAI resta comunque all'idrovolante sovietico Beriev Be-10, con 912 km/h il 22 luglio 1961.
Il più grande idrovolante è lo statunitense Hughes H-4 Hercules (Spruce Goose). Questo aereo, con i suoi 97,54 m, è tuttora il velivolo con la maggiore apertura alare.
Il più veloce idrovolante con motore a pistoni è l'italiano Macchi-Castoldi M.C.72 con 709,209 km/h.
AA.VV., L'Aviazione - grande enciclopedia illustrata, Novara, Istituto Geografico De Agostini, 1983.
 Boroli, Achille e Adolfo; Nilo, Mario (a cura di), Idrovolante, in Mach 1 Enciclopedia dell'aviazione, Novara, EDIPEM, 1978.
 Ciampaglia, Giuseppe, La Coppa Schneider e le origini dei velivoli da caccia della Seconda Guerra mondiale, Rivista Italiana Difesa, marzo 1993.
 Dicorato, Giuseppe (a cura di), Storia dell'Aviazione, dizionario, Milano, Fratelli Fabbri, 1973.
 Gualdoni, Francesco, Le Marche e il volo: storia aeronautica della regione, Ancona, Sagraf, 2004, ISBN non esistente.
 Losito, Valentino, Fondamenti di Aeronautica Generale, Pozzuoli, Accademia Aeronautica.
 Marcon, Tullio, Ali d'Italia 12 - IMAM Ro 43/44, Torino, La Bancarella Aeronautica, 1999.
 Mondini, Massimo (a cura di), Il Museo Storico dell'aeronautica militare di Vigna di valle, Vigna di valle, Museo Storico dell'A. M., 2004, ISBN non esistente.
 Niccoli, Riccardo, Aerei. Conoscere e riconoscere tutti gli aerei ed elicotteri più importanti, civili e militari, storici ed attuali, 2ª ed., Novara, Istituto Geografico De Agostini, 2005  [1998], ISBN 978-88-418-2359-0.
 Stephane Nicolaou,, Flying Boats and Seaplanes - An history from 1905, Motorbooks International, 1998.
 Palmer, Henry, Flying Magazine, Ziff-Davis, giugno 1962, ISSN 00154806. URL consultato il 23 agosto 2012.
(EN) Treadwell, Terry C., Strike from beneath the Sea: A History of Aircraft Carrying Submarine, Stroud, UK, Tempus Publishing, Limited, 1999, ISBN 0-7524-3275-3.
(EN) Toland, John, The great dirigibles: their triumphs and disasters, Mineola, NY USA, Courier Dover Publications, 1972, ISBN 0-486-21397-8. URL consultato il 21 agosto 2012.
Johan Visschedijk collection - No. 7012. de Havilland Canada DHC-5A XC-8A Buffalo (115451 c/n 5) Canadian Armed Forces, su 1000aircraftphotos.com, 1º dicembre 2009. URL consultato il 21 agosto 2012.
 Idrovolanti con galleggianti a scafo, su aeroclubcomo.com. URL consultato il 23 agosto 2012.
 Arado Ar 196 - history, photos, specification of the Arado Ar 196, su aircraftaces.com. URL consultato il 22 agosto 2012.
 aeronautica.difesa.it, Grumman HU-16A "Albatross" (U.S.A. 1948) (PDF), su Il Portale dell'Aeronautica Militare Italiana - Le schede. URL consultato il 23 luglio 2009.
 Pegna, Giovanni, Idee sugli idrovolanti da corsa (PDF), su avia-it.com. URL consultato il 23 agosto 2012.
(EN) Starostin, Maksim, Aircraft Profile #84. Short Empire Boats, su Virtual Aircraft Museum. URL consultato il 21 agosto 2012.
(EN) Beriev, Beriev Aircraft Company, su beriev.com. URL consultato il 21 agosto 2012.
 Calderara, Lodovico, Mario Calderara (1879-1944), su Mario Calderara, aviatore e inventore, calderara.com, 24 marzo 2003. URL consultato il 21 agosto 2012 (archiviato dall'url originale il 30 gennaio 2012).
 Comune di Monfalcone, CANT-Z. 511A Idrovolante da trasporto passeggeri, su Museo della Cantieristica. URL consultato il 21 agosto 2012 (archiviato dall'url originale il 28 aprile 2015).
 Aero Club Como, Avventure in idrovolante sul Lago di Como (PDF), su aeroclubcomo.com. URL consultato il 21 agosto 2012.
 ViviEnna, Enna: Idroscalo Nicoletti, su vivienna.it, 18 settembre 2007. URL consultato il 7 novembre 2009.
 The Spruce Goose - Wings & Waves Waterpark - McMinnville Oregon, su evergreenmuseum.org. URL consultato il 22 agosto 2012.
(EN) Fédération Aéronautique Internationale (FAI), FAI History of General Aviation World Records - List of records established by the Beriev M-10, fai.org. URL consultato il 7 novembre 2009.
 Forlanini, Enrico, Il Mio Idroplano, www.aerei-italiani.net, 1910. URL consultato il 21 agosto 2012 (archiviato dall'url originale il 24 febbraio 2008).
 Giorgio Dorati, Piaggio P.23, su G.M.S. Gruppo Modellistico Sestese, http://www.giemmesesto.org/. URL consultato il 23 agosto 2012 (archiviato dall'url originale il 25 aprile 2012).
(EN) Gustin, Emmanuel, E15K Shiun, Kawanishi 'Norm' (TXT), su Military Aircraft of Japan, 4 luglio 1997. URL consultato il 21 agosto 2012.
 h2g2 - Aircraft of the Isle of Wight: 1946 - 1960, su h2g2.com. URL consultato il 22 agosto 2012.
 Deperdussin Monocoque, su hydroretro.net. URL consultato il 23 agosto 2012 (archiviato dall'url originale il 22 novembre 2008).
 The St. Petersburg-Tampa Airboat Line, Eugene F. Provenzo Jr, su jstor.org, 30 novembre 2009.
(EN) Flying Clippers, The China Clipper - The Martin M-130, su flyingclippers.com. URL consultato il 21 agosto 2012 (archiviato dall'url originale il 6 aprile 2010).
(EN) The Wright Brothers & the Invention of the Aerial Age, su Smithsonian National Air and Space Museum. URL consultato il 2 ottobre 2011.
(EN) Odedra, J. ; Hope, G., Use of Seaplanes and Integration within a Sea Base (PDF), Naval Surface Warfare Center, Carderock, NAVSEA, settembre 2004. URL consultato il 21 agosto 2012.
(EN) pilotfriend.com, Spruce Goose, su potty planes. URL consultato il 21 agosto 2012.
(EN) Seadromes! Says Bleriot, Popular Mechanics, ott 1935. URL consultato il 21 agosto 2012.
(EN) SFA Forum - Piaggio PC7 , su smallflyingartsforum.com. URL consultato il 14 ottobre 2011.
 Tony Jannus, An Enduring Legacy of Aviation - History, su tonyjannusaward.com, 30 novembre 2009. URL consultato il 21 agosto 2012 (archiviato dall'url originale il 17 luglio 2011).
(EN) Toppan, Andrew, Foudre seaplane cruiser, su World Aircraft Carriers List: France, 26 novembre 2001. URL consultato il 21 agosto 2012.
(EN) Dell, John, Blackburn B20, su Dinger's Aviation Pages. URL consultato il 21 agosto 2012 (archiviato dall'url originale il 9 giugno 2009).
Ferrone, Enrico, Tra cielo e mare. Idrovolanti e anfibi nell'aviazione mondiale, Roma, IBN, 1994, ISBN 88-86815-19-0.
 Associazione Arma Aeronautica, Ali sull'adriatico, Monfalcone, Vittorelli, 2000.
 Garello, Giancarlo, Zorini, Decio, Le officine aeronautiche CANT : 1923-1945, Roma, Aeronautica Militare Ufficio Storico, 2003.
(EN) Yenne, Bill, Seaplanes of the world: A timeless collection from aviation's golden age, Barnes & Noble Books, 2000, ISBN 0-7607-2286-2.
(EN) Goss, Cris, Rauchbach, Bernd, Luftwaffe Seaplanes 1939-1945: An Illustrated History, Annapolis, USA, Naval Institute Press, 2002.
 Idrovolante, su thes.bncf.firenze.sbn.it, Biblioteca Nazionale Centrale di Firenze. 
Sezione dedicata agli Idrovolanti italiani da ricognizione e soccorso su www.regiamarina.net
Associazione Aviazione Marittima Italiana Archiviato il 20 aprile 2010 in Internet Archive.
 Idrovolante, Istituto dell'Enciclopedia Italiana, 15 marzo 2011, Treccani.it – Enciclopedie on line.
If This Isn't Love è il secondo singolo estratto dall'album eponimo "Jennifer Hudson", pubblicato il 24 febbraio 2009 solo sotto forma di download digitale.

Ifo è una delle venti aree a governo locale (local government areas) in cui è suddiviso lo stato di Ogun, nella Repubblica Federale della Nigeria.Si estende su una superficie di 521 km² e conta una popolazione di 524.837 abitanti.

I III Campionati europei individuali di ginnastica artistica si sono svolti a Milano, in Italia, dal 2 al 5 aprile 2009. È stata la terza edizione dei Campionati europei di ginnastica artistica riservata alle competizioni individuali.
 Wikimedia Commons contiene immagini o altri file su Campionati europei di ginnastica artistica 2009
IK Pegasi (IK Peg, noto anche come HR 8210) è un sistema binario situato nella costellazione di Pegaso. Distante circa 150 anni luce dal sistema solare, possiede una magnitudine apparente pari a circa 6, al limite estremo della visibilità ad occhio nudo.
La componente principale del sistema, IK Pegasi A, è una stella bianca di sequenza principale (classe spettrale A8 Vm), variabile del tipo δ Scuti; la sua compagna, IK Pegasi B, è una massiccia nana bianca di classe DA. Le due componenti orbitano attorno al centro di massa del sistema ogni 21,72 giorni, con una separazione media di 0,21 unità astronomiche (circa 31 milioni di km).Alcuni astrofisici ritengono che IK Pegasi B sia la stella a noi più vicina destinata ad esplodere in supernova: infatti la componente principale del sistema, quando inizierà ad evolversi in gigante rossa al termine della propria sequenza principale, si espanderà sino a colmare il lobo di Roche della compagna, permettendo il fenomeno del trasferimento di massa dalla principale alla nana bianca. Quando quest'ultima accumulerà una quantità di materia prossima al limite di Chandrasekhar (equivalente a 1,44 masse solari), la pressione degli elettroni degeneri, che mantiene stabile la stella degenere, verrà meno, provocando o il collasso della nana in stella di neutroni oppure l'esplosione della stessa in una luminosissima supernova di tipo Ia.
Il sistema di IK Pegasi è visibile nell'emisfero celeste boreale, al confine fra le costellazioni di Pegaso e del Cigno; con una magnitudine apparente pari a 6,078 risulta appena luminoso da esser visibile ad occhio nudo (senza l'ausilio di strumentazioni) solamente in una notte molto buia, con un cielo terso e privo della Luna. Il periodo più propizio per la sua osservazione nel cielo serale va da luglio a novembre in entrambi gli emisferi terrestri: avendo infatti una declinazione di 19°N, la stella è visibile senza difficoltà da tutte le aree popolate della Terra.IK Pegasi si trova in un'area priva di stelle particolarmente appariscenti: l'unica stella più brillante nella zona è 1 Pegasi, una stella doppia arancione di magnitudine 4,08. Un metodo non difficile per individuarla è quello di cercare a circa 11° a NNW della stella Enif (ε Peg), il "naso" di Pegaso; un altro metodo può essere quello di partire dalla vicina costellazione del Delfino e cercare circa 9° gradi a ENE delle stelle più settentrionali della costellazione.
La distanza del sistema di IK Pegasi dal sistema solare può essere determinata direttamente misurandone, grazie al metodo della parallasse, i deboli spostamenti rispetto alle stelle di fondo causati dal moto di rivoluzione della Terra attorno al Sole. Tale spostamento è stato misurato con un'alta precisione dal satellite Hipparcos, grazie al quale si è stimata una distanza di circa 150 anni luce (con un errore di 5 a.l.). Il satellite ha misurato anche il moto proprio del sistema, ovvero lo spostamento angolare del sistema lungo la sfera celeste a causa del suo reale moto spaziale, che ammonta a 80,23 mas in ascensione retta e 17,28 mas in declinazione.La combinazione della distanza e del moto proprio del sistema può essere impiegata per stimare la velocità trasversale, il cui valore è di 16,9 km/s. La terza componente, la velocità radiale rispetto al sistema solare, può essere ricavata mediante lo spostamento verso il rosso (o verso il blu, a seconda che l'astro si stia avvicinando o allontanando) medio dello spettro stellare; il General Catalogue of Stellar Radial Velocities (Catalogo generale delle velocità radiali stellari) annota per il sistema una velocità radiale di -11,4 km/s. La combinazione di questi due moti dà come risultante la velocità spaziale del sistema rispetto al Sole, stimata in 20,4 km/s.Le due componenti del sistema distano in media l'una dall'altra appena 0,21 UA: una distanza inferiore al perielio di Mercurio. Si ritiene che l'inclinazione del piano orbitale del sistema sia di circa 90° rispetto al nostro pianeta; se così fosse, sarebbe possibile osservare delle reciproche eclissi tra le due componenti. L'eccentricità orbitale del sistema è quasi nulla, il che fa sì che l'orbita sia quasi perfettamente circolare. La velocità di ampiezza, che è la velocità massima assumibile dalla componente primaria lungo la linea di vista del sistema solare, è stata misurata in 41,5 km/s.
La stella fu catalogata per la prima volta nel 1862, quando assunse la sigla BD +18°4794B del catalogo Bonner Durchmusterung; nel 1908 fu inclusa anche nell'Harvard Revised Catalogue di Edward Charles Pickering con l'identificativo HR 8210. La scoperta della variabilità della stella è all'origine della designazione "IK Pegasi", la quale segue le norme imposte dalla nomenclatura delle stelle variabili introdotta da Friedrich W. A. Argelander.
Un primo, attento esame delle caratteristiche spettrali della stella mostrò un particolare spostamento (shift) delle linee d'assorbimento, tipico dei sistemi binari; tale spostamento è dovuto al moto orbitale del sistema attorno al comune centro di massa, che risulta nello shift secondo effetto Doppler delle lunghezze d'onda delle linee spettrali. La misurazione di tale spostamento consente agli astronomi di determinare la velocità orbitale relativa di almeno una delle componenti del sistema rispetto al loro baricentro. Nel 1927 l'astronomo canadese William E. Harper si servì di questa tecnica per misurare il periodo di questa binaria spettroscopica, che risultò essere di 21,724 giorni, il che gli consentì di stimare la distanza delle componenti e l'eccentricità orbitale, pari a 0,027; recenti misurazioni, condotte tramite il telescopio spaziale Extreme Ultraviolet Explorer, hanno restituito un valore più accurato del periodo orbitale, corrispondente a 21,72168 ± 0,00009 giorni.Gli astronomi hanno tentato più volte, ma senza successo, di risolvere otticamente le due componenti del sistema; un tentativo, condotto nel 2001 tramite il Telescopio spaziale Hubble, non è andato a buon fine a causa dell'eccessiva vicinanza tra le due stelle.
IK Pegasi A (IK Peg A) è una stella bianca che fonde nel proprio nucleo l'idrogeno in elio; si trova dunque lungo la sequenza principale del diagramma Hertzsprung-Russell (H-R), che raccoglie tutte le stelle, tra cui anche il Sole, che bruciano l'idrogeno nel loro nucleo e si trovano in una fase abbastanza stabile della propria esistenza. Tuttavia la stella si trova a ridosso di quella che gli astrofisici definiscono come striscia di instabilità, una stretta fascia verticale che include le stelle soggette a delle pulsazioni più o meno regolari che si riflettono in periodiche variazioni della luminosità; pertanto IK Pegasi A è una stella variabile.
Le stelle, tra cui proprio IK Peg A, poste all'intersezione tra la striscia di instabilità e la sequenza principale sono le variabili δ Scuti, dal nome del prototipo di questa classe, δ Scuti. Appartenenti alle classi spettrali comprese tra A2 e F8 e le classi di luminosità IV (subgiganti) e V (stelle di sequenza principale), le variabili δ Scuti sono caratterizzate da una metallicità simile a quella del Sole e di altre stelle di popolazione I e possiedono una massa compresa tra 1,5 e 2,5 masse solari.
Le pulsazioni sono dovute a un processo che prende il nome di "meccanismo κ": una parte dell'atmosfera esterna dell'astro diviene otticamente sottile a causa della parziale ionizzazione di alcuni elementi; quando tali atomi perdono un elettrone, la probabilità che essi assorbano energia aumenta, il che determina un aumento della temperatura con una conseguente espansione dell'atmosfera. Successivamente, l'atmosfera espansa diviene meno ionizzata e perde energia, raffreddandosi e dunque contraendosi, nel rispetto della prima legge di Gay-Lussac. Il risultato di questo ciclo è la periodica pulsazione dell'atmosfera della stella e una conseguente variazione della propria luminosità. Le variabili δ Scuti compiono una pulsazione in un lasso di tempo compreso tra 0,025 e 0,25 giorni; il tasso di pulsazioni di IK Pegasi A è stato misurato in 22,9 cicli al giorno, il che significa che compie una pulsazione ogni 0,044 giorni.La metallicità (ovvero l'abbondanza di elementi più pesanti dell'elio) di IK Peg A è [M/H] = +0,07 ± 0,20; tale notazione è definita come il logaritmo della quantità di elementi pesanti (M) rispetto all'idrogeno (H), diminuita del logaritmo della metallicità del Sole: così, se la metallicità della stella presa in esame è uguale a quella solare, il risultato sarà pari a zero. Un valore logaritmico pari a 0,07 equivale a un tasso reale di metallicità di 1,17, il che significa che l'astro è più ricco di metalli rispetto alla nostra stella del 17%; il margine d'errore della misura rimane comunque relativamente alto.
Lo spettro di una stella di classe A come IK Peg A mostra una serie di Balmer (corrispondente alle linee di assorbimento dell'idrogeno) particolarmente marcata, assieme alle linee di assorbimento dei metalli ionizzati, tra cui spicca la serie K del calcio (Ca II) alla lunghezza d'onda di 393,3 nm. Nello specifico, lo spettro di IK Pegasi A è classificato marginalmente come Am, il che significa che mostra, oltre alle caratteristiche della classe spettrale A, un'anomala (seppur debole) presenza di linee d'assorbimento di alcuni isotopi metallici (identificati dalla lettera "m"). Le stelle che presentano simili caratteristiche sono spesso membri di sistemi binari stretti con una compagna di massa quasi identica alla primaria, proprio come nel caso di IK Pegasi.Le stelle di classe A sono più calde e massicce rispetto al Sole, ma la durata del loro ciclo vitale è in proporzione più breve. Per una stella di massa simile a IK Peg A (1,65 M☉) la durata della sequenza principale ammonta a circa 2–3 × 109 anni, che corrisponde a circa la metà dell'attuale età del Sole.In termini di massa, la stella Altair, piuttosto giovane e di massa stimata in 1,7 M☉, è la più vicina al Sole a presentare le medesime caratteristiche di IK Peg A; prendendo però in considerazione il sistema nel suo complesso, la stella più vicina con le caratteristiche più simili a IK Peg è Sirio, costituito da una primaria di classe A e da una nana bianca. Tuttavia, Sirio A è più massiccia di IK Pegasi A (2,15 M☉) e l'orbita della nana bianca Sirio B è molto più ampia di quella di IK Peg B, con un semiasse maggiore di circa 20 U.A.
Attorno alla componente A orbita IK Peg B, una densa nana bianca. Tale categoria comprende tutte le stelle di piccola massa che hanno raggiunto il termine della propria evoluzione e non generano più energia tramite la fusione nucleare; tuttavia, le nane bianche irradiano ancora una discreta quantità di energia, essenzialmente calore residuo delle altissime temperature della fusione nucleare, il quale si dissipa nello spazio gradualmente nel corso di decine di miliardi di anni.
Tutte le stelle di massa media e medio-piccola (compresa tra 0,08 e 8 masse solari) si trasformano in nane bianche al termine della propria evoluzione, non appena esauriscono completamente il proprio combustibile nucleare. Tali stelle spendono buona parte della propria esistenza nella sequenza principale, la cui durata dipende fondamentalmente dalla massa dell'astro al momento della sua formazione: quanto più è grande la massa, tanto più è breve la durata della sequenza principale. Le due componenti del sistema si sono formate contemporaneamente dal collasso di una nube molecolare di gas e polveri; di conseguenza, dato che ha concluso la propria evoluzione prima di IK Peg A, IK Peg B originariamente doveva possedere una massa decisamente superiore a quella della componente A. Gli astronomi ritengono che originariamente IK Peg B fosse una stella di classe B di massa pari a circa 5-8 M☉.Non appena l'idrogeno contenuto nel nucleo della stella progenitrice di IK Pegasi B è stato completamente convertito in elio, la stella è uscita dalla sequenza principale; la porzione più interna del nucleo si è contratta aumentando la temperatura del tanto necessario ad innescare la fusione dell'idrogeno nello strato contiguo al nucleo inerte, costituito interamente da elio. Per compensare l'aumento di temperatura, gli strati più esterni si sono espansi mentre l'astro, dopo esser passato per la fase instabile di subgigante, si avviava a diventare una stella gigante rossa. Quando il nucleo raggiunse una temperatura e una densità tali da permettere l'ignizione della fusione dell'elio in carbonio e ossigeno tramite il processo tre alfa, la stella si è leggermente contratta, diventando quella che gli astrofisici definiscono "stella del ramo orizzontale". Quando l'elio è stato completamente convertito all'interno del nucleo, lo strato contiguo al nucleo, che in precedenza aveva fuso l'idrogeno in elio, ha iniziato a fondere quest'ultimo in carbonio, mentre all'esterno di esso un altro strato ha iniziato a convertire una parte dell'idrogeno restante in elio; la stella è così entrata nel ramo asintotico delle giganti (AGB, sigla dell'inglese Asymptotic Giant Branch). Se la massa della stella fosse stata sufficiente, col tempo si sarebbe innescata, nella parte centrale del nucleo, anche la fusione del carbonio in ossigeno, neon e magnesio.
Gli strati più esterni di una gigante rossa o di una stella del ramo asintotico delle giganti possono arrivare ad estendersi per oltre cento volte il diametro del Sole, arrivando ad avere raggi dell'ordine dei 108 km (alcune unità astronomiche), come nel caso di Mira (ο Ceti), una stella AGB con un raggio di 5 × 108  km (3 U.A.). Considerate queste dimensioni e data la vicinanza tra le due stelle, si ritiene che durante questa fase entrambe abbiano potuto condividere una comune atmosfera (come rappresentato nell'animazione a lato); di conseguenza, IK Pegasi A potrebbe aver ricevuto in questa fase da B la quantità di elementi pesanti ben visibile attualmente nelle sue linee spettrali.Tuttavia, poiché la fase di stella del ramo asintotico è piuttosto instabile, l'astro andò incontro a dei fenomeni di variabilità, che si manifestarono sotto forma di pulsazioni ad intervallo irregolare. Quando nel nucleo cessò completamente la fusione del combustibile nucleare, si generarono delle violente pulsazioni termiche all'interno dell'astro che causarono l'espulsione dei suoi strati più esterni, i quali andarono a costituire una nebulosità in espansione (nebulosa planetaria), al cui centro è rimasto il nucleo inerte di carbonio e ossigeno, circondato da un piccolo strato di idrogeno ed elio in fusione, che è andato a costituire la nana bianca.
Si ritiene che l'interno di IK Pegasi B sia totalmente costituito da carbonio e ossigeno; in alternativa, qualora la stella originaria abbia avuto una massa tale da riuscire a fondere una parte del carbonio, la nana bianca potrebbe essere costituita da un nucleo di ossigeno e neon, circondato da un mantello ricco di carbonio e ossigeno. In entrambi i casi, la porzione esterna di IK Peg B è ricoperta da una tenue atmosfera di idrogeno puro, che fa sì che la stella sia annoverata nella tipologia spettrale DA; per via del proprio peso atomico maggiore, l'elio viene a trovarsi al di sotto dello strato di idrogeno. La massa complessiva della stella è mantenuta in equilibrio contro il collasso gravitazionale dalla pressione degli elettroni degeneri, un effetto quantistico che limita la quantità di materia che può essere contenuta in un determinato volume.
Con una massa stimata in 1,15 M☉, IK Pegasi B è una delle nane bianche più massicce conosciute. Sebbene la nana bianca non sia ancora stata osservata direttamente, il suo raggio può essere stimato mediante le relazioni teoriche che sussistono tra la massa e il raggio dell'oggetto: il raggio della stella sarebbe pari al 0,6% del raggio solare, anche se altre fonti suggeriscono un valore pari allo 0,72%, per cui non vi è unanimità su questo dato. Nonostante questa incertezza, il raggio dell'oggetto è comunque decisamente inferiore a quello della nostra stella; di conseguenza, IK Peg B contiene una massa maggiore di quella del Sole in un volume quasi identico a quello della Terra, il che dà un'indicazione dell'estrema densità di questo oggetto.La natura compatta della nana bianca è all'origine anche di un'intensa gravità superficiale. Gli astrofisici denotano questo valore come il logaritmo decimale della forza di gravità nelle unità del sistema CGS (log g). Per IK Pegasi B, il logaritmo di g vale 8,95; per raffronto, il logaritmo di g della Terra è di 2,99. Di conseguenza, la gravità superficiale della nana bianca è oltre 900 000 volte quella del nostro pianeta.La temperatura superficiale di IK Peg B è stimata in 35 500 ± 1500 K, il che la rende un'intensa sorgente di radiazione ultravioletta. In normali condizioni, la nana bianca continuerà a raffreddarsi, in funzione degli scambi termici con l'ambiente esterno (nel rispetto del secondo principio della termodinamica), per diversi miliardi di anni, mentre il raggio dell'astro rimarrà pressoché invariato.
In una pubblicazione del 1993, David Wonnacott, Barry J. Kellett e David J. Stickland identificarono il sistema come un possibile candidato a divenire una variabile cataclismica o addirittura una supernova; la sua distanza relativamente breve lo rende quindi la candidata supernova più vicina al nostro pianeta. Tuttavia si ritiene che nel corso del tempo che sarà necessario perché maturino le condizioni favorevoli all'esplosione stellare il sistema avrà compiuto un moto in allontanamento rispetto al sistema solare. Infatti, data la sua velocità spaziale di 20,4 km/s, la stella si allontana di un anno luce ogni 14 700 anni e tra 5 milioni di anni l'astro disterà dal sistema solare oltre 500 anni luce. Pertanto la possibilità, peraltro già molto bassa, di causare danni alla vita sulla Terra si ridurrà ulteriormente: infatti, si calcola che una supernova dovrebbe distare non più di 26 a.l. dalla Terra per distruggere effettivamente lo strato di ozono, con gravi ripercussioni sulla biosfera del pianeta.La stella primaria, IK Peg A, non sembra destinata ad evolversi nella fase di gigante rossa nell'immediato futuro; tuttavia, quando questo accadrà, la stella crescerà di dimensioni e i suoi strati più esterni si espanderanno sino a raggiungere dimensioni tali da colmare il lobo di Roche della propria compagna, provocando anche un lieve e graduale restringimento dell'orbita. A questo punto si metterà in moto un meccanismo noto come trasferimento di massa: il gas delle parti più esterne della gigante rossa, composto prevalentemente da idrogeno ed elio, verrà attratto dalla nana bianca, andando a costituire un disco di accrescimento le cui parti più interne precipiteranno sulla superficie della stella compatta.Sulla superficie della nana bianca, il gas sottratto alla compagna subirà un aumento di temperatura e pressione. A un certo punto il gas accumulato potrà raggiungere le condizioni necessarie perché abbia luogo la fusione dell'idrogeno; in questo caso, mancando qualsiasi elemento moderatore poiché la fusione avviene sulla superficie della stella, l'aumento di temperatura la faciliterà causando un ulteriore incremento termico ed innescando un processo incontrollato e catastrofico, che espellerà nello spazio una porzione del gas accumulato in superficie. Il risultato è l'esplosione di una nova, a causa della quale la luminosità della nana bianca incrementa improvvisamente di alcune magnitudini, per un periodo compreso tra diversi giorni e alcuni mesi. Un esempio di sistema stellare che presenta simili caratteristiche è RS Ophiuchi, una nova ricorrente che ha subito esplosioni registrate in almeno sei occasioni. È possibile che IK Pegasi B segua un destino simile.
In seguito al primo episodio esplosivo il trasferimento di materia potrebbe interrompersi ed IK Pegasi B trovarsi con una massa persino inferiore a quella posseduta prima che iniziasse il trasferimento di massa. In alternativa, se sussisteranno le condizioni adatte, nelle esplosioni periodiche solo una piccola parte del gas accumulato sarà espulsa e la nana bianca continuerà ad ogni ciclo ad incrementare lievemente la propria massa. Pertanto, anche se divenisse una nova ricorrente, IK Peg B potrebbe continuare ad accumulare materia in un inviluppo in costante crescita.Un modello alternativo che consentirebbe alla nana bianca di accumulare massa con costanza senza esplodere come nova prende il nome di binaria stretta sorgente di raggi X supermolli: il tasso di trasferimento di massa dalla gigante alla nana sarebbe tale da mantenere costante un principio di fusione sulla superficie dell'oggetto compatto, che fa sì che l'idrogeno in caduta sull'oggetto venga subito convertito in elio. Fanno parte di questa categoria di oggetti le nane bianche più massicce caratterizzate da altissime temperature superficiali (comprese tra 0,5 × 106 e 1 × 106 K).Non appena si approssimerà al limite di Chandrasekhar (1,44 M☉), la pressione degli elettroni degeneri verrà sopraffatta dalla forza di gravità, mentre la nana bianca andrà incontro ad un collasso gravitazionale. Se il nucleo della nana è costituito essenzialmente da ossigeno, neon e magnesio, il risultato del collasso sarà la formazione di una stella di neutroni; in tal caso, solo una minima frazione della massa della stella verrà espulsa nell'esplosione conseguente al collasso. Se invece il nucleo è formato da carbonio e ossigeno, l'incremento di temperatura e pressione dovuto all'aumento di massa innescherà la fusione del carbonio poco prima che la nana arrivi al limite di Chandrasekhar. Il drammatico risultato è una serie di reazioni incontrollate, che prende il nome di detonazione del carbonio; tali reazioni arrivano ad interessare una sostanziale frazione della stella in un tempo relativamente breve, provocandone la catastrofica esplosione in supernova di tipo Ia.A seguito dell'esplosione, ciò che rimarrà della stella donatrice (IK Peg A) arriverà ad avere una velocità spaziale di 100–200 km/s, che la porrebbe fra le stelle più veloci della Via Lattea; da qui in poi IK Peg A concluderà la propria evoluzione come le altre stelle di piccola massa, espellendo alla fine i propri strati esterni e trasformandosi essa stessa in nana bianca. L'esplosione della supernova creerà un resto di materia in espansione che arriverà alla fine a fondersi col mezzo interstellare circostante.
(EN) George Forbes, History of Astronomy (Free e-book from Project Gutenberg), Londra, Watts & Co., 1909.
 H. L. Shipman, L'Universo inquieto. Guida all'osservazione a occhio nudo e con il telescopio. Introduzione all'astronomia, Bologna, Zanichelli, 1984, ISBN 88-08-03170-5.
 H. Reeves, L'evoluzione cosmica, Milano, Rizzoli–BUR, 2000, ISBN 88-17-25907-1.
(EN) John Gribbin, Mary Gribbin, Stardust: Supernovae and Life—The Cosmic Connection, Yale University Press, 2001, ISBN 0-300-09097-8.
 AA.VV, L'Universo - Grande enciclopedia dell'astronomia, Novara, De Agostini, 2002.
 J. Gribbin, Enciclopedia di astronomia e cosmologia, Milano, Garzanti, 2005, ISBN 88-11-50517-8.
 W. Owen, et al, Atlante illustrato dell'Universo, Milano, Il Viaggiatore, 2006, ISBN 88-365-3679-4.
S. Chandrasekhar, An Introduction to the Study of Stellar Structure, New York, Dover, 1939, ISBN 0-486-60413-6.
 S. Chandrasekhar, Principles of Stellar Dynamics, New York, Dover, 2005 (1ª ed. 1942), ISBN 0-486-44273-X.
(EN) Martin Schwarzschild, Structure and Evolution of the Stars, Princeton University Press, 1958, ISBN 0-691-08044-5.
(EN) Robert G. Aitken, The Binary Stars, New York, Dover Publications Inc., 1964.
(EN) Victor G. Szebehely, Richard B. Curran, Stability of the Solar System and Its Minor Natural and Artificial Bodies, Springer, 1985, ISBN 90-277-2046-0.
(EN) C. J. Lada, N. D. Kylafits, The Origin of Stars and Planetary Systems, Kluwer Academic Publishers, 1999, ISBN 0-7923-5909-7.
(EN) Cliff Pickover, The Stars of Heaven, Oxford, Oxford University Press, 2001, ISBN 0-19-514874-6.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
 J. Lindstrom, Stelle, galassie e misteri cosmici, Trieste, Editoriale Scienza, 2006, ISBN 88-7307-326-3.
 C. Abbondi, Universo in evoluzione dalla nascita alla morte delle stelle, Sandit, 2007, ISBN 88-89150-32-7.
 Stuart L. Shapiro, Saul A. Teukolsky, Black holes, white dwarfs, and neutron stars: the physics of compact objects, New York, Wiley, 1983, ISBN 0-471-87317-9.
 S. D. Kawaler, I. Novikov; G. Srinivasan, Stellar remnants, Berlino, Springer, 1997, ISBN 3-540-61520-2.
D. Wonnacott, B. J. Kellett, D. J. Stickland, IK Peg - A nearby, short-period, Sirius-like system, in Monthly Notices of the Royal Astronomical Society, vol. 262, nº 2, 1993,  pp. 277–284. URL consultato il 15 maggio 2007.
 D. Wonnacott, B. J. Kellett, B. Smalley, C. Lloyd, Pulsational Activity on Ik-Pegasi, in Monthly Notices of the Royal Astronomical Society, vol. 267, nº 4, 1994,  pp. 1045–1052. URL consultato il 14 aprile 2007.
 M. Barstow, J. B. Holberg, D. Koester, Extreme Ultraviolet Spectrophotometry of HD16538 and HR:8210 Ik-Pegasi, in Monthly Notices of the Royal Astronomical Society, vol. 270, nº 3, 1994,  p. 516. URL consultato il 15 maggio 2007.
 B. Smalley, K. C. Smith, D. Wonnacott, C. S. Allen, The chemical composition of IK Pegasi, in Monthly Notices of the Royal Astronomical Society, vol. 278, nº 3, 1996,  pp. 688–696.
Tirion, Rappaport, Lovi, Uranometria 2000.0 - Volume I - The Northern Hemisphere to -6°, Richmond, Virginia, USA, Willmann-Bell, inc., 1987, ISBN 0-943396-14-X.
 Tirion, Sinnott, Sky Atlas 2000.0, 2ª ed., Cambridge, USA, Cambridge University Press, 1998, ISBN 0-933346-90-5.
 Tirion, The Cambridge Star Atlas 2000.0, 3ª ed., Cambridge, USA, Cambridge University Press, 2001, ISBN 0-521-80084-6.
(EN) Svetlana Yordanova Tzekova, IK Pegasi (HR 8210), ESO – European Organisation for Astronomical Research in the Southern Hemisphere, 2004. URL consultato il 30 settembre 2007.
(EN) Michael Richmond, Will a Nearby Supernova Endanger Life on Earth? (TXT), The Amateur Sky Survey, 8 aprile 2005. URL consultato il 7 giugno 2007 (archiviato dall'url originale il 6 marzo 2007).
(EN) Ben Davies, Supernova events, su ben.davies.net, 2006. URL consultato il 1º giugno 2007.
Soprannominato "The President", fu una delle più grandi promesse dei pesi massimi degli ultimi anni novanta. Massiccio pugile dotato di velocità e potenza, salì alla ribalta internazionale dopo aver sconfitto pugili del calibro di David Tua e Chris Byrd. Assieme a Tua, stabilì il primato per il maggior numero di colpi sferrati in un incontro dei pesi massimi con un totale di 1 730 pugni. Nel 1998 iniziò ad avere problemi con la legge, e nel luglio dell'anno seguente la sua carriera si interruppe bruscamente a 26 anni dopo che fu arrestato a Las Vegas per un presunto tentativo di stupro ed aggressione violenta ai danni di una escort. Condannato a 15 anni di carcere, fu rilasciato nel novembre 2015.
Da ragazzo, Ibeabuchi sognava di diventare un militare e di entrare a far parte delle forze armate nigeriane. Dopo aver guardato per caso il celebre match tra Buster Douglas ed Iron Mike Tyson, Ike iniziò a nutrire una passione sempre più forte nei confronti del pugilato.
All'età di 20 anni, Ibeabuchi emigrò con la madre nel Texas, Stati Uniti. Trovata un'abitazione a Dallas, egli si iscrisse più tardi ad una palestra, dove si contraddistinse subito come giovane promessa per le sue doti fisiche. Malgrado la giovane età, il suo sviluppo fisico fu precoce, ed il ragazzo non ebbe problemi a diventare peso massimo. Nel 1994 vinse i tornei locali e poi regionali dei Golden Gloves. Come dilettante ebbe inoltre l'occasione di affrontare e sconfiggere il connazionale, nonché futuro bronzo olimpico ad Atlanta 1996, Duncan Dokiwari.
Sotto la guida dell'ex campione del mondo dei pesi welter Curtis Cokes, Ike compì il suo debutto tra i professionisti il 13 ottobre 1995 come peso massimo, infliggendo un KO alla seconda ripresa sul messicano Ismael Garcia.
Ike aveva sconfitto tutti i suoi nemici senza particolare difficoltà, vincendo la maggior parte dei suoi match per KO. Il 6 marzo 1997 affrontò il veterano Marion Wilson. Quest'ultimo, alla soglia dei 41 anni, non si presentava come un pugile pericoloso ed aveva assaporato numerose sconfitte nel corso della sua carriera. Tuttavia non era mai stato fermato prima del limite, anche contro nemici tosti del calibro di Botha, Golota, Briggs, Mavrovic e Norris. Anche in questo caso, Wilson dimostrò tutto il suo valore ed Ike riuscì ad imporsi solo via decisione unanime dopo 10 round.
Nonostante il record non particolarmente nutrito, i 16 successi del nigeriano, accumulati nel giro di soli 2 anni, lo portarono ben presto ad incrociarsi con il quotato neozelandese David Tua (27–0; 23 KO). Tua era un pugile temuto, massiccio e brevilineo e vantava una rapida vittoria per KO ai danni del futuro campione John Ruiz. La rapidità e l'esito delle vittorie di Tua, unite alle sue caratteristiche fisiche, portarono in molti analisti a soprannominarlo "il nuovo Mike Tyson". Il match si svolse il 7 giugno 1997 con in palio il titolo WBC International dei pesi massimi.
Entrambi i pugili si scambiarono poderosi colpi per tutta la durata del match. Fu proprio questa sfida a consacrare la carriera di Ike, che replicò colpo per colpo alle combinazioni dell'avversario con un'impressionante quantità di pugni, dimostrando al contempo di possedere ottime doti da incassatore. Dopo una lunga e serrata battaglia, il nigeriano si impose ai punti con un verdetto unanime: 117-111, 116-113 e 115-114. Quella sera Ibeabuchi e Tua stabilirono il record per il maggior numero di pugni sferrati in un incontro dei pesi massimi, con un totale di 1 730 colpi. Ike da solo ne lanciò ben 975, altra cifra record nella divisione, con una media di 81 per round.
Dopo la battaglia con Tua, molti appassionati ed analisti di boxe iniziarono a vedere in Ibeabuchi un possibile futuro campione dei pesi massimi. In quel periodo le cinture mondiali erano frazionate tra Lewis, Holyfield e Klyčko. Tuttavia, la divisione stava iniziando un periodo di declino a livello competitivo e tutti i nomi noti al pubblico non godevano più di un'età particolarmente giovane.
Malgrado la sua carriera fosse in piena ascesa, la sua affermazione nel ring segnò al contempo l'inizio di un declino a livello personale. Alcuni mesi dopo l'incontro con Tua, Ibeabuchi fu protagonista di una discussa vicenda. Rapì infatti il figlio quindicenne della sua ex fidanzata e dopo averlo portato a bordo di una macchina, schiantò il veicolo su un pilastro in calcestruzzo nei pressi della città di Austin. L'incidente rese il ragazzo permanentemente invalido. La corte concluse che Ike era intenzionato a suicidarsi e condannò il pugile a 4 mesi di reclusione, oltre ad infliggergli una multa di 500 000 mila dollari per i danni fisici procurati alla vittima.
Durante questo periodo, diversi conoscenti e collaboratori di Ike iniziarono a dubitare della sua salute mentale. Egli iniziò a lamentarsi di frequenti e fastidiose emicranie. Una risonanza magnetica non rilevò alcun problema, ma Ike cominciò a manifestare problemi di schizofrenia accompagnati da comportamenti irrazionali.
Ibeabuchi rientrò sul ring dopo 13 mesi di inattività, sconfiggendo agevolmente lo statunitense Tim Ray nel luglio 1998 via KO alla prima ripresa. Due mesi dopo fermò il giamaicano Everton Davis in nove riprese.
Il nigeriano non combatté più nel 1998 e tornò in azione solo il 20 marzo 1999. Il suo prossimo incontro lo vide impegnato con la promessa Chris Byrd (26–0; 14 KO), argento olimpionico a Barcellona 1992 e futuro campione dei massimi, dotato di uno stile di combattimento veloce e sfuggente. Ike si presentò con un peso di oltre 110 chili e mezzo, il più alto sin dal suo debutto professionale nel 1995. Dopo quattro riprese il match risultava in perfetta parità, con i tre giudici che davano 38–38, 39-37 per Ibeabuchi e 39–37 per Byrd. L'epilogo arrivò al quinto round quando Ibeabuchi intrappolò il nemico alle corde e sfoderò un devastante montante sinistro seguito da un gancio destro alla mascella, che fece crollare al tappeto lo statunitense a faccia in giù. Byrd si rialzò ma subì un nuovo attacco da parte di un galvanizzato Ibeabuchi, sino a quando l'arbitro di gara fermò la contesa per evitargli una punizione eccessiva ad un secondo dalla fine della ripresa.Dopo la vittoria su Byrd, il nigeriano rifiutò una proposta di 700 000 mila dollari per combattere Jeremy Williams ed un'altra pari invece ad 1 milione per affrontare l'imbattuto Michael Grant.
Il 22 luglio 1999 Ibeabuchi stava pernottando presso il lussuoso Mirage Hotel di Las Vegas quando chiamò un servizio di accompagnamento e si fece raggiungere da una escort. La ragazza, ventunenne, affermò di essere stata aggredita dopo aver chiesto il pagamento al pugile nigeriano. Dopo la presunta aggressione, Ibeabuchi si barricò nel bagno della sua stanza e la polizia locale fu costretta ad utilizzare dello spray al peperoncino sino alla sua resa.
Non considerato in grado di difendersi, Ibeabuchi fu spedito in un ospedale psichiatrico, dove fu diagnosticato come affetto da disturbo bipolare e sottoposto forzatamente a delle terapie. Spese i successivi due anni e mezzo in cure. Il nigeriano non ammise mai alcuna responsabilità e nel novembre 2001 fu sottoposto a processo e condannato per tentata violenza sessuale. Tale condanna fu ulteriormente incrementata da due violazioni della libertà condizionata.
Durante la sua incarcerazione, Ibeabuchi conseguì due lauree dalla Western Nevada Community College.
Dopo 15 anni di detenzione, Ibeabuchi viene ufficialmente scarcerato da una prigione del Nevada il 28 febbraio 2014. Malgrado ciò, il suo status di immigrato nigeriano costringe la United States Immigration and Customs Enforcement (o ICE) a prenderlo in custodia presso una penitenziario della città di Eloy, nell'Arizona. La suddetta agenzia federale lo libera nel novembre 2015.Dopo la sua scarcerazione, Ibeabuchi inizia immediatamente ad allenarsi. Dopo aver visto il pugile filippino Manny Pacquiao in allenamento, egli si lega al suo storico manager Michael Koncz. Assieme a quest'ultimo, annuncia l'intenzione di ritornare a combattere ad oltre 16 anni di distanza dal ring. In merito ad un suo ritorno, programmato per l'aprile 2016 come parte dell'evento Pacquiao-Bradley III organizzato dalla Top Rank Boxing, Ibeaguchi afferma:
Per il suo ritorno, il nome del nigeriano viene accostato a quello del talentuoso ventiseienne Andy Ruiz Jr., autore di una scalata dei ranking mondiali pugilistici. La Commissione Atletica del Nevada (Nevada State Athletic Commission) nega tuttavia ad Ibeabuchi la licenza per poter tornare a combattere nell'evento e i suoi propositi di ritorno vengono così interrotti.
Alto 188 cm e pesante 112 kg, Ike Ibeabuchi era un massiccio pugile che sapeva unire velocità e potenza al suo stile di combattimento.
