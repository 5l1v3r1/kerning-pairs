
L'Have a Nice Day Tour è stato un tour musicale della rock band statunitense dei Bon Jovi, intrapreso durante il 2005 e il 2006 promuovere il nono album in studio del gruppo Have a Nice Day.
Il tour ha raccolto un grande successo, con un totale di più di 2 milioni di fan che hanno assistito ai concerti, e si è classificato come terzo tour più proficuo del 2006, dietro ai Rolling Stones con il A Bigger Bang World Tour e il Confessions Tour di Madonna.
Nella prima leg americana e nelle date in Regno Unito l'apertura dello show è stata affidata ad un cantante o gruppo locale. Nel resto della leg europea e per i concerti estivi in Nord America, sono stati scelti i canadesi Nickelback come band di supporto, in seguito al successo del loro album All the Right Reasons.
Al concerto di Düsseldorf, Germania, è stata eseguita per la prima volta in oltre 10 anni la canzone più lunga della band, Dry County.
Le ultime tre date della leg europea erano originariamente previste al nuovo Wembley a Londra, ma a causa di ritardi nei lavori furono spostate al National Bowl di Milton Keynes e al KC Stadium di Hull.
Il concerto finale al Giants Stadium fu l'unico concerto in cui venne suonata I Am, realizzando così la promessa di eseguire live nel corso del tour tutte le canzoni del nuovo album.

HD 126128 è una stella bianco-gialla nella sequenza principale di magnitudine 6,86 situata nella costellazione di Boote.
Si tratta di una stella situata nell'emisfero celeste boreale, ma molto in prossimità dell'equatore celeste; ciò comporta che possa essere osservata da tutte le regioni abitate della Terra senza alcuna difficoltà e che sia invisibile soltanto nelle aree più interne del continente antartico. Nell'emisfero nord invece appare circumpolare solo molto oltre il circolo polare artico. Essendo di magnitudine pari a 6,9, non è osservabile ad occhio nudo; per poterla scorgere è sufficiente comunque anche un binocolo di piccole dimensioni, a patto di avere a disposizione un cielo buio.
Il periodo migliore per la sua osservazione nel cielo serale ricade nei mesi compresi fra fine marzo e agosto; da entrambi gli emisferi il periodo di visibilità rimane indicativamente lo stesso, grazie alla posizione della stella non lontana dall'equatore celeste.
La stella è una bianco-gialla nella sequenza principale; possiede una magnitudine assoluta di  e la sua velocità radiale positiva indica che la stella si sta allontanando dal sistema solare.

HD 209458 b (soprannominato Osiride od Osiris) è un pianeta extrasolare che orbita intorno alla stella HD 209458, una nana gialla simile al Sole di magnitudine 8 visibile nella costellazione di Pegaso, che dista circa 150 anni luce dal sistema solare.Il pianeta orbita ad una distanza di appena 7 milioni di chilometri dalla stella, circa 0,047 unità astronomiche (UA); il suo raggio è dunque un ottavo del raggio dell'orbita di Mercurio attorno al Sole. Una tale vicinanza alla stella madre fa sì che un anno su questo pianeta equivalga a circa 3,5 giorni terrestri, e che sulla sua superficie vi sia una temperatura molto elevata, pari a circa 1000 K. La massa del pianeta è 220 volte quella della Terra (circa 0,65 volte la massa di Giove), il che indica che si tratta quasi sicuramente di un gigante gassoso.
HD 209458 b costituisce una "pietra miliare" nella ricerca di mondi extraterrestri: è infatti il primo pianeta extrasolare scoperto durante il suo transito sul disco della stella madre ed il primo la cui atmosfera sia stata confermata e studiata direttamente mediante tecniche spettroscopiche. Le indagini hanno rivelato che essa è costituita principalmente da idrogeno, con discrete quantità di ossigeno e carbonio. L'eccessiva vicinanza alla stella, tuttavia, la espone alla forza del vento stellare, che la trascina via generando, in direzione opposta, una lunga coda di gas; pertanto, si stima che in un lontano futuro HD 209458 b possa diventare un pianeta ctonio. L'enorme irraggiamento è inoltre responsabile di intensi venti carichi di monossido di carbonio (CO), che raggiungono velocità comprese tra 5.000 e 10.000 km/h. Sulla base di nuovi modelli teorici, sviluppati nell'aprile 2007 a seguito delle scoperte effettuate mediante l'indagine spettroscopica, è stata avanzata l'ipotesi che nell'atmosfera del pianeta possano essere presenti tracce di vapore acqueo, ipotesi poi confermata dai dati osservativi nella seconda metà del 2009.
Il pianeta è stato scoperto grazie a studi spettroscopici il 5 novembre 1999. In precedenza, gli astronomi avevano reso noti i dati delle misure fotometriche di parecchie stelle (tra cui HD 209458) intorno alle quali si riteneva che potessero orbitare dei pianeti, nella speranza di riuscire ad osservare un calo della luminosità, segno di un transito del pianeta sulla superficie della stella e dunque prova dell'esistenza stessa del pianeta. L'iniziale insuccesso di questi tentativi dipende dal fatto che l'orbita del pianeta ha un'inclinazione tale da non favorire i transiti.
Poco dopo la scoperta, due squadre separate, una condotta da David Charbonneau e Timothy Brown, l'altra capitanata da Gregory W. Henry, furono finalmente in grado di rilevare un transito del pianeta attraverso la superficie della stella; si trattava del primo transito di un pianeta extrasolare mai osservato. Il 9 e il 16 settembre 1999 la squadra di Charbonneau misurò un calo dell'1,7% nella luminosità di HD 209458; l'8 novembre la squadra di Henry rilevò il medesimo calo di luminosità e determinò accuratamente la durata del transito: ogni transito dura circa tre ore, ed il pianeta copre circa l'1,5% della superficie della stella.
Le numerose misurazioni della velocità radiale svolte dal satellite Hipparcos hanno permesso agli astronomi di calcolare con estrema precisione il periodo orbitale del pianeta, 3,524736 giorni terrestri.
Il 22 marzo 2005 la NASA ha reso note le rilevazioni condotte dal telescopio spaziale Spitzer dell'emissione infrarossa del pianeta: era la prima rilevazione della luce proveniente da un pianeta extrasolare. Questo risultato è stato ottenuto misurando la radiazione totale della stella madre e notando la differenza di luminosità tra il momento in cui non vi è transito e il momento in cui il pianeta transita sul disco stellare. Nuove misurazioni ottenute dall'osservazione hanno stabilito la temperatura del pianeta intorno ai 1000 kelvin (K); tali rilevazioni hanno inoltre confermato la circolarità della sua orbita.
Il 21 febbraio 2007 la NASA ha rilasciato la notizia, pubblicata anche sulla rinomata rivista Nature, dell'osservazione diretta dello spettro del pianeta, assieme a quello di HD 189733 Ab; questa notizia indusse molti scienziati a ritenere questa tecnica un possibile metodo per individuare la presenza di forme di vita extraterrestri non senzienti sulla base delle modificazioni di carattere chimico che esse indurrebbero sull'atmosfera del pianeta.
Un gruppo di ricercatori capitanati da Jeremy Richardson del Goddard Space Flight Center della NASA misurò l'emissione atmosferica nella banda compresa tra 7,5 e 13,2 μm; gli esiti delle misurazioni non hanno per certi aspetti confermato le aspettative teoriche. Si prevedeva originariamente che lo spettro mostrasse un picco alla lunghezza d'onda di 10 µm, il che avrebbe indicato la presenza di vapore acqueo nell'atmosfera; tuttavia questo picco non è stato rintracciato, probabilmente a causa delle scarse quantità di vapore acqueo individuate poi due mesi dopo. Inoltre è stato notato un picco non previsto a 9,65 µm, che i ricercatori hanno attribuito alle nubi di polveri e silicati, fenomeno precedentemente non osservato. Un ulteriore picco imprevisto è stato rintracciato a 7,78 µm, ma gli studiosi non sono riusciti ad individuarne la causa. Una squadra indipendente, capitanata da Mark Swain del Jet Propulsion Laboratory, ha pubblicato i suoi dati in contemporanea con quelli di Richardson e colleghi, giungendo alle medesime conclusioni dell'altro gruppo.
Le analisi spettroscopiche hanno mostrato che il pianeta ha una massa 0,69 volte quella di Giove. La frequenza dei transiti ha permesso agli astronomi di misurare anche il raggio del pianeta, cosa mai accaduta in precedenza per qualunque altro pianeta extrasolare scoperto.
L'alta vicinanza alla stella madre fa sì che il pianeta abbia un'altissima insolazione, all'origine dell'elevata temperatura atmosferica quantificata in circa 750 °C (1022 K); queste caratteristiche rendono HD 209458 b un tipico pianeta gioviano caldo (hot Jupiter). Alla luce delle leggi dei gas, si ipotizza che i pianeti gioviani caldi particolarmente vicini alla loro stella abbiano, a causa dell'intenso riscaldamento dell'atmosfera esterna, delle dimensioni superiori a quelle che avrebbero se si trovassero ad una distanza maggiore dalla stella: si è visto infatti che HD 209458 b, nonostante abbia una massa inferiore a quella di Giove, possiede un raggio più ampio, che grazie ai transiti è stato possibile misurare in 1,35 raggi gioviani (RJ). Inoltre il riscaldamento imputabile alle forze di marea, con il contributo dell'eccentricità dell'orbita, avrebbe giocato un ruolo importante nel plasmare il pianeta nel corso dei miliardi di anni trascorsi.Si ritiene che, a causa sempre delle forze mareali, il pianeta presenti una rotazione sincrona, ovvero la durata di un giorno su HD 209458b sarebbe identica al periodo orbitale; il pianeta dunque rivolgerebbe alla stella sempre la medesima porzione di superficie, come la Luna alla Terra. Questo fenomeno sarebbe all'origine di un'enorme differenza di riscaldamento sulla superficie del pianeta, causa dei violentissimi venti individuati dalla Terra. Mediante lo studio dell'effetto Rossiter-McLaughlin, dovuto al transito del pianeta davanti alla sua stella, si è potuto misurare un angolo tra il momento angolare orbitale (normale all'orbita planetaria) e l'asse di rotazione della stella pari -4,4 ± 1,4°; questo angolo non è però l'angolo totale di disallineamento tra i due assi, ma solo la sua proiezione sul piano ortogonale alla congiungente tra l'osservatore ed il sistema. Si può dunque stimare che l'angolo di disallineamento del sistema sia maggiore o uguale a −4,4 ± 1,4°.
Il 27 novembre 2001 il telescopio spaziale Hubble (HST) ha rilevato nell'esosfera del pianeta tracce di sodio; si tratta della prima determinazione della composizione chimica dell'atmosfera di un esopianeta. Le analisi hanno mostrato che la parte centrale della linea del sodio è correlata con pressioni che vanno da 50 millibar a un microbar, e che la quantità complessiva dell'elemento risulta essere circa un terzo della sua quantità su HD 189733 Ab.
Nel 2003-2004 gli astronomi, servendosi dello spettrografo dell'HST, hanno scoperto intorno al pianeta un vasto inviluppo ellissoidale, costituito da carbonio, idrogeno ed ossigeno, che raggiunge temperature dell'ordine dei 10.000 K. Questa temperatura, stando alla distribuzione maxwelliana della velocità delle particelle, fa sì che gli atomi, in virtù della loro agitazione termica, si muovano a velocità superiori alla velocità di fuga dal pianeta, dando luogo ad una coda di gas, in particolare idrogeno, che si diparte dal pianeta in direzione opposta alla stella, raggiungendo una lunghezza di circa 200.000 km, quasi equivalente al suo diametro. Si stima che il pianeta perda 1-5×108 kg di idrogeno al secondo. L'analisi della luce stellare che attraversa l'inviluppo mostra che i più pesanti atomi di carbonio ed ossigeno sono espulsi dalla grande resistenza idrodinamica causata dall'evaporazione dell'atmosfera di idrogeno.
Si pensa che questo tipo di perdita atmosferica sia comune a tutti i pianeti che orbitano molto vicino (circa 0,1 UA) a stelle simili al Sole. È probabile che l'atmosfera di HD 209458 b non evaporerà per intero; si ritiene che il pianeta possa aver perso appena il 7% della sua massa totale durante la sua vita, stimata di 5 miliardi di anni. Inoltre, è possibile che il campo magnetico del pianeta possa esercitare un'azione protettiva nei confronti di un'eccessiva perdita di massa, dal momento che mentre l'esosfera viene ionizzata dalla stella, le linee di campo tratterrebbero gli ioni prevenendone la perdita.
I rilievi altimetrici dell'atmosfera planetaria hanno mostrato che il livello zero, ovvero il punto in cui la pressione raggiunge il valore di 1 bar, è situato ad 1,29 RJ dal centro del pianeta, mentre l'atmosfera si presenta chiara (probabilmente a causa delle alte abbondanze di idrogeno) nel punto in cui la pressione raggiunge i 33 ± 5 millibar e risulta già misurabile lo scattering Rayleigh; qui la temperatura raggiunge i 2200 ± 260 K.Le osservazioni condotte dal telescopio spaziale MOST hanno inizialmente limitato l'albedo del pianeta ad un valore inferiore al 30% (con un'albedo geometrica di 3,8 ± 4,5%), il che lo avrebbe reso un oggetto straordinariamente scuro; per raffronto, Giove possiede un'albedo molto più elevata, pari al 52%. Questo valore ha portato a ritenere che lo strato più alto di nubi di HD 209458 b sia costituito da materiale meno riflettente rispetto all'ammoniaca delle nubi gioviane. I modelli sviluppati hanno mostrato che tra la sommità dell'atmosfera ed il gas caldo ad alta pressione che circonda il mantello esiste una stratosfera di gas a temperatura intermedia; questo implicherebbe l'esistenza di un guscio esterno di nubi calde ed opache, con una discreta abbondanza di ossidi di vanadio e titanio (come accade nelle stelle di classe M V), anche se non si esclude l'esistenza di altri composti più complessi, come le toline. Sulla parte superiore della stratosfera si trova lo strato di idrogeno caldo responsabile dello scattering di Rayleigh, mentre al di sopra di esso si trova la porzione assorbente dello strato nuvoloso, soggetta ad una pressione di 25 millibar.Le quantità di CO misurate nell'atmosfera di HD 209458 b sono paragonabili con quelle contenute su Giove e Saturno, segno che questi pianeti condividono le medesime modalità di formazione pur essendo successivamente andati incontro a destini differenti.
Il 10 aprile 2007 Travis Barman, del Lowell Observatory, ha annunciato la probabile esistenza di tracce di vapore acqueo nell'atmosfera del pianeta extrasolare. Utilizzando una combinazione di misurazioni precedentemente ottenute dal telescopio Hubble e dei nuovi modelli teorici sviluppati nel febbraio dello stesso anno, Barman ha rintracciato degli indizi della presenza delle linee di assorbimento dell'acqua nell'atmosfera del pianeta.Secondo l'esito di diversi studi, le linee di assorbimento dell'acqua nell'atmosfera di questo genere di esopianeti appaiono molto marcate nell'infrarosso piuttosto che nel visibile. Barman, studiando i dati ricavati dal telescopio Hubble, li applicò al modello teorico sviluppato e identificò l'assorbimento dell'acqua nell'atmosfera planetaria.Il 24 aprile l'astronomo David Charbonneau, che era stato a capo del gruppo che aveva condotto le misurazioni col telescopio Hubble, ha però messo in guardia sul fatto che degli artefatti del telescopio possano aver introdotto delle variazioni che hanno fatto sì che il modello teorico contemplasse la presenza di vapor acqueo nel pianeta. L'astronomo sperava che ogni dubbio sarebbe stato fugato nei mesi successivi.Il 20 ottobre 2009 la presenza di vapore acqueo, diossido di carbonio e metano nell'atmosfera del pianeta è stata confermata dai ricercatori del Jet Propulsion Laboratory della NASA.
Le osservazioni della regione atmosferica prospiciente al terminatore, effettuate in occasione di alcuni transiti da un gruppo di ricerca tramite il Very Large Telescope (VLT) dell'ESO e lo spettrografo CRIRES, ha permesso di individuare la presenza nel pianeta di intensi venti carichi di monossido di carbonio (CO): si è visto infatti che le linee di assorbimento del CO subiscono uno spostamento verso il blu che si discosta dai valori di spostamento delle linee spettrali attribuibili alla velocità spaziale del sistema. Questo spostamento verso il blu è stato interpretato come indice della presenza di un flusso di gas dal lato diurno al lato notturno dell'atmosfera planetaria a pressioni comprese tra 0,01 e 0,1 millibar; tali venti sono il risultato del vasto gradiente termico generato dall'imponente radiazione stellare incidente sulla superficie illuminata del pianeta, che fa raggiungere ai venti velocità comprese tra 5.000 e 10.000 km/h. Le simulazioni tridimensionali della circolazione atmosferica hanno mostrato che a basse pressioni (<10 mbar) gli spostamenti d'aria dalla zona illuminata alla zona in ombra avvengono sia attraverso i poli sia lungo l'equatore.
D. Charbonneau, ASP Conference Series, Vol 294, HD 209458 and the Power of the Dark Side, Scientific Frontiers in Research on Extrasolar Planets, San Francisco: ASP, Drake Deming and Sara Seager, 2003,  p. 449-456, ISBN 1-58381-141-9.
 J. J. Fortney, D. Sudarsky, I. Hubeny, C. S. Cooper, W. B. Hubbard, A. Burrows J. I. Lunine, On the Indirect Detection of Sodium in the Atmosphere of the Planetary Companion to HD 209458, in Astrophysical Journal, vol. 589, 2003,  pp. 615-622.
 M. Holmström1, A. Ekenbäck, F. Selsis, T. Penz, H. Lammer, P. Wurz, Energetic neutral atoms as the explanation for the high-velocity hydrogen around HD 209458b, in Nature, vol. 451, 2008,  pp. 970–972, DOI:10.1038/nature06600.
 Drake Deming, Sara Seager, L. Jeremy Richardson, Joseph Harrington, Infrared radiation from an extrasolar planet, in Nature, vol. 434, 2005,  pp. 740–743, DOI:10.1038/nature03507.
(EN) New Scientist: Glow of alien planets glimpsed at last, su newscientist.com.
(EN) Extrasolar Visions - "Osiris" HD 209458, su extrasolar.net (archiviato dall'url originale il 4 luglio 2010).
Heather Elizabeth Parisi (Los Angeles, 27 gennaio 1960) è una ballerina, cantante, attrice e showgirl statunitense naturalizzata italiana, uno dei volti simbolo della televisione italiana dalla fine degli anni '70 fino alla prima metà degli anni '90.
Heather Elizabeth Parisi nasce il 27 gennaio 1960 al Presbyterian Hospital di Hollywood, figlia di Anita Parisi (il cui padre Frank Parisi era originario di Terravecchia - CS) e Norman Werby. I genitori si separano quando la bambina ha poco più di un anno ed Heather non vedrà più il padre fino al compimento del ventottesimo anno di età. I due riallacceranno i rapporti solo quando lei, divenuta celebre, lo inviterà in Italia per un ricongiungimento. Nonostante gli ostacoli, l'infanzia di Heather trascorre serena a Sacramento, in California, in compagnia di Tiffany, la sorellastra minore, nata dalla seconda unione della madre.
A 13 anni si trasferisce a San Francisco, mentre a 15 è a New York per studiare con l'American Ballet. Nel 1978 a 18 anni, dopo aver vinto due borse di studio alla San Francisco Ballet e American Ballet di Michail Baryšnikov, mentre si trovava in vacanza in Italia, prima in Sardegna e poi a Roma, la Parisi fu notata dal coreografo Franco Miseria che la presentò a Pippo Baudo. Il provino pare non fu molto convenzionale, per ricordo dello stesso Baudo: la Parisi improvvisò ballando sulla scrivania di un dirigente della Rai (Giovanni Salvi).
La sua prima apparizione televisiva avvenne nel 1979 nella trasmissione Apriti Sabato, condotta da Marco Zavattini, in cui ballò sulle note di un brano dei The Alan Parsons Project. Viene considerato però il suo debutto vero e proprio l'aver partecipato al varietà Luna Park condotto da Baudo con Tina Turner sempre nel 1979 in cui balla la sigla d'apertura Anche noi, brano disco-music cantato dai New Trolls, ed esegue in ogni puntata un balletto. Dopo Luna Park la Parisi iniziò ad apparire sulle copertine delle principali riviste e come ospite in diverse trasmissioni televisive tra cui Domenica in presentata da Corrado. Durante questa apparizione, canta e balla in anteprima sulle note di Blackout, che diverrà poi il B-side del suo primo singolo, Disco bambina.
La consacrazione a star televisiva avvenne nell'autunno 1979 con la prima edizione di Fantastico condotta da Loretta Goggi e Beppe Grillo con la regia di Enzo Trapani: il programma aveva una media di 26 milioni di telespettatori (fu una delle edizioni più viste in assoluto di tutte quelle dello storico varietà del sabato sera) per la quale Heather eseguiva in ogni puntata un balletto e interpretava la sigla d'apertura Disco bambina: la canzone si piazzò alla 1ª posizione della classifica dei 45 giri più venduti dove restò varie settimane, vendendo quasi un milione di copie, aggiudicandosi così, la posizione n.11 dei singoli più venduti del 1979-1980.
Forte del successo ottenuto a Fantastico, la Parisi, nell'estate del 1980, gira la penisola con la sua prima tournée Io... Io... Io... e Voi, raccogliendo il tutto esaurito in discoteche e piazze. Ma sarà la TV il suo palcoscenico principale che la vedrà protagonista per tutti gli anni ottanta: nei primi mesi del 1981 partecipa al varietà Stasera niente di nuovo con Sandra Mondaini e Raimondo Vianello. Heather canta la sigla d'apertura del programma intitolata Ti rockerò (altro successo in hit-parade), esegue un balletto a puntata e vari sketch con Sandra e Raimondo, e balla, insieme alla Mondaini, l'avan-sigla finale Occhi rosa per te. In questo periodo Playboy le dedica copertina e servizio fotografico, mentre il settimanale Topolino le affida per qualche tempo una rubrica di corrispondenza con i piccoli lettori.
L'autunno successivo fu il momento della consacrazione definitiva in termini di popolarità e successo. È infatti una dei protagonisti della seconda edizione di Fantastico accanto a Claudio Cecchetto, Walter Chiari, Oriella Dorella, Romina Power, Memo Remigi e Gigi Sabani. La sigla d'apertura del programma, Cicale, diviene un altro evergreen della showgirl americana, il 45 giri si piazza al numero 1 della classifica dei singoli più venduti (e risulterà essere il 13° singolo più venduto del 1981-1982) e si aggiudicò il disco d'oro per le vendite.
Il consenso personale in termini di gradimento da parte del pubblico è molto alto, Heather Parisi è all'apice della fama e un sondaggio la proclama il personaggio più popolare della televisione italiana di quel periodo. Nel 1983 fu la volta di Al Paradise condotto da Milva e Oreste Lionello premiato come miglior trasmissione televisiva europea dell'anno al festival di Montreux in Svizzera. Memorabile, in una puntata di questo show, il duetto del can can eseguito da Heather assieme a Carla Fracci; anche per questo programma Heather cantò la sigla d'apertura intitolata Radiostelle che però non ottenne lo stesso successo delle sue canzoni precedenti.
Negli autunni del 1983 e 1984 è ancora la vedette della quarta e quinta edizione di Fantastico rispettivamente assieme a Gigi Proietti e Teresa De Sio nella quarta e a Pippo Baudo ed Eleonora Brigliadori nella quinta cantando in entrambi i casi le sigle d'apertura: Ceralacca e Crilù (quest'ultima diventa un altro grande successo discografico ed è anche la preferita dalla stessa showgirl tra le varie da lei interpretate). Nel 1986 Heather Parisi debuttò al cinema nel film Grandi magazzini diretto da Castellano e Pipolo, prodotto da Vittorio Cecchi Gori con, tra gli altri, Nino Manfredi, Renato Pozzetto, Michele Placido, Ornella Muti, Massimo Boldi, Paolo Villaggio, Christian De Sica e Lino Banfi. Sempre in quegli anni il festival della danza di Nervi le dedica un'intera serata trasmessa da Rai 1 e diretta da Vittoria Ottolenghi con il titolo Va di scena la TV.
Nell'autunno 1985 non partecipa più a Fantastico, dove è sostituita da Lorella Cuccarini (che in passato aveva fatto parte della compagnia di ballo che accompagnava Heather nelle sue tournée), con la quale si vocifera un'accesa rivalità, sempre smentita da entrambe le interessate, che l'hanno sempre definita un'invenzione delle riviste di gossip; Heather è comunque protagonista nella primavera successiva dello show del venerdì sera Serata d'onore, condotto da Pippo Baudo dove interpreta la sigla iniziale Teleblù e dove esegue vari balletti in duetto con Andrè De La Roche.
Nei primi mesi del 1987 la Parisi è la guest star nel programma Pronto Topolino? (versione serale di Pronto, chi gioca? condotto da Enrica Bonaccorti su Rai 1) dove esegue balletti fiabeschi e molto interpretativi. Nell'autunno 1987 Heather tornò trionfalmente a Fantastico, condotto in quell'anno da Adriano Celentano; le due sigle su cui Heather ballava, L'ultimo gigante ed È ancora sabato, vennero interpretate dallo stesso Molleggiato: l'edizione si impose come una tra le più indimenticabili del programma, grazie agli stravolgimenti apportati da Celentano e dalla partecipazione di personaggi come Marisa Laurito, Massimo Boldi e Maurizio Micheli.
La trasmissione ebbe un successo tale che il martedì sera la Rai mandò in onda un'appendice intitolata Fantasticotto, in cui Heather cantò sia la sigla d'apertura Dolceamaro, che quella di chiusura, All'ultimo respiro. Viene incisa una versione in spagnolo di quest'ultima, Sin darme ni un respiro, che scala rapidamente le classifiche del mercato iberico. Nella prima parte del 1989 la Parisi fu al fianco di Lino Banfi in Stasera Lino: fu l'ultimo programma in cui Heather venne diretta nelle coreografie da Franco Miseria e dimostrò di essere un'attrice brillante grazie alle gag in coppia con l'attore pugliese. Per la trasmissione incise anche la sigla Faccia a faccia, e pubblicò un album di successi dal titolo omonimo.
A maggio dello stesso anno condusse in coppia con Mike Bongiorno, la serata di gala della consegna dei Telegatti, su Canale 5: era la prima volta che la conduzione veniva affidata ad un personaggio esterno alla Fininvest. Si susseguirono altre presentazioni, in coppia: con Lello Bersani per Le Grolle d'oro, con Fabrizio Frizzi e Giancarlo Magalli per Saint Vincent Estate '89. Firmato il contratto con Canale 5, il venerdì in prima serata Heather condusse, insieme a Johnny Dorelli, Finalmente venerdì; per il varietà incise la sigla Livido, in cui si mostrò in un'inedita immagine sexy rischiando tagli e censure. Seguì poi la trasmissione Un autunno tutto d'oro condotta assieme a Gerry Scotti sempre su Canale 5.
Nella primavera del 1990, da Venezia Heather condusse su Italia 1 la gara musicale Azzurro '90, in coppia con Francesco Salvi. In autunno fu la volta di Buon Compleanno Canale 5, trasmissione che celebrava il decennale della nascita dell'emittente. Ogni puntata vedeva Heather affiancata a uno dei volti storici della TV: Corrado, Mike Bongiorno, Raimondo Vianello, Maurizio Costanzo, Gerry Scotti e Marco Columbro. Nel 1991 Heather pubblicò un nuovo album, intitolato HP, le cui tracce sono principalmente dance, e tutte in lingua inglese: memorabile Broken English, cover della canzone di Marianne Faithfull.
Dopo essere tornata in Rai, Heather condusse al fianco di Giancarlo Magalli il programma pomeridiano del sabato e della domenica di Rai 2 Ciao Weekend, per cui incise la sigla d'apertura, Pinocchio, scritta da Pino Daniele, e quella di chiusura, Finché musica ci legherà. Con un look curato da Valentino, Heather si esibì su canzoni degli anni trenta e quaranta in coppia con Renato Carosone. In concomitanza con la trasmissione uscì l'album Io, Pinocchio contenente canzoni scritte da Pino Daniele e Mino Vergnaghi, già corista di Zucchero e vincitore del Festival di Sanremo 1979.
Il 1992 la vide impegnata a condurre su Telecinco, il canale spagnolo della Fininvest, il game-show Vip 92 (versione spagnola de Il gioco dei 9); la sigla del programma era una versione spagnola di Crilù, accompagnata da un video che mostrava una Parisi sensuale, come già in Livido, in cui riprese il sodalizio con Franco Miseria.
L'anno seguente tornò in Italia per condurre insieme a Giorgio Mastrota il varietà Bellezze al bagno, programma estivo di Rete 4 diretto da Gino Landi. Per la trasmissione, Heather incise la sigla Magicalibù, composta da Zucchero. Il 16 ottobre di quell'anno Heather Parisi sposò l'imprenditore bolognese Giorgio Manenti, a cui il 20 luglio 1994 diede la prima figlia, Rebecca Jewel, i cui padrini di battesimo furono Pippo Baudo e Katia Ricciarelli.
Sempre al fianco di Baudo, la Parisi tornò in TV come soubrette di Una sera al Luna Park, varietà celebrativo dell'omonimo quiz preserale in onda su Raiuno nel 1995 che vide alternarsi, tra i vari presentatori, Mara Venier, Fabrizio Frizzi, Milly Carlucci e Rosanna Lambertucci; la sigla, da lei cantata, era Due.
Nel 1995, dopo la conduzione di due serate speciali (La festa della mamma e La festa dei nonni presentati assieme a Gianfranco D'Angelo), nel dicembre fu chiamata a condurre Arriba!!! Arriba!!!, un varietà per bambini trasmesso in prima serata su Rai 2, per la quale incise l'omonima sigla. La trasmissione ebbe molto successo ma dopo nove puntate (ne erano previste venti) venne interrotta a causa della morte improvvisa del regista del varietà. Arriba!!! Arriba!!! si rivelerà l'ultimo impegno televisivo di rilievo per la Parisi, che da qui in avanti non riuscirà più a ottenere ruoli di primo piano, apparendo solo come ospite o guest star di vari programmi TV. È inoltre presente nella versione portoghese di Luna Park trasmessa da SIC.
Per i successivi due anni, la showgirl si diede al teatro, prima nel musical a scopo benefico Donne di piacere con Corinne Cléry, Anna Kanakis, Carmen Russo e Franco Oppini, poi nello spettacolo Letto a tre piazze, record d'incassi della stagione, in coppia con Zuzzurro e Gaspare.
Nel 1998 venne scelta dal regista Michael Hoffman per interpretare un piccolo ruolo nel film Sogno di una notte di mezza estate. Nel cast figuravano anche Kevin Kline, Michelle Pfeiffer, Calista Flockhart, Rupert Everett e Sophie Marceau. Nel 1999 Heather ottenne un altro lavoro nel musical Colpi di fulmine, piece teatrale che girò trenta città d'Italia, diretta da Daniele Sala e coreografata da Francesco Freyrie.
Il 10 marzo 2000, dalla relazione con l'ortopedico Giovanni Di Giacomo, Heather dà alla luce la sua seconda figlia, Jacqueline Luna. Nel 2001 Heather è ospite di numerosi programmi, tra cui C'è posta per te, Novecento, Domenica in, Miss Italia, Porta a porta, La vita in diretta, Cocktail d'amore, Maurizio Costanzo Show, Saranno Famosi, Carramba che sorpresa, sempre con picchi di share al momento delle sue esibizioni. Nel 2002 reincide il suo primo successo Disco bambina, e dal 19 al 23 novembre conduce lo Zecchino d'Oro. Alla vigilia di Natale conduce La canzone del cuore e la mattina di Natale presenta Natale con Topo Gigio: la conduzione degli stessi programmi le verrà affidata anche per l'anno successivo con ottimi ascolti.
Dal 5 ottobre 2003 Heather è una degli ospiti fissi dell'edizione 2003-2004 di Domenica in condotta da Paolo Bonolis, in cui balla le coreografie di Marco Garofalo. Compare inoltre come guest star nel ruolo di sé stessa in due puntate della soap opera Un posto al sole. Il 2004 vede l'uscita del CD antologico Heather Parisi, le più belle canzoni contenente le sigle di Heather di maggior successo, la partecipazione come giurata al concorso di Miss Italia e come ospite sia alla quarta edizione del reality show Grande Fratello e protagonista a una puntata dello show Ma il cielo è sempre più blu, condotto da Giorgio Panariello il sabato sera.
Dal 2005 in poi ritroviamo Heather prima nelle vesti di ospite a Domenica in, Verissimo, Le Iene e Grande Fratello, poi come giurata per la prima e la seconda edizione di Ballando con le stelle e inviata speciale per il venerdì sera di Affari tuoi - Speciale. Infine, per esplicito volere di Vittoria Ottolenghi, Heather si esibisce al Todi Arte Festival danzando su musiche degli Avion Travel e riscuotendo notevole successo personale.
A fine 2008 presso lo spazio Lancia, in seno alla 65ª Mostra internazionale d'arte cinematografica di Venezia, la Parisi comunica la sua svolta artistica e annuncia a giornalisti e reporter di volersi cimentare con la regia cinematografica: coinvolge il compagno Umberto Maria Anzolin nella produzione del film Blind Maze - Ragazzi con la pelle sottile, un film sul disagio giovanile ambientato a Vicenza che la vede impegnata nelle vesti di regista, sceneggiatrice e produttrice e le cui riprese vengono effettuate nei primi mesi del 2009.
Nel 2010, a cinquant'anni, è diventata madre di due gemelli, Elizabeth e Dylan, avuti dall'imprenditore Umberto Maria Anzolin. Dal gennaio 2011 vive a Hong Kong con la famiglia. La stampa ha riportato notizie del trasferimento per problemi finanziari dell'azienda di Anzolin: Heather Parisi ha smentito tali voci sul blog da lei gestito .
Il 2 e 3 dicembre del 2016 è tornata con una trasmissione in prima serata su Rai 1 dal titolo Nemicamatissima, condotta con Lorella Cuccarini.
Il 7 aprile 2018 entra a far parte del cast di Amici di Maria De Filippi, talent show in onda su Canale 5 e condotto da Maria De Filippi, come componente della giuria durante la fase serale.

Héctor Casimiro Yazalde (Avellaneda, 29 maggio 1946 – Buenos Aires, 18 giugno 1997) è stato un calciatore argentino, di ruolo attaccante.
Attaccante della Nazionale argentina e di varie squadre di club europee e argentine, realizzò 46 reti nel campionato portoghese 1973-1974, militando nello Sporting Clube de Portugal, aggiudicandosi pertanto la Scarpa d'Oro. Morì a 51 anni, nel 1997, a Buenos Aires, a causa di un'emorragia interna.
Nato in un sobborgo di Buenos Aires, Yazalde visse tutta la sua infanzia e adolescenza in condizioni economiche disagiate.A 20 anni era un attaccante titolare dell'Independiente; alla sua prima stagione europea, nel 1973-1974, vinse la Scarpa d'oro come miglior cannoniere dell'intero continente, realizzando il record di 46 reti in una sola stagione. Il primato fu battuto, nei campionati europei, una volta sola: il rumeno Dudu Georgescu, della Dinamo Bucarest, segnò 47 gol, appena uno in più di Yazalde, nel campionato 1976-1977.
Il 16 luglio 1973 sposò a Buenos Aires l'attrice portoghese Britt Nichols, dalla quale ebbe un figlio.
Nel 1975 passò all'Olympique Marsiglia. In seguito tornò in Argentina, dove terminò la carriera di calciatore e intraprese quella di dirigente sportivo.
In nazionale giocò 10 partite, partecipando al campionato del mondo 1974: nella partita contro l'Haiti segnò due gol, che rimasero le sue uniche marcature con l'Albiceleste.
Campionato argentino: 2Independiente: Nacional 1967, Metropolitano 1970Coppa di Portogallo: 1Sporting: 1972-1973 Campionato portoghese: 1Sporting: 1973-1974
Calciatore argentino dell'anno: 11970Capocannoniere del campionato portoghese: 21973-1974 (46 gol), 1974-1975 (30 gol)Scarpa d'oro: 11974 (46 reti)

Johann Heinrich Meyer (Stafä, 16 marzo 1760 – Jena, 14 ottobre 1832) è stato un pittore e critico d'arte svizzero.
Heinrich Meyer nacque il 16 marzo del 1760 a Stafä, presso Zurigo. Studia pittura con l'artista svizzero Johann Heinrich Füssli fino al 1784, anno in cui si trasferisce a Roma. Nella Capitale, la mattina del 2 novembre 1786 incontra lo scrittore tedesco Johann Wolfgang von Goethe, che di lui, a primo impatto scrive: 
Nel 1788 Meyer è come insegnante d'arte a Napoli, dove lavora e stringe amicizia con il pittore Johann Heinrich Wilhelm Tischbein (1751-1829).Qui incontra la Duchessa Anna Amalia di Brunswick-Wolfenbüttel (1739-1807) ed il filosofo Johann Gottfried Herder (1744-1803). A Venezia, incontra di nuovo tra il 1790 e il 1791 Goethe. Meyer non si separerà mai più dal tedesco, diventando suo amico e consigliere. Infatti, dopo la parentesi italiana goethiana, l'artista svizzero seguirà lo scrittore nel 1791 a Weimar, col grado di consigliere aulico. Nel 1798 Henry Meyer mette insieme con Goethe la rivista d'arte Propilei, e nel gennaio 1803 sposò Weimaranerin Amalie di Koppenfels, di undici anni più giovane.Trasferitasi in un primo momento a Jena, la coppia tornò successivamente a Weimar;l'unione tra Heinrich e sua moglie rimase senza figli, ma fu comunque un matrimonio felice. Amalie morì nel 1825: lo svizzero non si sposerà mai nuovo. Rimase nella città tedesca fino al 1832, anno della morte di entrambi: infatti Goethe perse la vita in 22 marzo 1832, mentre Meyer morì qualche mese più tardi, il 14 ottobre.Meyer seguì costantemente il lavoro di critico storico ed artistico di Goethe, a volte firmandosi addirittura come anonimo mentore, e collaborò negli scritti del poeta sui vari periodici come il Die Horen, diretto da Friedrich Schiller.

Heirs to the Throne o Inherits of the Throne, titolo originale tedesco Erben des Throns (con lo stesso significato di "eredi al trono"), è un videogioco strategico a turni di ambientazione medievale sviluppato e pubblicato dalla German Design Group (GDG).
Uscì dapprima nel 1990 come Krieg um die Krone II: Die Erben des Throns (anche The Successors of the Throne: War for the Crown II in inglese) per Commodore 64, poi nel 1992 venne pubblicato per Amiga e MS-DOS con il nuovo titolo Heirs to the Throne (Erben des Throns); in questa occasione uscì anche una nuova edizione per Commodore 64, con piccoli aggiornamenti, dal titolo Inherits of the Throne (Erben des Throns).
È un seguito di Krieg um die Krone ("guerra per la corona"), pubblicato dalla stessa GDG nel 1989 solo per Commodore 64 e solo in tedesco. Il predecessore è concettualmente molto simile, con una più semplice mappa a schermata fissa.
Il gioco rappresenta una guerra di successione per il controllo di un regno di fantasia con l'aspetto di una grande isola. Dopo la morte del re, che nelle versioni Amiga/DOS è descritta come un assassinio da una sequenza di immagini introduttive, da uno a quattro baroni usurpatori lottano tra di loro e contro i realisti fedeli all'erede legittimo per la conquista dell'intero regno. Ogni barone può essere controllato da un giocatore o dal computer, mentre i realisti sono sempre controllati dal computer.
La mappa del regno è generata casualmente ed è formata da molte province di forma e dimensioni irregolari, con confini squadrati. Durante il gioco la mappa è mostrata a scala ravvicinata, con scorrimento multidirezionale, ma è possibile anche mostrare temporaneamente la visuale sull'intera isola. Inizialmente ciascun barone controlla una provincia, mentre i realisti controllano tutte le altre. Su ogni provincia si trovano un certo numero di truppe del proprietario, non distinte per tipo, un certo numero di villaggi che determinano il rendimento in denaro della provincia, e una fortificazione di entità variabile. Ogni provincia ha un tipo di terreno tra 8 possibili, che può influenzare le battaglie e il rendimento.
Prima di iniziare una partita si può regolare un alto numero di impostazioni, tramite un menù multischermo, ad esempio: truppe iniziali, numero totale di province (16-99), costo e numero massimo di villaggi, atteggiamento dei realisti, presenza di eventi casuali. 
Per ogni giocatore si scelgono quindi nome, colore, stemma, e quale provincia è inizialmente in proprio possesso.
Il turno di un giocatore inizia con la raccolta automatica delle tasse dai propri villaggi, dopodiché è possibile effettuare attacchi per conquistare le province confinanti via terra. Ogni truppa può fare un solo attacco per turno. I risultati dei combattimenti sono calcolati un po' per volta dal computer e vengono mostrati in una schermata a parte; durante la battaglia si può solo decidere se continuare o effettuare la ritirata.
Infine si può spendere tutto o parte del denaro posseduto per arruolare truppe, costruire nuovi villaggi, potenziare le fortificazioni. Se abilitate nelle impostazioni, si possono costruire anche le catapulte, necessarie per attaccare certi livelli di fortificazione.
(DE) Der König ist tot... (JPG), in Aktueller Software Markt, nº 2, Eschwege, Tronic Verlag, febbraio 1991,  p. 44, ISSN 0933-1867.
(DE) Erben des Throns (JPG), in Amiga Joker, nº 1, Grasbrunn, Joker-Verlag, gennaio 1993,  p. 73, OCLC 85263766.

Helenio Herrera Gavilán (Buenos Aires, 10 aprile 1910 – Venezia, 9 novembre 1997) è stato un calciatore e allenatore di calcio argentino naturalizzato francese, di ruolo difensore.
Soprannominato il Mago, è considerato uno dei migliori allenatori della storia del calcio, in virtù dei numerosi titoli conseguiti sia a livello nazionale che internazionale soprattutto durante gli anni cinquanta e sessanta. 
Dopo una modesta carriera da calciatore, si è affermato come tecnico di successo dapprima all'Atlético Madrid, con il quale ha vinto due campionati spagnoli consecutivi tra il 1949 e il 1952, e in seguito al Barcellona, dove è rimasto dal 1958 al 1960 conquistando altri due campionati spagnoli, una Coppa di Spagna e una Coppa delle Fiere. Nel 1960 è stato ingaggiato dall'Inter, su espressa indicazione del presidente Angelo Moratti che ne era rimasto ben impressionato dopo averlo affrontato proprio in Coppa delle Fiere. Da allenatore nerazzurro ha conquistato tre campionati italiani nonché due Coppe dei Campioni e due Coppe Intercontinentali – in entrambi i casi consecutive – tra il 1963 e il 1966, affermandosi nel contempo come uno degli allenatori più iconici del tempo (celebri alcuni degli slogan da lui utilizzati per motivare i suoi calciatori). Terminata l'esperienza con l'Inter nel 1968, si è trasferito alla Roma, dove dal 1968 al 1973 ha vinto una Coppa Italia e una Coppa Anglo-Italiana. La breve parentesi all'Inter (1973) e il ritorno al Barcellona (con la vittoria di un'altra Coppa di Spagna nel 1981) ne hanno sancito la fine dell'esperienza in panchina.
Ha guidato tre Nazionali diverse: quella francese (dal 1946 al 1948, in qualità di membro della commissione tecnica), quella spagnola (dal 1959 al 1962, affiancando il selezionatore Pablo Hernández Coronado) e quella italiana (dal 1966 al 1967, insieme a Ferruccio Valcareggi).
Nato a Buenos Aires da immigrati spagnoli – il padre, Francesco detto "Paco", era un falegname originario dell'Andalusia –, aveva vissuto fino all'età di otto anni nel quartiere di Palermo, una zona particolarmente povera della capitale argentina. In seguito si era trasferito con i genitori in Marocco, dove era iniziata la sua carriera come calciatore.
È scomparso il 9 novembre 1997 in seguito ad un arresto cardiaco. Herrera riposa nel settore evangelico del cimitero monumentale di San Michele a Venezia, città nella quale risiedeva stabilmente da alcuni anni con la moglie Fiora Gandolfi.
Herrera, pur non avendo inventato il Catenaccio, ne fu probabilmente l'esponente di maggior successo ai tempi dell'Inter. Durante il suo periodo in Italia si mise in mostra per le sue doti di stratega e motivatore, preparando al meglio le partite sotto ogni punto di vista. Infatti fu uno dei primi allenatori ad utilizzare la psicologia come strumento per motivare i giocatori e confondere gli avversari. Sollecitava gli appassionati ad essere il dodicesimo uomo in campo partecipando attivamente durante la partita con bandiere e cori, invece di limitarsi ad essere silenziosi spettatori come si usava fino ad allora.Dal punto di vista della gestione del gruppo fu un grandissimo innovatore: memorabili sono stati i cartelli motivazionali scritti di proprio pugno e poi affissi negli spogliatoi e nei luoghi più frequentati dai giocatori in modo che potessero costantemente averli davanti. Meticoloso lavoratore e attento osservatore, era solito prendere appunti su tutto quel che vedeva e imparava.
Iniziò a giocare a calcio come difensore per alcune squadre del Marocco, come il Roches Noires e il Racing Casablanca. In seguito la sua carriera si sviluppò in Francia, dove tra le file del Red Star colse l'unico successo da calciatore (la Coppa di Francia nel 1942). L'ultima esperienza lo vide giocare per il Puteaux, nella doppia veste di calciatore e allenatore.
Nel 1945 gli fu offerta la prima panchina importante, quella dello Stade Francais dove rimase fino al 1948. L'anno successivo si trasferì in Spagna per allenare dapprima il Real Valladolid e in seguito l'Atlético Madrid dove vinse per due volte consecutive nel 1950 e nel 1951 il campionato spagnolo. Dopo alcune esperienze con Malaga, Deportivo La Coruña, Siviglia e Belenenses, venne chiamato dal Barcellona. In Catalogna conquistò altri due campionati nel 1959 e nel 1960, una Coppa di Spagna nel 1959 ma soprattutto la Coppa delle Fiere nel 1958, che rappresentò il suo primo trofeo internazionale.
Nel 1960 Herrera venne ingaggiato dall'Inter su espressa indicazione del presidente Angelo Moratti che lo aveva affrontato in Coppa delle Fiere, rimanendone favorevolmente colpito. Dopo due stagioni complessivamente positive seppur prive di successi nelle quali l'Inter era stata addirittura campione d'inverno, nella stagione 1962-1963 i ruoli dell'Inter e degli avversari si invertirono: la Juventus, in questo caso, fu campione d'inverno, con un punto di vantaggio sull'Inter che agganciò i bianconeri al primo posto il 3 febbraio. Successivamente, dopo un mese di coabitazione al primo posto, i torinesi uscirono sconfitti dal derby e l'Inter salì in testa: non mollò più la prima posizione, aumentò il suo vantaggio e concluse il campionato a quattro punti di distanza dalla Juventus. Fu il primo scudetto dell'era Moratti e ottavo della storia interista.
Con la conquista dello scudetto, l'Inter ebbe l'opportunità di partecipare per la prima volta alla massima competizione continentale per club, la Coppa dei Campioni. I nerazzurri riuscirono ad arrivare alla finale di Vienna dove incontrarono gli spagnoli del Real Madrid; vincendo per 3-1 divennero la prima squadra in Europa a vincere la coppa senza neanche subire una sconfitta (sette vittorie e due pareggi). In campionato l'Inter giunse al primo posto a pari merito col Bologna (54 punti), così il 7 giugno venne disputato il primo e unico spareggio-scudetto della storia del campionato italiano: allo Stadio Olimpico di Roma il Bologna ebbe la meglio per 2-0, divenendo Campione d'Italia.
Nella stagione 1964-1965 l'Inter conquistò il suo nono scudetto, la seconda Coppa dei Campioni consecutiva e la prima Coppa Intercontinentale della sua storia. In campionato, dopo aver messo in fila otto vittorie consecutive, l'Inter vinse aritmeticamente lo scudetto all'ultima giornata. Nella coppa europea la squadra sconfisse il Benfica per 1-0 con gol di Jair in finale, mentre la Coppa Intercontinentale si risolse al terzo incontro sugli argentini dell'Independiente: il club milanese fu la prima squadra italiana a vincere tale coppa.
Nella stagione 1965-1966 l'Inter portò a casa un campionato, caratterizzato da sei vittorie consecutive, che rappresentò il decimo della sua storia e quindi quello della stella sul petto, ad indicare i dieci scudetti. In Coppa dei Campioni la squadra uscì in semifinale per mano del Real Madrid; stesso risultato in Coppa Italia, dove i nerazzurri furono sconfitti dalla Fiorentina. Tuttavia i nerazzurri portarono a casa una nuova Coppa Intercontinentale, ancora contro l'Independiente, e con queste tre vittorie l'Inter divenne la prima squadra in Europa e l'unica squadra italiana a realizzare il particolare treble costituito da scudetto, Coppa dei Campioni e Coppa Intercontinentale.
Nella stagione 1966-1967 l'Inter si laureò campione d'inverno ma perse lo scudetto all'ultima giornata a seguito della sconfitta contro il Mantova per 1-0 e venne sorpassata dalla Juventus, che fu quindi campione d'Italia. Una settimana prima la squadra era uscita battuta nella finale di Coppa dei Campioni contro il Celtic di Glasgow.
Nel campionato 1967-1968 l'Inter non andò oltre il quinto posto, partecipando al girone finale della Coppa Italia. Il 18 maggio 1968 Angelo Moratti lasciò, dopo tredici anni, la guida della società a Ivanoe Fraizzoli e con lui se ne andarono anche Helenio Herrera e Italo Allodi.
Nel 1968 accettò la ricca offerta fattagli dalla Roma per guidare i giallorossi, sulla panchina dei quali rimase fino al 1973 (tranne per una breve parentesi nel 1971, quando venne sostituito per alcuni mesi da Luciano Tessari).. A Roma vinse una Coppa Italia nel 1969 e una Coppa Anglo-Italiana nel 1972.
Tornò all'Inter nel 1973 ma con scarsa fortuna: colpito da una crisi cardiaca dovette lasciare la panchina. Nel 1979 fu chiamato dal Rimini, dove formalmente figurò nel ruolo di consulente dal momento che avendo superato i 60 anni non gli era possibile andare in panchina. Dopo neanche due mesi si trasferì in Spagna per guidare nuovamente il Barcellona, centrando il piazzamento europeo e vincendo la Coppa nazionale nel 1981.
Nel 2004 l'ex giocatore dell'Inter Ferruccio Mazzola rivolse a Herrera, deceduto nel 1997, l'accusa di sottoporre titolari e riserve a pratiche dopanti facendo ricorso ad amfetamine sciolte nel caffè dei calciatori. Nel 2005 la società nerazzurra ha querelato per diffamazione il suo ex giocatore, chiedendo 3 milioni di euro per danni morali e patrimoniali da devolvere in beneficenza ma il giudice ha respinto la richiesta della società.Fra i calciatori della Grande Inter interpellati sulla questione, l'unico a dare ragione a Ferruccio Mazzola fu Franco Zaglio, il quale, coinvolto nel 1962 in uno scandalo doping assieme a numerosi giocatori di Serie A e B, sostenne che l'uso di sostanze illecite fosse un'attività comune e tollerata in tutte le squadre italiane fin dagli anni cinquanta. Gli altri, fra cui il fratello Sandro e Luis Suárez, hanno invece negato che i farmaci da loro assunti sotto la gestione di Herrera fossero «dopanti»; Sandro Mazzola, in particolare, dichiarò di aver fatto esaminare il caffè da un dottore, il quale «si mise a ridere, perché secondo le analisi non c'era nulla di strano», e spiegò che la denuncia di Ferruccio, come egli stesso avrebbe riconosciuto prima della sua morte nel 2013, era motivata da un desiderio di «rivalsa» nei confronti dell'Inter e che il vero doping del "Mago" era a conti fatti «psicologico».
Terminata la carriera di allenatore, Herrera si dedicò al commento di eventi sportivi in trasmissioni televisive molto popolari; fra queste, fu ospite fisso ed opinionista della Domenica Sportiva (stagione 1985-86) e a L'appello del martedì nella prima metà degli anni novanta.
Barcellona: 1958-1959, 1959-1960 Coppa di Spagna: 2Barcellona: 1958-1959, 1980-1981 Campionato italiano: 3Inter: 1962-1963, 1964-1965, 1965-1966 Coppa Italia: 1Roma: 1968-1969
 Coppa delle Fiere: 1Barcellona (Barcelona XI): 1958 Coppa dei Campioni: 2Inter: 1963-1964, 1964-1965 Coppa Intercontinentale: 2Inter: 1964, 1965Coppa Anglo-Italiana: 1Roma: 1972
(EN) Articolo sul sito della rivista inglese FourFourTwo, su fourfourtwo.com. URL consultato il 5 giugno 2010 (archiviato dall'url originale il 18 luglio 2011).
Henri Collé (Losne, 23 novembre 1893 – Losne, 13 novembre 1976) è stato un ciclista su strada svizzero.
Ottenne una vittoria in nove anni di professionismo, il Circuit du Mont-Blanc nel 1922. Partecipò a sei edizioni del Tour de France, classificandosi al sesto posto nel 1923, e fu due volte sul podio dei campionati svizzeri: secondo nel 1922 e terzo nel 1924.

Distribuito dalla General Film Company, il film - un cortometraggio in una bobina - uscì nelle sale cinematografiche USA il 16 marzo 1915.

Heroes è una serie televisiva di fantascienza prodotta dalla NBC Universal in collaborazione con la Taiwild Productions e girata prevalentemente a Los Angeles, in California.
Negli Stati Uniti, paese di origine della serie, venne trasmessa sul canale televisivo NBC a partire dal 25 settembre 2006, mentre in Italia debuttò il 2 settembre 2007 su Italia 1. Da gennaio 2008 andò in onda anche su Steel, canale pay della piattaforma Mediaset Premium, dove venne trasmessa in prima visione dalla seconda stagione.
La serie racconta le storie di persone normali che scoprono di possedere capacità sovrumane, e di come queste hanno effetto nelle loro vite. Il programma è ideato e in gran parte scritto da Tim Kring, in passato già autore di serie come Providence e Crossing Jordan, e annovera tra gli autori anche Jeph Loeb, sceneggiatore specializzato in supereroi (ha scritto diversi episodi di Smallville e moltissimi fumetti della Marvel Comics e della DC Comics).
Negli Stati Uniti il primo episodio registrò l'indice di ascolto più alto per la fascia serale dell'emittente dell'ultimo quinquennio, e dopo solo poche settimane dall'inizio della programmazione la serie divenne oggetto di culto, raccogliendo negli anni anche vari premi televisivi. Durante la prima stagione, l'American Film Institute nominò Heroes uno dei dieci "programmi televisivi dell'anno".Durante la prima stagione sul sito della NBC venne resa disponibile Heroes 360 Experience, un'estensione internet-digitale della serie, rinominata durante la seconda stagione in Heroes Evolutions, che aveva lo scopo di diffondere e far comprendere meglio l'"universo" e la "mitologia" di Heroes, ossia quei misteriosi elementi di fantasia legati alla fantascienza e a fenomeni soprannaturali connessi alla serie.
Sempre attraverso il sito internet ufficiale, negli anni erano stati resi disponibili anche riviste, action figures, giochi per cellulari, fumetti on-line e webserie.
Per le prime tre stagioni inoltre, la BBC produsse un making of della serie: Heroes Unmasked.
Negli USA l'8 febbraio 2010 terminò la quarta e ultima stagione di Heroes. La NBC comunicò infatti nel corso del mese di maggio 2010 l'intenzione di non voler rinnovare la serie per un'ulteriore stagione. Dopo la cancellazione i produttori valutarono l'opportunità di produrre un film o una miniserie per dare un finale adeguato all'arco narrativo della fiction, ma l'idea non trovò un seguito immediato. Il 22 febbraio 2014, tuttavia, è stata annunciata la produzione di un sequel, una miniserie intitolata Heroes Reborn, il cui debutto venne fissato per il 24 settembre 2015.
La trama di Heroes si basa sulla scoperta da parte di alcune persone comuni, dette "soggetti avanzati", di possedere abilità eccezionali (quali saper volare, poter leggere il pensiero o potersi teletrasportare e viaggiare nel tempo) che sconvolgeranno il loro modo di vivere. Nonostante questi si trovino in posti lontani gli uni dagli altri e non si conoscano tra loro, ben presto scopriranno di essere accomunati da un unico destino: salvare il mondo. Le vicende degli "heroes" sono raccontate, come per le altre serie televisive, in più stagioni, composte da diversi episodi. Particolarità di Heroes però consiste nella terminologia che gli autori della serie hanno voluto usare per classificare le varie stagioni e i vari episodi. Infatti, ogni episodio è chiamato "capitolo", e più capitoli formano dei "volumi", racchiusi all'interno delle varie stagioni. Tali termini, tipici delle serie a fumetti, sono stati usati per dare l'impostazione di un romanzo grafico, con la storia che si sviluppa in diversi archi narrativi (volumi) che non necessariamente devono corrispondere alla durata di un'intera stagione.
La prima stagione, formata da 23 episodi, include il primo volume della serie, Genesi, e racconta di come alcuni individui sparsi per il mondo si scoprano piano piano dotati di eccezionali abilità nettamente al di sopra delle normali capacità umane e di come queste influenzano la loro vita privata e professionale.
Negli ambienti scientifici, il professor Chandra Suresh, biologo indiano specializzato in genetica, da molto tempo è dedito a studi che possano confermare la sua teoria, secondo la quale nell'evoluzione umana, ai giorni nostri, si siano già verificati molti casi di progressione del DNA dovuta alla selezione naturale in molti individui, avvertibili tramite manifestazioni di nuove capacità. Il figlio del professore, Mohinder, insegnante di scienze, inizialmente non sostiene la causa del padre (più che altro per motivi legati allo scherno che ne deriva in ambienti scientifici), ma un giorno apprende che è stato ucciso da un misterioso assassino. Mohinder ricorda che nell'ultima volta in cui lo vide, il padre gli raccontò di avere ormai trovato il suo "paziente zero", ovvero il primo soggetto nel mondo a possedere facoltà eccezionali, il quale aveva forse accettato di sottoporsi ad analisi ed esperimenti. Convinto che il paziente sia l'assassino, e mosso dal senso di rivalsa, Mohinder parte per gli Stati Uniti, dove risiedeva il padre, deciso a portarne a termine gli studi.
Nel frattempo, gli heroes convivono con le loro eccezionali facoltà, non tutti allo stesso modo: c'è chi tenta di ignorarle per continuare a seguire la propria vita e chi invece ne vorrebbe fare pura e completa virtù per cambiare la propria esistenza. Tutti, però, a loro insaputa, sono da tempo nelle mire di un'entità misteriosa che trama nell'ombra alle loro spalle: l'Impresa, che ha lo scopo di studiarli, internarli e sfruttarli. Inoltre, tutti sono collegati tra di loro da una catena narrativa ed esistenziale, e presto si scopriranno inevitabilmente destinati a incontrarsi per salvare il mondo, lottando nel frattempo contro un serial killer che cerca di ucciderli tutti per rubarne i poteri: Sylar.
La seconda stagione, composta da 11 episodi, comprende il secondo volume della serie: Generazioni. La storia riparte quattro mesi dopo gli eventi culminanti nella precedente stagione, principale argomentazione è lo studio da parte dell'Impresa di un particolare ceppo del virus Shanti, e le interazioni con esso di tutti gli Heroes per salvaguardare il pianeta da una sua possibile diffusione pandemica che porterebbe alla quasi cancellazione del genere umano, cosa auspicata dal pluricentenario Adam Monroe, ex membro dell'Impresa in cerca di vendetta.
Nel corso della stagione vengono presentati una serie di nuovi soggetti avanzati, tra cui Maya Herrera e suo fratello Alejandro. Sylar, sopravvissuto alle ferite riportate alle fine della stagione precedente, ha perso i suoi poteri a causa del virus Shanti ed è intenzionato a recuperarli. Hiro nel frattempo, trasportatosi per errore nel Giappone del 1671, fa la conoscenza del suo eroe Takezo Kensei che si rivela essere un avventuriero inglese di nome Adam Monroe con la capacità di rigenerare i propri tessuti e grazie a questo di vivere per secoli.
La terza stagione, composta da 25 episodi, comprende il terzo e il quarto volume della serie, intitolati rispettivamente Criminali e Fuggitivi.
Nel terzo volume, corrispondente ai primi 13 episodi, l'argomentazione principale ruota intorno alla figura di Arthur Petrelli, il padre di Nathan. L'uomo, creduto morto fino ad allora, fonda una nuova "compagnia", la Pinehearst Company, che ha come obiettivo sviluppare una formula capace di dotare di poteri anche le persone normali, sconvolgendo il mondo in modo epocale. Nel corso della stagione si scopre che l'uomo un anno prima era sopravvissuto a un tentativo di avvelenamento attuato dalla moglie Angela, che voleva salvare Nathan. Infatti Nathan era venuto a conoscenza di alcuni legami mafiosi tra suo padre e Linderman ed era sul punto di denunciare tutto alle autorità, così Arthur aveva pianificato di ucciderlo. La Pinehearst arruola per la sua causa alcuni heroes "cattivi" evasi dal Livello 5 durante uno scontro tra Sylar (che era andato nella sede della Primatech in cerca di nuovi poteri) e componenti dell'Impresa stessa, Mohinder, Elle Bishop, Sylar (a cui Arthur fa credere di essere il suo vero padre allo scopo di sfruttarlo), ma anche lo stesso Nathan, con la sua nuova assistente Tracy Strauss, nonché sorella gemella di Niki Sanders. Ad opporsi ai piani della nuova società saranno Angela Petrelli e Noah Bennet, con l'aiuto degli altri "heroes", che riusciranno a distruggere la formula e la stessa sede della Pinehearst. Arthur Petrelli finirà ucciso per mano di Sylar, che si vendica dopo aver scoperto di essere stato manipolato.
Il quarto volume, corrispondente agli ultimi 12 episodi, racconta, conseguentemente alla distruzione sia della vecchia Compagnia, sia della Pinehearst, di come gli Heroes cercano di ritornare a vite normali, mentre Sylar è impegnato in una personale ricerca del proprio passato. Nel frattempo però, Nathan Petrelli si mette a capo di una divisione autorizzata dal Presidente e dal Governo degli Stati Uniti, gestita insieme all'agente Emile Danko, che ha lo scopo di internare, per garantire la pubblica sicurezza, tutti i soggetti che possiedono capacità sovrumane. Molti soggetti avanzati finiranno imprigionati, ma riusciranno a liberarsi grazie all'aiuto di altri "heroes", su tutti Micah Sanders, che all'inizio del volume si presenta usando la misteriosa identità di Rebel.
Sylar, dopo aver scoperto la vera identità del padre, si allea temporaneamente con l'agente Danko, che gli offre la possibilità di trovargli nuovi soggetti avanzati e avere quindi nuovi poteri se lo aiuterà a imprigionarne alcuni. Dopo aver assorbito il potere di un mutaforma però, Sylar assume le sembianze di Nathan e chiede un incontro al Presidente, allo scopo di rubarne l'identità. Nathan, che nel frattempo si era allontanato dalla divisione governativa dopo che Danko aveva scoperto che poteva volare, cerca di fermare Sylar con l'aiuto del fratello Peter e della madre Angela, oltre che di Noah Bennet e Claire. Dopo un intenso duello però, Sylar riesce a uccidere il senatore, ma prima che possa attuare il suo piano, il killer viene stordito da Peter che aveva assorbito tutti i suoi poteri. Subito dopo Angela Petrelli e Noah Bennet convincono Matt Parkman a usare il suo potere per far credere a Sylar di essere realmente il senatore. Così quest'ultimo potrà mettere definitivamente fine a qualsiasi attività governativa rivolta contro i soggetti avanzati.
La quarta stagione, composta da 19 episodi, comprende il quinto volume della serie, Redenzione.
La storia riprende dopo i fatti del finale del quarto volume ed è incentrata prevalentemente sulla riassunzione della propria identità da parte di Sylar e dalla comparsa di un nuovo personaggio di nome Samuel Sullivan, gestore di un circo, The Carnival, formato esclusivamente da persone dotate di superpoteri. Samuel, cerca in tutti i modi di raccogliere nel suo circo più heroes possibile, poiché la sua abilità, la geocinesi, è alimentata dalla presenza di altri soggetti avanzati attorno a sé. Inoltre il circense, colto da megalomania, ha intenzione di presentarsi a New York con il suo circo e uccidere in diretta televisiva più persone possibile, rivelando così al mondo la propria esistenza.
Nonostante i vari tentativi di ostacolarlo da parte di Noah Bennet e Claire, riesce ad arrivare sul punto di mettere in atto il suo piano, di cui i membri del suo circo sono all'oscuro. A Central Park però, Noah e Claire, con l'aiuto di Peter, Hiro, che durante la stagione vince una battaglia personale con un tumore al cervello, e Sylar, riusciranno a fermarlo. Il serial killer nel corso del volume vive una redenzione: dopo aver riassunto la propria identità chiede a Matt Parkman di fargli un nuovo lavaggio del cervello e cancellargli i poteri, ma non essendo in grado, il poliziotto decide di rinchiuderlo in un incubo, facendolo cadere in coma. Poiché Peter viene a conoscenza, usando il potere della madre, che Sylar può fermare Samuel, prende il potere di Matt e lo raggiunge nel suo incubo, riuscendolo a liberare dopo averlo aiutato ad affrontare il tormento provocatogli dalle cattive azioni commesse in passato.
Nonostante una quinta stagione non sia stata poi prodotta, l'ultimo episodio della quarta stagione, dopo il finale del quinto volume, mostra come di consueto l'inizio del nuovo, il sesto, intitolato Il mondo nuovo.
L'inizio del volume sei è l'immediata continuazione del quinto volume. Claire attira l'attenzione su di sé delle telecamere che erano state chiamate da Samuel, sale su una ruota panoramica del luna park e si butta giù, in diretta televisiva, con lo scopo di rivelare la sua esistenza, e di quelli come lei, al mondo intero. Sylar, commentando la scena accanto a Peter, esclama: «È uno strabiliante mondo nuovo».
Peter Petrelli (stagioni 1-4), interpretato da Milo Ventimiglia, doppiato da Daniele Natali.Paramedico di New York e fratello del senatore Nathan Petrelli. Possiede la capacità di acquisire poteri da altri heroes che si trovano vicino a lui, all'inizio inconsciamente, e sebbene all'inizio abbia difficoltà a gestirli tutti. Durante la terza stagione perde la sua abilità, ma la riacquisisce tramite il siero sviluppato dalla Pinehearst, anche se in forma limitata: infatti riesce ad assorbire i poteri solo da una persona alla volta tramite contatto fisico, e se assorbe i poteri da un'altra persona, perde quelli acquisiti in precedenza.
Nathan Petrelli (stagioni 1-4), interpretato da Adrian Pasdar, doppiato da Francesco Prando.Politico e successivamente senatore del Congresso, fratello maggiore di Peter e padre biologico di Claire Bennet. È in grado di volare riuscendo a raggiungere velocità molto elevate,
Angela Petrelli (stagioni 1-4), interpretata da Cristine Rose, doppiata da Lorenza Biella.Madre di Peter e Nathan, nonché uno dei membri fondatori dell'Impresa. È in grado di predire il futuro attraverso i sogni.
Claire Bennet (stagioni 1-4), interpretata da Hayden Panettiere, doppiata da Chiara Gioncardi.Figlia adottiva di Noah e Sandra Bennet (i genitori biologici sono Nathan Petrelli e Meredith Gordon), adolescente cheerleader del Texas. Grazie alla rigenerazione rapida dei tessuti è in grado di guarire velocemente da qualunque ferita o danno fisico ricevuto, e può anche far ricrescere qualunque parte del corpo asportata. Il suo potere si evolve nel corso delle stagioni, arrivando a non farle sentire dolore e a non sentire gli effetti di droghe, veleni, sonniferi e alcol esistenti. L'unico modo per ucciderla sarebbe quello di danneggiare irrimediabilmente o asportarle il cervello. Infine viene lasciato intendere che Claire, grazie ai suoi poteri, vivrà centinaia di anni, o forse per sempre.
Noah Bennet (stagioni 1-4), interpretato da Jack Coleman, doppiato da Roberto Pedicini.Padre adottivo di Claire Bennet. Prima per conto della Compagnia, poi solo per proteggere la sua famiglia, cerca d'individuare e monitorare gli heroes di tutto il mondo. Non possiede abilità sovrumane ma riesce a sopravvivere in ogni occasione grazie al suo addestramento e ad anni di esperienza nel campo.
Matt Parkman (stagioni 1-4), interpretato da Greg Grunberg, doppiato da Pasquale Anselmo.Poliziotto di Los Angeles. Le sue abilità si accrescono nel corso delle varie stagioni. Inizialmente è in grado solo di leggere il pensiero altrui, nella seconda stagione riesce anche a controllare le persone impartendo ordini telepaticamente e durante la terza stagione acquisisce anche il potere di dipingere il futuro, come Isaac Mendez.
Hiro Nakamura (stagioni 1-4), interpretato da Masi Oka, doppiato da Nanni Baldini.Giovane impiegato giapponese. Il suo potere (la cui entità non è mai stata esplorata appieno) consiste nella manipolazione di tempo e spazio, che può utilizzare in svariati modi: è in grado di bloccare il tempo a piacere, viaggiare nel passato o nel futuro e teletrasportarsi ovunque desideri. Nonostante questi poteri illimitati, o forse proprio a causa di questi, è ben conscio dei problemi che creerebbe modificare troppi eventi passati.
Ando Masahashi (stagioni 1-4), interpretato da James Kyson Lee, doppiato da Fabrizio Vidale.Collega di lavoro di Hiro Nakamura. Inizialmente scettico riguardo ai poteri e alla missione di Hiro, in seguito si ricrede e lo accompagna nei suoi viaggi. Alla fine della terza stagione si inietta il siero sviluppato dalla Pinehearst, acquisendo il potere di generare scariche elettriche di colore rosso in grado di amplificare i poteri degli altri heroes colpiti. Può anche ridurre l'intensità della scarica per sbloccare serrature elettroniche, o aumentarla a sufficienza per tramortire i nemici.
Sylar (Gabriel Gray) (stagioni 1-4), interpretato da Zachary Quinto, doppiato da Alessio Cigliano.Orologiaio di New York. Riesce a comprendere tutti i meccanismi complessi (il nome ufficiale del suo potere è "attitudine intuitiva"), anche quelli degli heroes, così cerca di ucciderli tutti per assumerne i poteri comprendendo il loro meccanismo cerebrale. Dalla terza stagione impara ad acquisire i poteri in modo non violento: attraverso una forma di empatia profonda, che gli permette di comprendere intimamente gli altri personaggi senza ucciderli, ma non ne farà quasi mai uso. È considerato uno dei possessori di poteri più forti del mondo, anche se spesso e volentieri fa uso del primo potere che ha acquisito (la telecinesi) in vari modi diversi.
Mohinder Suresh (stagioni 1-4), interpretato da Sendhil Ramamurthy, doppiato da Alessandro Rigotti.Figlio di Chandra Suresh, è genetista indiano che cerca di continuare il lavoro del padre: studiare gli heroes. Acquisisce un potere durante la terza stagione iniettandosi un siero incompleto, e similmente al protagonista di La mosca, acquisisce un potenziamento di tutte le capacità fisiche (forza, agilità, riflessi) nonché la capacità di arrampicarsi sui muri, ma unita ad una spiacevole mutazione che lo trasforma in un mostro e modifica il suo carattere rendendolo aggressivo e paranoico. Dopo l'assunzione del siero della Pinehearst guarirà dalla mutazione conservando la superforza come unico potere.
Niki Sanders (stagioni 1-2) e Tracy Strauss (stagione 3-4), interpretate da Ali Larter, doppiate da Claudia Catani.Sorelle gemelle che non si incontrano nella serie. Niki è la madre di Micah, una spogliarellista affetta da personalità multipla, dotata del potere della superforza; Tracy è un assistente di vari politici, la quale riesce a trasformare la materia animata e inanimata in ghiaccio (nella terza stagione riuscirà anche a manipolare il suo stesso corpo mutandolo in acqua).
Micah Sanders (stagioni 1-3), interpretato da Noah Gray-Cabey, doppiato da Manuel Meli.Figlio di Niki Sanders, il quale riesce a "parlare" e controllare tutti i sistemi elettronici (tecnopatia).
D.L. Hawkins (stagione 1), interpretato da Leonard Roberts, doppiato da Fabio Boccanera.Padre di Micah e marito di Niki, riesce ad attraversare la materia.
Isaac Mendez (stagione 1), interpretato da Santiago Cabrera, doppiato da Christian Iansante.Pittore con l'abilità di prevedere il futuro.
Simone Deveaux (stagione 1), interpretata da Tawny Cypress, doppiata da Giò Giò Rapattoni.Fidanzata di Isaac, il cui padre ammalato è assistito da Peter Petrelli.
Maya Herrera (stagione 2-3), interpretata da Dania Ramírez, doppiata da Laura Cosenza.Giovane ragazza dell'Honduras in fuga con il fratello Alejandro in quanto ricercata per omicidio in Messico. Possiede il potere, che non riesce a controllare completamente, di emettere un virus mortale che uccide tutti coloro che le stanno intorno. Durante la terza stagione sembra perdere questo potere perché aspiratole da Arthur Petrelli.
Adam Monroe (stagione 2), interpretato da David Anders, doppiato da Andrea Lavagnino.Figura leggendaria nota come Takenzo Kensei, con il potere della rigenerazione spontanea, immortale.
Elle Bishop (stagione 2), interpretata da Kristen Bell, doppiata da Valentina Mari.Figlia di Bob Bishop, lavora con il padre presso l'Impresa. Riesce ad emanare scariche elettriche dal corpo.
Monica Dawson (stagione 2), interpretata da Dana Davis, doppiata da Perla Liberatori.Cugina di Micah, è una cameriera che riesce ad emulare qualsiasi azione o comportamento vede.
Samuel Sullivan (stagione 4), interpretato da Robert Knepper, doppiato da Franco Mannella.Gestore di un circo che alimenta il suo potere, far muovere il terreno a suo piacimento, dalla vicinanza ad altri soggetti avanzati. È l'antagonista principale della quarta stagione.
Lo sviluppo di Heroes iniziò nei primi mesi del 2006, quando Tim Kring, già creatore per la NBC di Crossing Jordan, si avvicinò ad avere un progetto definito per una nuova serie. Kring trovò ispirazione pensando a quanto grande, pauroso e complicato fosse il mondo, decidendo di creare dei personaggi in grado di migliorare le cose. Ritenendo che un poliziesco o un dramma-medico non avessero personaggi abbastanza "grandi" per "salvare il mondo", decise di puntare su dei supereroi, persone normali che avrebbero scoperto abilità straordinarie.
Prima di cominciare a mettere insieme le sue idee, ne aveva parlato anche con il produttore esecutivo di Lost Damon Lindelof, con il quale aveva già lavorato per tre anni a Crossing Jordan, scambiandosi reciprocamente idee e consigli per i nuovi progetti ai quali stavano lavorando.Quando presentò l'idea di Heroes alla NBC, descrivendo l'episodio pilota in ogni dettaglio, compreso il cliffhanger finale, ricevette una reazione che descrisse come «molto eccitata»; Kring ebbe occasione di rivelare che alla domanda dei dirigenti della rete statunitense su che cosa sarebbe successo negli episodi successivi rispose: «Beh, dovrete semplicemente aspettare e vederlo da voi stessi».Dopo che il progetto fu ufficialmente approvato, una speciale versione di 73 minuti dell'episodio pilota venne sottoposta al pubblico del Comic-Con di San Diego del 2006. Nonostante fosse stato riferito che tale episodio non sarebbe stato più diffuso in versione integrale (il primo episodio poi andato in onda in televisione infatti fu una versione ridotta alla classica durata di 40-45 minuti), l'episodio esteso fu poi reso disponibile nel cofanetto DVD della prima stagione.
La serie introduce un nuovo modello di rappresentazione televisiva degli "eroi". Prima dell'avvento della serie di Tim Kring infatti, il pubblico era per lo più abituato agli eroi classici, come Achille o Serse, e agli eroi dei fumetti, quali Superman, Batman, l'Uomo Ragno, ecc. Con Heroes invece gli "eroi" sono comuni mortali che scoprono di avere abilità fuori dall'ordinario. In tal modo è facile per lo spettatore immedesimarsi nella vita di un "eroe", perché tutti potrebbero esserlo.La teoria di evoluzione della serie si ricollega a quella darwiniana, con persone comuni che affrontano il processo di evoluzione acquisendo eccezionali abilità. Ma nella serie viene ripreso anche il concetto di superuomo di Nietzsche. Infatti viene esaltato il valore dell'essere gruppo dei personaggi e i superpoteri hanno senso solo nel loro insieme, creando un micromondo, che è l'unico in grado di guidare l'umanità verso la salvezza.
La scrittura degli episodi procedeva nel seguente modo: ogni autore della serie scriveva la sceneggiatura del personaggio affidatogli, mentre in momento successivo tutte le storie venivano combinate dall'autore principale dell'episodio. Questo sistema permetteva a ogni singolo autore di contribuire alla scrittura di ogni episodio, e consentiva al team di scrivere gli script in breve tempo, lasciando quindi alla troupe più tempo per girare le scene e definire al meglio gli effetti visivi. Tim Kring spesso definì il processo di scrittura come «il frutto di una grande e intensa collaborazione».La seconda stagione coincise con uno sciopero degli sceneggiatori: solo 11 dei previsti 24 episodi vennero prodotti. Ciò costrinse i produttori a riprogettare la stagione fino a comprendere solo il volume Generazioni dei tre inizialmente previsti.Nel novembre 2008, la NBC licenziò Jesse Alexander e Jeph Loeb dal personale di produzione di Heroes a causa di divergenze creative e problemi di bilancio. Di conseguenza, Tim Kring dovette rifocalizzare lo sviluppo dei personaggi e raccontare storie più semplici. Nel dicembre 2008, dopo la cancellazione della sua serie Pushing Daisies, Bryan Fuller firmò un accordo di due anni con la Universal Media Studios. Fuller si aggregò ufficialmente al gruppo di autori a partire dall'episodio 20 della terza stagione ed ebbe un ruolo chiave nella scrittura e la direzione della serie. Tuttavia, il 22 giugno 2009 fu annunciato che anche Fuller avrebbe lasciato la serie per lavorare ad altri progetti. Nel frattempo, il 28 aprile 2009, la NBC aveva già licenziato anche lo scrittore Greg Beeman.
Originariamente, Tim Kring aveva progettato la serie in modo da avere un cast in continua evoluzione, ma quando si rese conto di quanto i componenti principali del cast originale erano divenuti popolari tra il pubblico, decise di usare in prevalenza lo stesso cast principale nelle stagioni successive alla prima, apportandovi meno modifiche possibile. Nella sua prima stagione, la serie mostra un insieme di dodici personaggi principali, che diventarono ben presto molto popolari grazie ai buoni ascolti registrati. Anche se il sito internet della NBC per la prima stagione inizialmente indicava solo dieci personaggi principali, Leonard Roberts e Jack Coleman, in particolare a partire dall'undicesimo episodio, divennero membri del cast a tempo pieno.Nella prima stagione Hayden Panettiere interpreta quindi la cheerleader Claire Bennet, con la capacità di rigenerarsi; Jack Coleman interpreta suo padre Noah Bennet, un agente dell'"Impresa"; Santiago Cabrera il tossicodipendente Isaac Mendez che può dipingere il futuro; Tawny Cypress impersona Simone Deveaux, una scettica venditrice di quadri; Greg Grunberg il poliziotto Matt Parkman che può leggere le menti delle persone; Ali Larter la stripper Niki Sanders, affetta da duplice personalità e con la superforza; Leonard Roberts interpreta D.L. Hawkins, il marito di Niki, un ex-detenuto capace di attraversare la materia solida; Noah Gray-Cabey è il figlio di Niki e D.L., Micah Sanders, in grado di "parlare" con computer, telefoni cellulari e con la tecnologia in generale; Masi Oka interpreta Hiro Nakamura, "piega" lo spazio ed il tempo; Adrian Pasdar il candidato al Congresso Nathan Petrelli, con la capacità di volare; Sendhil Ramamurthy il genetista Mohinder Suresh figlio di Chandra Suresh, un noto scienziato; e Milo Ventimiglia il paramedico Peter Petrelli, con la capacità di duplicare i poteri di altri heroes.
Nella seconda metà della prima stagione e nella seconda, alcuni membri del cast uscirono di scena per far posto a nuovi personaggi con nuove storie. Simone, interpretata da Tawny Cypress, fu il primo personaggio importante a uscire di scena, la quale muore verso la fine della prima stagione. Leonard Roberts divenne una guest star dopo gli eventi del finale della prima stagione, facendo solo due apparizioni durante tutta la seconda stagione. Anche Santiago Cabrera uscì dal cast, il cui personaggio muore per mano di Sylar. I nuovi protagonisti della seconda stagione includono: Maya Herrera, interpretata da Dania Ramírez, una fuggitiva accusata di omicidio con la capacità di produrre un virus mortale; Adam Monroe, un pluricentenario guerriero leggendario (Takezo Kensei) con la capacità di rigenerarsi, interpretato da David Anders; Monica Dawson, interpretata da Dana Davis, una cameriera capace di imitare tutti i movimenti fisici che vede; ed Elle Bishop, una sociopatica con la capacità di generare elettricità, interpretata da Kristen Bell. Due personaggi ricorrenti dalla prima stagione, Sylar, interpretato da Zachary Quinto, e Ando Masahashi, interpretato da James Kyson Lee, divennero personaggi principali nella seconda stagione.
A partire dalla terza stagione anche il personaggio di Angela Petrelli, interpretata da Cristine Rose, venne ufficialmente promosso a personaggio principale. Elle, Adam, Monica e Micah invece furono rimossi dal cast principale. Anche Niki uscì di scena, ma l'attrice Ali Larter rimase nello show interpretando il nuovo personaggio Tracy Strauss, sorella gemella di Niki con il potere di congelare gli oggetti con un tocco.
Per la quarta stagione, un nuovo personaggio, Samuel (interpretato da Robert Knepper) venne aggiunto al cast principale. Originariamente lanciato come un membro ricorrente, la parte gli venne poi modificata per avere un ruolo da protagonista.
Eric Grenaudier e John Han di Stargate Digital sono i supervisori degli effetti visivi, e Mark Spatny è il produttore degli effetti visivi per Heroes. Lavoravano con loro gli animatori Antonio Ocampo e Ryan Wieber. Gli effetti visivi venivano generati sia in 2D che in 3D, sempre dopo aver girato le varie scene, in post-produzione. Gli effetti speciali, invece, venivano integrati dietro le quinte durante le riprese, coordinati da Gary D'Amico.I principali luoghi di ripresa erano Los Angeles e Santa Clarita, in California. Anche le ambientazioni internazionali, come l'India e l'Ucraina, erano ricreate a Los Angeles sotto la direzione di Ruth Ammon, scenografo della serie. Heroes venne girata interamente con una configurazione single-camera, in alta definizione e in formato 16:9.
Le musiche sono composte da Wendy Melvoin e Lisa Coleman, note come Wendy & Lisa, con la collaborazione dell'ingegnere Michael Perfitt e del creatore di voci Shankar. Ogni episodio comprende circa trentacinque minuti di musiche. Tim Kring si limitava a dare istruzioni generali a Melvoin e Coleman, spiegando loro le caratteristiche dei personaggi, ma dando loro molta libertà di sperimentare, nell'intento di ottenere musiche "incredibilmente insolite".Wendy & Lisa svilupparono specifiche caratteristiche musicali per ogni personaggio. Ad esempio per Claude vento e voci per creare la sensazione della presenza di un fantasma. Per Hiro Nakamura ticchettio di tanti orologi in riferimento al potere del personaggio. Per Matt Parkman varie voci in riferimento al suo potere di telepatia. Per Niki Sanders varie voci indiane per dare la sensazione che fosse posseduta. Per Sylar il suono di un orologio e un vecchio pianoforte.
Nel 2007, l'ASCAP assegnò il premio per le migliori musiche in una serie televisiva ai compositori di Heroes.La colonna sonora ufficiale di Heroes venne pubblicata il 18 marzo 2008 dalla NBC. Contiene tutte le registrazioni di Wendy e Lisa, e vari contributi da Panic at the Disco, Wilco, Imogen Heap, Bob Dylan, Nada Surf, David Bowie e altri artisti e band. Il disco include anche i vari temi dei protagonisti, ma non contiene Eyes di Rogue Wave, utilizzato nel primo e nel quarto episodio. Il 29 febbraio 2008, la NBC pubblicò inoltre cinque video musicali creati da Allan Arkush.Nel settembre 2008, Wendy e Lisa annunciarono la pubblicazione di un intero album, Heroes: Original Score. Venne pubblicato il 14 aprile 2009 da La-La Land Records.
Tra i montatori della serie figurano Donn Aron, Scott Boyd, Jon Koslowsky e Michael S. Murphy. Ogni episodio, dopo un breve riassunto degli eventi rilevanti delle precedenti puntate, inizia con una scena che è stata già introdotta nella puntata precedente. In molti episodi all'inizio si sente anche una voce fuori campo di carattere filosofico, relativa al titolo o al tema della puntata, che nella maggior parte dei casi è pronunciata da Sendhil Ramamurthy, l'attore che interpreta il personaggio di Mohinder Suresh. Pochi minuti dopo l'inizio della puntata la scena in corso viene interrotta con la proiezione per pochi istanti del logo della serie, l'eclissi, con sopra la scritta heroes, accompagnata dalla colonna sonora della serie. Il titolo dell'episodio è presentato di solito su un oggetto all'interno di una delle prime scene e ogni puntata è presentata come un "capitolo", la cui numerazione è correlata al numero di episodi all'interno della stagione, che può contenerne uno o più insiemi, chiamati quindi "volumi". I titoli di testa in genere appaiono in ordine alfabetico per cognome sopra le scene che seguono. La voce fuori campo che caratterizza l'inizio si sente spesso anche nelle scene finali, caratterizzate quasi sempre da un tocco di suspense o di cliffhanger, con la scritta continua... prima dei titoli di coda finali.
La mitologia di Heroes si riferisce a quella serie di misteriosi elementi, legati perlopiù alla fantascienza e a fenomeni soprannaturali, che ricorrono nella serie.
Nei primi due volumi della serie si è lasciato intendere che la probabile origine dei vari poteri degli eroi fosse puramente genetica. Tuttavia nel terzo volume è emerso che le abilità di alcuni personaggi (Nathan, Tracy e Niki) era di origine sintetica, derivavano da una speciale formula. Nello stesso volume si apprende inoltre che con una formula è possibile dotare di poteri anche persone normali, come avviene con Mohinder Suresh.
Nelle varie interviste fatte agli autori della serie, non si è mai voluto chiarire l'esatta origine dei poteri. Tim Kring ha spesso dichiarato: «Non ho intenzione di dare una risposta in proposito perché rischierei di rovinare una parte divertente dello show».I vari personaggi di Heroes non controllano i loro poteri allo stesso modo. Ad esempio alcuni sono sempre attivi, come la rigenerazione dei tessuti, altri sono causati da fattori difficili da controllare, come il potere di Maya, altri ancora sono invece sotto lo stretto controllo dei rispettivi proprietari, come la telecinesi o l'invisibilità.
Tra i poteri più ricorrenti nelle varie stagioni vi sono: mimica empatica (Peter), volo (Nathan), rigenerazione dei tessuti (Claire), precognizione (Isaac), telepatia (Matt), attitudine intuitiva (Sylar), manipolazione spazio-temporale (Hiro).
Un'"elica" che ricorda la struttura del DNA è uno degli elementi più ricorrenti nella serie, nonché il simbolo di Heroes. A chiamare "elica" il simbolo del programma sono gli stessi autori della serie, e lo stesso Tim Kring che in un'intervista a The Post Show aveva annunciato la rivelazione del suo significato nel primo episodio di Heroes: Origins, ovvero quello che doveva essere lo spin off della serie. Tuttavia Heroes: Origins non è mai andato in onda e il mistero sul suo reale significato è rimasto.
La prima apparizione dell'"elica" avviene nell'episodio Non voltarti indietro della prima stagione e subito è diventata un elemento molto ricorrente: compare ad esempio sul computer del padre di Mohinder, nei quadri che dipinge Isaac, Claire la disegna su un libro di scuola, Sylar la compone con del nylon in una piscina, appare tatuata sulla scapola destra di Niki quando essa libera il suo alter ego, l'haitiano indossa un ciondolo della stessa forma e si vede anche sull'elsa della spada di Takezo Kensei che Hiro nella prima serie assurge a simbolo dei suoi poteri.
Anche nelle stagioni successive alla prima il simbolo ricorre molto spesso: compare unito al simbolo dell'eclissi nella terza stagione, unione da cui deriva l'immagine del mondo spaccato in due (chi è da parte degli eroi e chi invece li vuole segregare). Inoltre questo, disposto due volte e intrecciato è anche il simbolo della Pinehearst. Era anche il simbolo dello studio legale di Artur Petrelli, padre di Nathan e Peter.
Sul significato, nonostante sia rimasto sconosciuto, si sono sviluppate delle teorie nel corso delle stagioni della serie. Secondo la principale il simbolo presenta forti somiglianze con i kanji giapponesi sai (才), ovvero «talento», e yo (与), ovvero «grande dono del cielo».
Un'altra teoria sull'origine del simbolo proviene da un fumetto nel quale si spiega che questo è per l'haitiano un serpente con le ali, ovvero un antico Dio del suo popolo.
L'eclissi è un altro degli elementi misteriosi della serie, ed anche parte del logo di Heroes.
Nel primo episodio della serie si verifica un'eclissi solare (che era stata preventivamente dipinta da Isaac) alla quale tutti i personaggi della serie assistono nelle diverse zone del mondo.
Tim Kring ha affermato che l'eclissi deve essere considerata come un evento globale, che rappresenta il concetto di "connettività" della serie.Nella terza stagione diventa ancora più chiaro il legame che il sole ha con gli "heroes" e i loro super poteri: nell'episodio in due parti intitolato proprio L'eclissi, infatti, un'eclissi solare priva tutti i soggetti avanzati dei loro poteri.
L'Impresa (anche nota come La Compagnia o Primatech Paper) ha un ruolo centrale nella serie, specie nel primo e nel secondo volume. Si tratta essenzialmente di un'associazione che ha l'obiettivo di studiare e tenere sotto controllo gli heroes.
Durante la seconda stagione si scopre che nasce per volontà di Adam Monroe e altri dodici componenti con l'obiettivo di aiutare e proteggere i soggetti avanzati e, eventualmente, eliminare i soggetti pericolosi, per i quali fu costruita un'apposita prigione, il Livello 5.
Nella terza stagione nasce una nuova associazione simile per caratteristiche all'Impresa: la Pinehearst Company.
Una cicatrice costituita da due linee nere parallele è stata mostrata in prossimità del collo di vari personaggi dotati di superpoteri. La cicatrice è il segno lasciato dagli aghi di un dispositivo di iniezione che, come ha rivelato in una biografia Hana Gitelman, in Heroes 360 Experience, inietta un radioisotopo che consente il monitoraggio da parte dell'Impresa.
Activating Evolution è il libro scritto da Chandra Suresh in cui vengono descritte le teorie dello scienziato e le previsioni circa l'emergere di esseri umani evoluti con abilità speciali. È stato letto da molti personaggi della serie che l'hanno considerato un'importante fonte di informazione per quanto riguarda le loro capacità.
Tim Kring ha affermato durante la produzione di Heroes che: «tutti i dipinti raffiguranti il futuro visti nella serie si sono avverati, anche se a volte sono stati male interpretati». Tim Sale è il nome dell'artista americano che nella realtà ha realizzato tutti i quadri sul futuro (in totale sono oltre cinquanta) che si vedono in Heroes.
Tim Kring delineò le caratteristiche del personaggio di Isaac Mendez seguendo la propria idea di un soggetto che disponesse di capacità profetiche, ma che le manifestasse in un modo non convenzionale.
L'abilità di dipingere il futuro, nel prosieguo delle varie stagioni, è stata acquisita anche da altri personaggi, tra cui Sylar, Peter e Matt Parkman).
In un'intervista concessa dagli autori della serie Joe Pokaski e Aron Coliete è stato rivelato che la leggenda del guerriero Takezo Kensei è «pura invenzione, ispirata a vaghi racconti leggendari di vari guerrieri (tra cui Miyamoto Musashi)».Takezo Kensei è citato molte volte durante la prima stagione da Hiro Nakamura, che durante il secondo volume lo incontra prima nel passato, viaggiando nel tempo, e poi nel presente, nell'identità di Adam Monroe.
9th Wonders! è una serie di fumetti che racconta la storia dei vari heroes, scritta, illustrata e auto-pubblicata (nella serie) da Isaac Mendez. Nella realtà, l'illustratore è Tim Sale.
Il virus Shanti ha un ruolo centrale nel secondo volume. Si tratta di un virus che da un lato è in grado di eliminare i poteri degli heroes senza ucciderli, ma può anche essere letale per la popolazione "normale". Nel secondo volume il virus rappresenta una grave minaccia per la popolazione mondiale in quanto Adam Monroe per redimere l'umanità è intenzionato a scatenare un olocausto diffondendo il ceppo 138 del virus.
La prima stagione, composta da 23 episodi, comprende il primo volume: Genesi. Il primo episodio è andato in onda per la prima volta negli Stati Uniti il 25 settembre 2006 sul canale NBC, mentre l'ultimo è stato trasmesso il 21 maggio 2007.
In Italia i diritti sono stati acquisiti da Mediaset, che ha trasmesso la prima stagione su Italia 1 tra il 2 settembre e il 14 novembre 2007, inizialmente in prima serata, e gli ultimi quattro episodi alle 23.30 a causa dei bassi ascolti.La seconda stagione, composta da 11 episodi, corrispondente al secondo volume, Generazioni, è stata trasmessa negli Stati Uniti dal 24 settembre al 3 dicembre 2007. In Italia è andata in onda in prima visione dal 18 aprile al 16 maggio 2008 sul canale pay Steel in prima serata, mentre in chiaro è andata in onda tra i mesi di settembre e novembre 2008 in seconda serata.
La terza stagione comprende il terzo e il quarto volume, Criminali e Fuggitivi, ed è composta da 25 episodi in totale. Negli USA è andata in onda dal 22 settembre 2008 al 27 aprile 2009. In Italia è stata trasmessa in prima visione da Steel dal 1º maggio al 21 agosto 2009, mentre in chiaro è stata trasmessa tra ottobre e novembre 2010 su Italia 1.
La quarta stagione, composta da 19 episodi, comprende il quinto volume, Redenzione, ed è andata in onda negli Stati Uniti dal 21 settembre 2009 all'8 febbraio 2010. In Italia è stata trasmessa dal 22 marzo al 26 luglio 2010 in prima visione da Steel, e in chiaro da Italia 1 nel mese di dicembre 2010.
La serie è stata trasmessa in varie parti del mondo, di seguito alcune delle date di debutto internazionali:
9 marzo 2007 in Argentina, Cile, Messico e altri paesi dell'America Latina su Universal Channel;
La prima stagione in DVD di Heroes è stata pubblicata negli USA e in Canada il 28 agosto 2007. In Europa invece arrivò divisa in due parti: la prima è stata pubblicata il 1º ottobre 2007, la seconda parte invece il 10 dicembre 2007. Dalla stessa data fu disponibile anche il cofanetto completo della prima stagione, disponibile anche in alta definizione. In Italia è in vendita dal 12 dicembre 2007.Il cofanetto della prima stagione contiene, oltre a tutti gli episodi andati in onda in televisione, tre ore circa di filmati extra, tra cui: una versione estesa di 73 minuti dell'episodio pilota, oltre 50 scene tagliate, il making of della serie (Heroes Unmasked) e vari commenti di membri del cast, della troupe e del creatore dello show Tim Kring. Il 22 febbraio 2008, la prima stagione di Heroes in DVD è stata nominata per un Saturn Award, nella categoria "Miglior serie in DVD".Il 26 agosto 2008 negli Stati Uniti è uscita la seconda stagione in DVD. Da quella stessa data, i cofanetti della prima e della seconda stagione sono disponibili anche in formato Blu-Ray. I filmati extra del cofanetto della seconda stagione comprendono, oltre i commenti del cast e le scene eliminate, anche un finale alternativo del secondo volume: Cosa sarebbe successo se Peter non avesse fermato il virus?. Inoltre è presente un documentario su Takezo Kensei. In Italia la seconda stagione è in vendita dal 2 dicembre 2008.La terza stagione è stata pubblicata nel Nord America il 1º settembre 2009 e in Europa il 12 ottobre 2009, mentre in Italia è in vendita dal 17 novembre 2010. La data d'uscita della quarta stagione è stata invece fissata per il 3 agosto 2010 negli Stati Uniti e per il 4 ottobre 2010 in Europa. Il cofanetto contiene, come per le stagioni precedenti, le scene eliminate e i commenti dei principali membri del cast tecnico e artistico, oltre a tutti gli episodi trasmessi in televisione. In Italia la quarta stagione è in vendita dal 23 febbraio 2011.Il 16 novembre 2010 negli Stati Uniti e in Canada è uscito il cofanetto della serie completa, composto da 24 dischi, con tutti gli episodi e i contenuti speciali presenti nei cofanetti delle singole stagioni più altri contenuti inediti.
Negli Stati Uniti la prima stagione è stata seguita in media da 14,3 milioni di spettatori, con un rating del 6,4% nella fascia 18-49 anni.La seconda fu seguita da 13,1 milioni di spettatori, con un rating del 6,2% nella fascia 18-49 anni; mentre la terza registrò un calo consistente, venendo seguita da circa 9,26 milioni di spettatori per episodio.L'audience scese ulteriormente durante la quarta stagione, seguita complessivamente da 6,53 milioni di spettatori per episodio, pari ad un rating di circa il 3% nella fascia 18-49 anni.
Durante la prima stagione, l'American Film Institute nominò Heroes uno dei migliori dieci programmi televisivi dell'anno. Doug Elfman del Chicago Sun-Times apprezzò la sviluppo della narrazione e le interpretazioni del cast, definito "perfetto". Barry Garron del The Hollywood Reporter definì la serie come una delle creazioni più geniali della televisione statunitense, paragonandola ad un nuovo Lost, Tra le recensioni meno positive, secondo il Philadelphia Inquirer, anche se la serie è dotata di apprezzabili effetti speciali, la sceneggiatura è ricca di assurdità e dialoghi approssimativi. L'aggregatore di recensioni Metacritic assegnò a Heroes un punteggio di 67 su 100, riassumendo il responso della critica come "generalmente positivo".La seconda stagione è stata criticata per avere una trama molto più lenta e meno avvincente della stagione precedente. In proposito, durante un'intervista a Entertainment Weekly, Tim Kring ammise di aver commesso errori nell'indirizzare lo sviluppo della stagione, proponendo nuovi personaggi e la relativa scoperta di nuovi poteri, senza offrire lo stesso livello di "adrenalina" che aveva caratterizzato la prima stagione; Kring evidenziò quindi come la seconda stagione impieghi troppo tempo per arrivare al quadro generale degli eventi, ammettendo come la storyline di Hiro in Giappone fosse stata troppo lunga e di come le sottotrame romantiche non si addicessero molto alla serie.Recensioni negative furono registrate anche per la terza e la quarta stagione. Il Los Angeles Times criticò le ambientazioni troppo tetre che danno un'"opprimente sensazione di graphic novel noir", mentre secondo il New York Post a partire dalla terza stagione la serie è diventata troppo piena di se stessa, e diversi personaggi hanno intrapreso evoluzioni insensate.
1 Television Critics Association AwardInoltre, tra le tante candidature ricevute, è stata nominata ai Golden Globe nel 2007 e 15 volte agli Emmy Award tra il 2007 e il 2010.
Heroes Unmasked è il making of di Heroes. Si tratta di un documentario prodotto dalla BBC che racconta il dietro le quinte della serie.
È composto da tre stagioni e 46 puntate complessive, trasmesse per la prima volta nel Regno Unito per accompagnare la messa in onda degli episodi della serie in chiaro, dalla prima stagione alla prima metà della terza. È narrato da Anthony Head nelle prime due stagioni, e dall'attore Santiago Cabrera nella terza.
La NBC ha distribuito, parallelamente alla trasmissione della serie, delle webserie, ovvero delle miniserie diffuse esclusivamente online. Tali opere sono state messe a disposizione nel sito statunitense della NBC con lo scopo di coprire le settimane di distanza tra una serie e l'altra e/o presentare nuovi personaggi.
Ogni volta che un episodio viene trasmesso, sul sito ufficiale della serie viene pubblicato un webcomic, ovvero un fumetto on-line realizzato dalla Aspen Comics che si ispira all'episodio andato in onda o alla serie in generale. Ognuno di questi fumetti contiene anche un easter egg. I webcomics sono stati catalogati e analizzati dai fans sul forum del sito di 9th Wonders!.
Heroes Evolutions è un'estensione internet-digitale della serie, con la funzione di esplorare l'"universo" di Heroes.
È stata lanciata sul sito internet della NBC il 19 gennaio 2007, durante la prima stagione, con il nome originario di Heroes 360 Experience, cambiato nell'attuale durante la seconda stagione.Al 22 marzo 2007 Heroes Evolutions contava già 48 milioni di pagine viste e oltre 27 milioni di download di video.
Il 13 settembre 2008 Heroes Evolutions ha ricevuto un Creative Arts Emmy per la categoria Interactive Media: Interactive Fiction.
Dall'8 novembre 2008, durante la terza stagione della serie, sul sito Heroes Evolutions sono stati pubblicati anche contenuti iStory: storie interattive che permettono al lettore di informarsi su ciò che accade nella serie.
Il 14 maggio 2007 la NBC aveva annunciato la produzione di uno spin-off, una miniserie di sei episodi chiamata Heroes: Origins, che sarebbe dovuta andare in onda durante le pause della serie principale ed essere composta da storie autoconclusive in ognuna delle quali sarebbe stato presentato un nuovo personaggio. I telespettatori avrebbero anche potuto votare per decidere se inserire o meno i nuovi personaggi nella stagione successiva.A causa dello sciopero degli sceneggiatori di Hollywood, che aveva già fatto accorciare la seconda stagione, lo spinoff venne tuttavia in un primo momento rimandato. Successivamente, la sua realizzazione venne definitivamente cancellata, a detta dei dirigenti della NBC per concentrarsi meglio sulla produzione della serie madre.
Nel 2010, nei mesi seguenti la decisione della NBC di cancellare la serie, i produttori avevano preso in considerazione l'idea di produrre un film per la televisione o una miniserie per dare una degna chiusura all'arco narrativo, idea che però non ebbe un prosieguo. Quattro anni dopo, il 22 febbraio 2014, sulla scia di un reboot della Fox di una serie cult conclusasi anni prima, 24, la NBC annunciò a sorpresa l'intenzione di rilanciare l'universo di Heroes, con una "miniserie evento" di tredici episodi da trasmettere nel 2015: Heroes Reborn. Così come era stato per la serie madre, lo sviluppo della miniserie è curato da Tim Kring.
Nel corso degli anni la NBC ha promosso varie azioni di merchandising legate alle serie, che includono la produzione di giochi per cellulari, action figures, libri e riviste.
La Ubisoft nel 2008 aveva annunciato di aver acquisito i diritti per produrre un gioco legato a Heroes per le piattaforme PC, Xbox 360, PS3, PSP e Nintendo DS. Tuttavia, il 6 novembre dello stesso anno, la Ubisoft annunciò che il progetto era stato cancellato e che i diritti erano stati restituiti alla NBC.Il 5 ottobre 2007 la Gameloft ha pubblicato il primo videogame di Heroes per cellulari. Il gioco è composto da 8 livelli e i personaggi giocabili sono Hiro Nakamura, Niki Sanders e Peter Petrelli.
Oltre alle Graphic novel, sono stati pubblicati negli anni anche libri e riviste sulla serie.
Il 26 dicembre 2007 è uscito il primo romanzo legato alla serie, intitolato Saving Charlie. Scritto da Aury Wallington, racconta le vicende legate al rapporto sentimentale di Hiro Nakamura e Charlie Andrews.La Titan Magazines il 20 novembre 2007 ha pubblicato il primo numero di Heroes Magazine, la prima rivista, bimestrale, legata alla serie. Greg Beeman, produttore esecutivo di Heroes, ha confermato che si tratta di una pubblicazione ufficiale, che trova il pieno appoggio e la collaborazione di Tim Kring e dell'intero team di produzione Heroes.
La Mezco ha annunciato al Toy Fair del 2007 la produzione di una linea di action figures basate sulla serie televisiva Heroes. La prima serie di action figures lanciata sul mercato comprende i personaggi di Peter Petrelli, Claire Bennet, Hiro Nakamura, Sylar e Mohinder Suresh. Alcuni personaggi sono stati resi disponibili anche in versioni speciali: Peter ad esempio è disponibile nella versione "in volo", Claire in quella "contro gli incendi".La seconda serie prodotta comprende i personaggi di Niki Sanders, Noah Bennet, Daniel Linderman, Matt Parkman e Claude Rains. In una terza serie sono stati prodotti Hiro Nakamura in armatura feudale, l'Haitiano, Nathan Petrelli, Elle Bishop e Adam Monroe.
La NBC, nel 2007, per cercare di promuovere Heroes a livello internazionale, ha organizzato un tour nei paesi in cui la serie non era ancora andata in onda.All'Heroes World Tour, durato dal 27 agosto al 1º settembre 2007, hanno partecipato i principali membri del cast: Santiago Cabrera, Jack Coleman, Noah Gray-Cabey, Greg Grunberg, Ali Larter, James Kyson Lee, Masi Oka, Hayden Panettiere, Sendhil Ramamurthy, Zachary Quinto, Adrian Pasdar, e Milo Ventimiglia.
Le città interessate sono state: Hong Kong, Londra, Monaco di Baviera, New York, Parigi, Singapore e Tokyo.
Nella serie Heroes si assiste spesso a riferimenti ad altre serie televisive, film e fumetti.
Hiro Nakamura ad esempio, durante la prima stagione, spesso dice di non voler usare il suo potere (viaggiare nel tempo), per non alterare il continuum spazio-temporale e in varie scene ha l'occasione di esclamare la famosa espressione Grande Giove!, come nell'episodio Sei mesi fa. Ciò si tratta chiaramente di un omaggio alla popolare saga cinematografica Ritorno al futuro.Altro esempio di riferimento a film si ha nel personaggio di Claude Rains. Il suo nome infatti è lo stesso dell'attore che interpreta il personaggio dell'uomo invisibile in L'uomo invisibile.Per quanto riguarda le serie televisive, un esempio si trova nell'episodio Sarai ciò che sono della terza stagione, dove in una scena Lyle dice Bitch is back, riferendosi a Elle. Ciò si tratta di un riferimento all'ultimo episodio della serie Veronica Mars (nel cui cast si trova Kristen Bell, stessa attrice che interpreta Elle) che si intitola "The Bitch Is Back".Nel quarto episodio della prima stagione inoltre, alcune scene vengono girate in un casinò di Las Vegas, location già usata nella serie televisiva Las Vegas.
Robert Knepper, che nella quarta stagione interpreta il personaggio di Samuel Sullivan, gestore del circo The Carnival, ha recitato nella serie televisiva Carnivàle che narra appunto di una compagnia circense itinerante.
Numerosi sono le citazioni e i riferimenti a fumetti e manga. Già nell'episodio pilota Hiro cita, in riferimento ai suoi poteri di teletrasporto e capacità di viaggiare nel tempo, Kitty Pryde e i numeri 141 e 142 di Uncanny X-Men.
Nell'episodio Parassita della prima stagione gli agenti dell'FBI sono chiamati Alonso e Quesada, in riferimento ad Axel Alonso e Joe Quesada, all'epoca rispettivamente redattore e direttore della Marvel Comics.Inoltre, nel secondo episodio della seconda stagione si può vedere Hiro fermare delle frecce lanciate su di lui urlando «Muda muda muda muda!», esclamazione tipica di Dio Brando nel manga Le bizzarre avventure di JoJo.Nella serie si incontrano spesso anche citazioni letterarie. Nell'episodio Il secondo avvento della terza stagione se ne trovano due: la prima è già nel titolo, The Second Coming infatti è anche titolo di una poesia di William Butler Yeats, recitata anche dalla voce narrante alla fine dell'episodio; la seconda invece si ha in un dialogo tra Daniel Linderman e Nathan Petrelli in cui il primo cita due versi dall'Amleto di William Shakespeare (atto V, scena II).Nell'episodio Io sono diventato la morte della terza stagione, il titolo è una frase pronunciata in una scena dell'episodio da Sylar. Stessa frase fu pronunciata da Robert Oppenheimer, uno dei padri della bomba atomica, quando assistette alla prima esplosione nucleare.Infine, nei vari episodi compaiono spesso tra le guest star personaggi celebri per altre opere: nell'episodio Inatteso appare il creatore di fumetti Stan Lee; nel terzo episodio della terza stagione il personaggio che interpreta Nana è Nichelle Nichols, attrice di Star Trek; nel sesto episodio della seconda stagione il fabbricante di spade è l'attore Cary-Hiroyuki Tagawa di Mortal Kombat; l'attore che interpreta il Linderman è Malcolm McDowell, ovvero Alex de Large di Arancia meccanica; l'attore che interpreta il padre di Hiro Nakamura, George Takei, è il tenente Sulu nella serie originale di Star Trek. La targa della sua auto inoltre, che si vede nell'episodio Distrazioni, è NCC-1701, la stessa sigla della nave stellare Enterprise.
La serie è stata spesso citata e parodiata in diverse altre serie e film tra cui Ugly Betty, Dr. House - Medical Division, I Griffin, I Simpson, The Batman, One Tree Hill, Kyle XY, 3ciento - Chi l'ha duro... la vince.Nel 2006, la stessa NBC ha anche creato una parodia intitolata Zeroes. Tale progetto, formato da quattro video, è stato pubblicato su YouTube.
Il 2 ottobre 2006, la Emerson Electric Company, una concorrente di mercato della General Electric (proprietaria della NBC), ha fatto causa alla National Broadcasting Company per una scena di Genesis, l'episodio pilota, in cui Claire Bennet, per recuperare un anello, inserisce una mano in un tritarifiuti, marchiato InSinkErator, ferendosi gravemente. La Emerson Electric Company ha sostenuto che tale scena "mette in cattiva luce il proprio prodotto, poiché suggerisce ai consumatori che anche inserendo accidentalmente una mano nel tritarifiuti si rischia di ferirsi gravemente". La Emerson chiese il blocco delle trasmissioni future dell'intero episodio e diffidò la NBC dall'usare nuovamente in futuro marchi Emerson.Il 23 febbraio 2007 la causa contro la NBC è stata abbandonata. NBC ed Emerson Electric raggiunsero un accordo: l'episodio in questione fu modificato per le trasmissioni future e nelle versioni pubblicate in DVD l'etichetta InSinkErator fu rimossa.Il 19 marzo 2007, Clifton Mallery e Amnau Karam Eele, autori della serie Crossing Jordan, hanno fatto causa contro la NBC e Tim Kring sostenendo che l'idea di un artista che può dipingere il futuro è stata rubata da una storia da loro scritta. Il procedimento fu quindi incentrato intorno al personaggio di Isaac Mendez. Tutte le richieste di Clifton Mallery e Amnau Karam Eele furono respinte. L'11 dicembre 2007, a proposito di tale questione, il New York Law Journal, citando il parere del giudice che ha emesso la sentenza, ha scritto: «il confine tra semplici "idee" e "espressioni protette" è notoriamente difficile da fissare con precisione, ma Heroes non era vicino a violarlo».
Titan Books, Heroes: An Insider's Guide to the Award-Winning Show, Titan Books, 2009, ISBN 1-84856-263-2.
 Michael Goldman, Tim Kring, Heroes Revealed, Dk Pub, 2009, ISBN 0-7566-4116-0.
 Brittany Green, Stereotyping Heroes: Analysis of Racial Stereotypes in the Television Show Heroes, University of Utah, 2008.
 David Kyle Johnson, Heroes and Philosophy: Buy the Book, Save the World, John Wiley & Sons, 2009, ISBN 0-470-37338-5.
 Mattia Nicoletti, Heroes. Eroi per caso, in Il Ragazzo Selvaggio, gennaio-febbraio, 2008.
 Lynnette Porter, David Lavery; Hillary Robson, Saving the World: A Guide to Heroes, ECW Press, 2007, ISBN 1-55022-805-6.
 Shawn Shimpach, Television in Transition: The Life and Afterlife of the Narrative Action Hero, John Wiley & Sons, 2009, ISBN 1-4051-8535-X.
 Aury Wallington, Jeph Loeb, Heroes: Saving Charlie, Delrey, 2009, ISBN 0-345-50323-6.

La balia cenerina (Heteromyias albispecularis Salvadori, 1876) è un uccello della famiglia dei Petroicidi originario della Nuova Guinea.
È una delle due specie del genere Heteromyias. In passato era classificata in un'unica specie, nota anch'essa come Heteromyias albispecularis, assieme alla balia frontegrigia dell'Australia. Da alcuni studiosi veniva posta anche nel genere Poecilodryas. Descritta dal naturalista italiano Tommaso Salvadori nel 1876, la petroica cenerina appartiene alla famiglia dei cosiddetti «pettirossi australasiatici», i Petroicidi. Gli studi sull'ibridazione del DNA condotti da Charles Sibley e Jon Ahlquist spinsero gli studiosi a classificare questo gruppo nel parvordine dei Corvida, che comprende molti Passeriformi tropicali e australiani, tra i quali i Pardalotidi, i Maluridi, i Melifagidi e i Corvidi. Tuttavia, grazie a ricerche molecolari più recenti, è stato scoperto che i Petroicidi appartengono invece a uno dei rami più antichi dell'altro parvordine degli Oscini, i Passerida (o uccelli canori «avanzati»).
Con una lunghezza di 15–18 cm, la balia cenerina è un petroicide piuttosto grande e tarchiato. Ha la testa e le guance di colore nero fuligginoso, con una striscia bianca che si allunga verso l'indietro a partire dalla regione oculare. Il bianco della gola spicca tra il color camoscio delle regioni inferiori e il marrone-oliva di quelle superiori. Un'altra macchia bianca è presente sulle ali, costituite da penne di colore scuro. Il becco è grigio-nero, gli occhi sono marrone scuro e le zampe rosa chiaro.
La balia cenerina vive lungo le catene montuose centrali che attraversano la Nuova Guinea (sia nel Papua Occidentale che nella Papua Nuova Guinea), tra i 1400 e i 2600 m di quota. All'interno delle foreste pluviali nelle quali abita si incontra da sola o, più raramente, in coppie, tra il sottobosco o sul terreno.
È insettivora, e spesso va in cerca di cibo al suolo. Cattura formiche, coleotteri, fasmidi, centopiedi e lombrichi.
Il nido è costituito da una sorta di coppa poco profonda fatta di corteccia, erbe, ramoscelli e foglie secche, fissati e legati assieme da tela di ragno. La struttura è posta generalmente a 1–3 m di altezza dal suolo. La femmina depone un unico uovo, di 24×20 mm, di color bianco-crema o bianco-oliva, punteggiato da macchioline color marrone chiaro o malva, generalmente concentrate attorno al polo maggiore.
 Heteromyias albispecularis, in Avibase - il database degli uccelli nel mondo, Bird Studies Canada.
(EN) ITIS Standard Report Page: Heteromyias albispecularis, in Integrated Taxonomic Information System. URL consultato il 5 giugno 2012.
L'Hi-Tech Ecomobility Rally è una competizione automobilistica organizzata dal 2007 in Grecia dall'Hellenic Institut of Electric Vehicles (HEL.I.E.V., in greco Ελληνικού Ινστιτούτου Ηλεκτροκίνητων Οχημάτων, ΕΛ.ΙΝ.Η.Ο.) per conto della Commissione energie alternative della Federazione Internazionale dell'Automobile.La gara è stata inserita dal 2010 al 2016 nel calendario della FIA Alternative Energies Cup e dal 2018 in quello del FIA Electric and New Energy Championship.

Hideaki Anno (庵野 秀明 Anno Hideaki?; Ube, 22 maggio 1960) è un regista, animatore, sceneggiatore e attore giapponese.
Con il suo stile visivo che si caratterizza per vividezza e realismo, Anno è uno dei registi e animatori più influenti degli ultimi decenni, conosciuto principalmente per il lavoro svolto con la famosa serie TV d'animazione Neon Genesis Evangelion. Sposato con la mangaka Moyoko Anno, si definisce agnostico e legato alla spiritualità dello shintoismo oltre a essere, inoltre, un convinto vegetariano fin dalla sua giovinezza.
Anno nasce a Ube, nella prefettura di Yamaguchi (nella regione del Chūgoku), il 22 maggio del 1960. Dopo aver ultimato gli studi presso le scuole della propria città, dove già allora si fa notare per le sue notevoli inclinazioni artistiche, realizzando brevi cortometraggi animati per i bunkasai locali, decide alla fine d'iscriversi presso l'Università delle Arti di Ōsaka a Kanan (nella prefettura di Ōsaka), dove, ancora studente, viene contattato assieme ai suoi compagni di stanza, Hiroyuki Yamaga e Takami Akai, per realizzare un filmato introduttivo per il Daicon 3, l'edizione del 1981 della convention di fantascienza giapponese Nihon SF Taikai.
In seguito al successo del breve filmato di cinque minuti, in cui una ragazzina affronta una sequenza di famosi mecha e astronavi, fu contattato in qualità di animatore, assieme a Yamaga, per lavorare alla serie Fortezza superdimensionale Macross (1982–1983). Comunque il suo talento non fu riconosciuto fino a quando non ebbe modo di prendere parte alla realizzazione del film Nausicaä della Valle del vento di Hayao Miyazaki nel 1984. Poiché avevano un impellente bisogno di ulteriori animatori, lo studio di produzione del film pubblicò un annuncio sulla rivista di animazione giapponese Animage, annunciando che cercavano disperatamente nuovi animatori. Anno, al tempo poco più che ventenne, lesse l'annuncio e si precipitò allo studio, dove incontrò Miyazaki in persona e gli mostrò alcuni suoi disegni. Impressionato dal lavoro di Anno, Miyazaki lo ingaggiò per disegnare alcune delle sequenze più complesse della pellicola, come quella del Dio Guerriero, verso la fine del film.Miyazaki e i suoi collaboratori apprezzarono molto il lavoro di Anno, che dopo questa esperienza divenne sakkan dello studio Gainax, da lui stesso fondato insieme con ex-compagni di università, che si apprestava a rilasciare il suo primo lungometraggio, Le ali di Honneamise (1987), scritto e diretto dall'amico Yamaga, in cui figura nell'effettivo del team d'animazione; parallelamente a ciò, si presta come animatore nella realizzazione di lavori di altri autori e registi, come nel caso del film Una tomba per le lucciole (1988) di Isao Takahata. In seguito divenne il principale regista, storyboarder e sceneggiatore della Gainax, realizzando, o anche solo dirigendo, la maggior parte delle loro serie anime, tra le più celebri del periodo Punta al Top! Gunbuster (1988) e Nadia - Il mistero della pietra azzurra (1990–1991), quest'ultima parzialmente ispirata a una delle prime bozze del soggetto di Laputa: castello nel cielo di Miyazaki, che inizialmente avrebbe dovuto anche curare la serie. Dopo la conclusione di Nadia, Anno cadde in una depressione durata quattro anni.
La consacrazione nell'alveo dei grandi dell'animazione giapponese avviene però con il suo seguente progetto, la serie anime Neon Genesis Evangelion (1995–1996), che è diventata definitivamente uno dei più importanti prodotti di animazione di sempre, battendosi per un ritorno a stili di disegno e temi più tradizionali e portandoli a nuovi livelli di precisione e profondità. Durante la lavorazione, Anno respinse lo stile di vita da otaku che stava vivendo, considerandolo una forma di autismo forzato. Per questa e per altre ragioni, la trama di Evangelion divenne sempre più psicologica e introspettiva con il procedere della serie, nonostante fosse mandata in onda in un orario accessibile ai bambini. Anno sentiva che le persone dovevano essere esposte alle realtà della vita il più presto possibile, da piccoli, e prima che la serie si concludesse tutti gli sforzi di trovare una logica narrativa furono abbandonati, lasciando gli ultimi due episodi come un viaggio nella mente del personaggio principale. La serie non ottenne grandi risultati di ascolto nella fascia oraria iniziale (le 18:30), anche se in seguito, con la replica in orario notturno, più orientato verso gli adulti, divenne eccezionalmente popolare in Giappone.
Dopo la conclusione di Neon Genesis Evangelion, Anno ricevette numerose lettere ed email dai fan, che gli facevano complimenti per la serie e criticavano gli ultimi due episodi, in quanto risolvevano la parte psicologica ma non quella narrativa. Tra queste c'erano minacce di morte e lettere di disapprovazione da fan che pensavano che Anno avesse rovinato la serie per loro. In parte per rispondere a queste lamentele, fu lanciato un progetto cinematografico raffigurante il finale "vero e proprio" della serie, costituiti dai non meno discussi Neon Genesis Evangelion: Death & Rebirth e Neon Genesis Evangelion: The End of Evangelion, ambedue del 1997.
Dopo Evangelion, Anno diresse una significativa porzione della serie anime del 1998 Le situazioni di Lui & Lei, tratto dall'omonimo shōjo manga di Masami Tsuda, primo anime della Gainax a essere basato su un'opera preesistente, finché controversie con lo sponsor e, soprattutto, con l'autrice del manga, insoddisfatta dell'adattamento di Anno, finirono con il costringere il regista ad abbandonare il progetto, lasciandolo nelle mani del suo protetto Kazuya Tsurumaki, già suo assistente alla regia per Evangelion. Alla fine, lo studio decise di terminare il corso dell'opera verso il volume 7 del manga. Dopo questa disputa, Anno andò a lavorare con Hayao Miyazaki e lo Studio Ghibli su diversi corti animati, proietati poi al Ghibli Museum.
Anno ha anche fatto incursioni nella cinematografia live action, iniziando con Love & Pop (1998), un film-verità alquanto sperimentale, con gran parte della pellicola girato con camere digitali in miniatura che cambiavano costantemente le proporzioni dell'immagine, incentrato sul tema dell'enjo kōsai ("appuntamento a pagamento", una forma di prostituzione adolescenziale) in Giappone, tratto dal romanzo breve Topaz II di Ryū Murakami. Il suo secondo film dal vivo, Shiki-Jitsu (2000) (cioè "Giorno del rituale" o "Giorno della cerimonia"), è la storia di un ex-direttore d'animazione (interpretato dal popolare regista indipendente Shunji Iwai) che si innamora di una donna che si è estraniata dalla realtà. Anche se era, come Love and Pop, un lavoro sperimentale, il film fu girato usando un più tradizionale formato 2.35:1, presentandosi in modo più raffinato ed evitando la schiettezza del primo film dal vivo del regista.
Nel marzo del 2002, si sposa con la mangaka Moyoco Anno. In questo periodo i suoi unici coinvolgimenti nell'animazione sono il doppiaggio dell'OAV del 2000 FLCL, diretto proprio da Tsurumaki, in cui presta la voce come comparsa al gatto Miyu-Miyu, e quello della serie TV Abenobashi - Il quartiere commerciale di magia, co-scritta e diretta sempre dall'amico Yamaga, in cui ha un cameo nel dodicesimo episodio e cura inoltre gli storyboard del tredicesimo.
Del 2004 è il suo terzo film dal vivo, un adattamento tokusatsu (cioè con effetti speciali) del manga di Gō Nagai Cutie Honey. In duro contrasto con i suoi precedenti e più realistici lavori dal vivo, Cutie Honey è un film decisamente leggero, dai toni fantasy/supereroistici, in cui lo stesso regista appare in un cameo. Più avanti, nel 2004, Anno supervisiona l'OAV in tre parti Re: Cutie Honey, la cui regia viene affidata a Hiroyuki Imaishi (prima parte), Takamichi Ito (seconda parte), e Masayuki (terza parte).
Quella di Cutie Honey non è il suo unico cameo in un film live action: fra il 2004 ed il 2007, Anno compare anche in Cha no aji (茶の味?), Koi no Mon (恋の門?), Nice no mori: The First Contact (ナイスの森〜The First Contact〜?), Nihon chinbotsu (日本沈没?) e Quiet Room ni yôkoso (クワイエットルームにようこそ?).
Nel 2005 torna a collaborare con Tsurumaki, questa volta come supervisore ed autore dello storyboard del quarto episodio dell'OAV del 2004 Punta al Top 2! Diebuster, sequel di Gunbuster. Inoltre, lavora per un breve periodo presso lo studio Pierrot in qualità di animatore, storyboarder e regista delle animazioni d'apertura e chiusura di Sugar Sugar Rune, anime basato su un manga della moglie Moyoco. L'anno seguente, lascia la Gainax per fondare lo Studio Khara, e pochi mesi dopo annuncia la produzione della tetralogia cinematografica Rebuild of Evangelion, basata sulla serie TV del 1995. Al progetto collaborano tutti i membri dello staff originale. I primi due capitoli della tetralogia escono nei cinema nel settembre del 2007 e nel luglio del 2009, riscuotendo un grande successo commerciale e di critica. Il terzo capitolo, intitolato Q: Quickening, è uscito nelle sale cinematografiche nipponiche il 17 novembre del 2012. Il 20 luglio del 2018, primo giorno di proiezione del film Mirai di Mamoru Hosoda in Giappone, è stato proiettato nelle sale il primo teaser trailer del quarto capitolo, la cui uscita è prevista per il 2020.Nel luglio del 2013 viene confermata la sua partecipazione in veste di doppiatore nel film dello Studio Ghibli Si alza il vento, diretto da Hayao Miyazaki. Anno è stato scelto per ricoprire il ruolo del protagonista Jirō Horikoshi, capo ingegnere progettista della Mitsubishi che progettò il caccia Mitsubishi A6M "Zero" (Anno è pertanto non nuovo a questo tipo di esperienza: il suo debutto come doppiatore avvenne già nel 37º episodio di Nadia - Il mistero della pietra azzurra, oltre ad altre partecipazioni, come in FLCL e Abenobashi).
Nel 2014 è stato inoltre raffigurato nella serie anime Kantoku fuyuki todoki, ispirata al manga omonimo di Moyoco Anno. L'opera, basata su brevi episodi ruotanti intorno ad un comune fulcro comico che ha come obiettivo prendersi gioco della vita da otaku, ritrae la figura di Hideaki Anno dal punto di vista di Rompers, personaggio super-deformed raffigurante Moyoco Anno stessa..
Scettico nei confronti del futuro dell'animazione in Giappone, nel 2015 annuncia di aver iniziato i lavori, in coppia con Shinji Higuchi, per dirigere un nuovo film dal vivo di Godzilla. La pellicola, intitolata Shin Gojira, è stata distribuita in Giappone il 29 luglio del 2016.
Nel 1994, invitato dall'amico regista Kunihiko Ikuhara, Hideaki Anno realizza le sequenze delle trasformazioni di Sailor Uranus e Sailor Neptune nella terza serie di Sailor Moon, Sailor Moon S.
Tokyo International Film Festival 2000, Best Artistic Contribution Award per Shiki-Jitsu;
Tokyo Anime Award Festival 2014, Best Voice Actor per il personaggio di Jiro dal film Si alza il vento.
(JA) Sito ufficiale, su khara.weblogs.jp (archiviato dall'url originale il 24 luglio 2008). 

Hikikomori (引きこもり? o 引き籠もり?, letteralmente "stare in disparte, isolarsi", dalle parole hiku "tirare" e komoru "ritirarsi") è un termine giapponese usato per riferirsi a coloro che hanno scelto di ritirarsi dalla vita sociale, spesso cercando livelli estremi di isolamento e confinamento. Tali scelte sono causate da fattori personali e sociali di varia natura. Tra questi la particolarità del contesto familiare in Giappone, caratterizzato dalla mancanza di una figura paterna e da un'eccessiva protettività materna, e la grande pressione della società giapponese verso autorealizzazione e successo personale, cui l'individuo viene sottoposto fin dall'adolescenza. Il termine hikikomori si riferisce sia al fenomeno sociale in generale, sia a coloro che appartengono a questo gruppo sociale.
Il percorso terapeutico, che può durare da pochi mesi a diversi anni, consiste nel trattare la condizione come un disturbo mentale (con sedute di psicoterapia e assunzione di psicofarmaci) oppure come problema di socializzazione, stabilendo un contatto con i soggetti colpiti e cercando di migliorarne la capacità di interagire. Il fenomeno, già presente in Giappone dalla seconda metà degli anni ottanta, ha incominciato a diffondersi negli anni duemila anche negli Stati Uniti d'America e in Europa.
Il fenomeno dello hikikomori può essere considerato come una volontaria esclusione sociale, una ribellione della gioventù giapponese alla cultura tradizionale e all'intero apparato sociale da parte di adolescenti che vivono reclusi nella loro casa o nella loro stanza senza alcun contatto con l'esterno, né con i familiari né con gli amici.Il governo del Giappone utilizza il termine hikikomori per coloro che si rifiutano di lasciare le proprie abitazioni e lì si isolano per un periodo superiore ai sei mesi, e ha stilato una lista di criteri diagnostici utili a inquadrare i soggetti che possano rientrare in questa definizione. Il termine fu coniato dallo psichiatra Tamaki Saitō, quando cominciò a rendersi conto della similarità sintomatologica di un numero sempre crescente di adolescenti che mostravano letargia, incomunicabilità e isolamento totale. Oltre all'isolamento sociale gli hikikomori soffrono tipicamente di depressione e di comportamenti ossessivo-compulsivi, soprattutto automisofobia (paura di essere sporchi) e manie di persecuzione.Lo stile di vita degli hikikomori è caratterizzato da un ritmo circadiano sonno-veglia completamente invertito, con le ore notturne spesso dedicate a componenti tipiche della cultura popolare giapponese, come la passione per il mondo manga e, soprattutto, la sostituzione dei rapporti sociali diretti con quelli mediati via Internet. Quest'ultimo aspetto si configura spesso come una contraddizione in termini: la persona rifiuta i rapporti personali fisici, mentre con la mediazione della rete può addirittura passare la maggior parte del suo tempo intrattenendo relazioni sociali di vario tipo (dalle chat fino ai videogiochi online). Tuttavia, solamente il 10% degli hikikomori naviga su Internet, mentre il resto impiega il tempo leggendo libri, girovagando all'interno della propria stanza o semplicemente oziando, incapace di cercare lavoro o frequentare la scuola. In ogni caso, la mancanza di contatto sociale e la prolungata solitudine hanno effetti profondi sullo hikikomori, che gradualmente perde le competenze sociali, i riferimenti comportamentali e le abilità comunicative necessarie per interagire con il mondo esterno.Solitamente lo hikikomori lascia di rado la sua stanza, nemmeno per lavarsi, chiedendo che il cibo gli sia lasciato dinanzi alla porta e consumando i pasti all'interno della propria camera. Alcuni reclusi meno soggetti all'agorafobia sono tuttavia in grado di uscire di casa una volta al giorno o una volta alla settimana per recarsi in un konbini, un convenience store aperto 24 ore al giorno, dove possono trovare colazioni da asporto, pasti precotti o bentō preconfezionati. Il ritiro dalla società avviene gradualmente: i ragazzi, in alcuni casi, non riescono a immaginare sé stessi adulti o hanno l'impressione di non stare crescendo, possono apparire infelici, perdere le amicizie, la sicurezza e la fiducia in sé stessi, con un aumento dell'aggressività spesso verso i genitori (circa il 40-50% degli hikikomori tratta i propri genitori con violenza). Sovente, non è possibile attribuire l'insorgenza di hikikomori a un trauma specifico: semplicemente, alcuni giovani giapponesi perdono l'energia che ci si aspetta abbiano i ragazzi appartenenti alla loro fascia d'età. La percentuale di suicidi tra gli hikikomori rimane comunque bassa, in quanto, nonostante il desiderio di porre fine alla loro esistenza sia alto, subentra nei soggetti una forma di autocompiacimento e narcisismo che salva loro la vita. Flavio Rizzo, professore dell'Università di Tokyo, ha sottolineato il ruolo delle implicazioni culturali e le traiettorie storiche giapponesi spostando l'attenzione dall'analisi clinica, definendo gli hikikomori "eremiti postmoderni".Mentre il livello del fenomeno varia su una base individuale, nei casi più estremi alcune persone rimangono isolate per anni o anche decenni. Spesso gli hikikomori incominciano rifiutandosi di andare a scuola: questi ultimi in giapponese sono definiti futōkō (不登校? "assenteisti"); un termine più antico è tōkōkyohi (登校拒否?). Questo fenomeno è possibile soprattutto a causa del fatto che raramente le scuole giapponesi cercano di convincere i ragazzi a tornare a seguire le lezioni.
La diffusione del fenomeno in Giappone ha avuto luogo dalla metà degli anni ottanta, con un incremento sostanziale verso la fine degli anni novanta. Secondo alcune fonti, nella seconda metà degli anni duemila i giapponesi coinvolti erano un milione, circa l'1% della popolazione. Stime più caute, invece, parlavano di un numero di individui compreso fra 100 000 e 320 000. Nel 2008 l'Università di Okinawa parlava di 410 000 soggetti colpiti, ma secondo i dati riferiti da Saitō la prevalenza di hikikomori sarebbe di due milioni di soggetti.L'attendibilità dei dati sull'incidenza del fenomeno è pregiudicata da diversi fattori, come la reticenza delle famiglie a denunciare i casi o, al contrario, da una scarsa conoscenza dello stesso. Secondo i dati del governo riferiti a luglio 2010, il numero degli hikikomori si aggirerebbe sulle 700 000 unità, con una età media di 31 anni; un'ulteriore stima, riferita a settembre dello stesso anno, identifica il loro numero in 236 000 soggetti. Uno studio epidemiologico del 2012 stimava che l'1,2% delle persone della fascia di età compresa tra i 20 e 50 anni avesse vissuto almeno un periodo di ritiro sociale e di isolamento di sei mesi. Nel 2016 il governo parlava di 541 000 soggetti coinvolti, con un'età compresa tra i 15 e i 39 anni; altri 613 000 appartenevano invece alla fascia di età tra i 40 e i 64 anni. Questi ultimi, che hanno raggiunto i 40 anni e hanno passato circa 20 anni in isolamento, sono generalmente indicati come la "prima generazione hikikomori" e vi è preoccupazione per il loro reinserimento in società quando, superata la soglia dei 60 anni e rimasti orfani, perderanno l'unica fonte di sostentamento a disposizione.Solitamente gli hikikomori sono giovani maschi primogeniti di ceto sociale medio-alto, di età compresa tra 19 e 30 anni (con un forte incremento tra gli under 19 negli anni duemila) con la prima manifestazione del disagio nel 23% dei casi già al primo anno delle scuole medie inferiori. Solo il 10% dei soggetti interessati è di sesso femminile e di solito il periodo di reclusione è limitato; è possibile comunque che molti casi di hikikomori tra ragazze non siano riconosciuti come tali, in quanto i giapponesi percepiscono il ritiro in casa delle donne una consuetudine all'interno della propria società:
Uno studio condotto dal Ministero della salute, del lavoro e delle politiche sociali del Giappone nel 2003 in tutti i centri di salute mentale del Paese ha dimostrato che vi sono state oltre 14 000 consultazioni per hikikomori in un anno, non includendo il numero di consultazioni dei genitori.Un elemento culturale strettamente collegato al fenomeno hikikomori è la categoria dei parasite single (パラサイトシングル parasaito shinguru?), ovvero ragazzi che continuano a vivere coi genitori ben oltre la maggiore età, i quali sembrano possedere, in una certa percentuale di casi, stili comportamentali simili e sovrapponibili a quelli di uno hikikomori. È possibile che tra i numerosi parasite single giapponesi vi siano degli hikikomori non riconosciuti come tali.
Lo hikikomori non è un fenomeno esclusivamente giapponese essendo diffuso, in percentuale minore rispetto al Giappone, anche nel mondo occidentale e nel resto dell'Asia.A Parigi, tra il 2011 e il 2012, sono stati individuati 30 casi di persone di età compresa tra i 16 e i 30 anni, tra i quali risultano particolarmente colpiti i soggetti che hanno scarsa vita sociale o coloro che non hanno completato o hanno avuto difficoltà a completare gli studi. Per questo motivo, a partire dagli anni dieci del XXI secolo, ricercatori francesi collaborano insieme a esperti giapponesi per individuare le cause del fenomeno e chiarire se esso sia prerogativa solamente del Giappone o se sia presente anche in società culturalmente differenti. In Francia il fenomeno non è riconosciuto dalle autorità, ma secondo gli esperti il numero di hikikomori francesi si aggirerebbe sulle decine di migliaia.
In Italia si stima che un individuo ogni 250 sia soggetto a comportamenti a rischio di reclusione sociale; altre stime parlano invece di un individuo su 200. Nel 2013, secondo la Società Italiana di Psichiatria, circa 3 milioni di italiani tra i 15 e i 40 anni soffrivano di questa patologia. Tuttavia il disturbo è spesso associato o confuso con la cultura nerd e geek, o più frequentemente con una semplice dipendenza da Internet (le cui stime parlano di 240 000 adolescenti italiani che trascorrono più di tre ore al giorno tra Internet e videogiochi), limitando il fenomeno a una conseguenza del progresso della società e non a una chiara scelta volontaria del soggetto. Una stima più attendibile, riferita al 2018, parla di 100 000 casi di hikikomori in Italia.Casi di hikikomori sono stati individuati in Spagna, dove l'isolamento prolungato si presentava spesso come conseguenza di disturbi come psicosi e ansia patologica. In America Latina si tratta di un fenomeno nuovo, con più di 50 casi accertati in Argentina nel 2008, dove è stato individuato il caso di un uomo che per 20 anni si era rifiutato di abbandonare la propria abitazione, nella città di Viedma.In Asia il fenomeno è diffuso soprattutto in Bangladesh, India, Iran, Taiwan, Thailandia, Cina e Corea del Sud. Secondo uno studio del 2012 nella sola Hong Kong il numero di reclusi sociali ammonterebbe a circa 18 500, il triplo rispetto a una precedente stima riferita al 2005. Durante la stessa indagine sono stati presi in carico e studiati 192 soggetti, dei quali alcuni in isolamento totale da almeno sei anni.In Corea i criteri diagnostici differiscono leggermente, essendo necessari tre mesi di isolamento sociale (invece dei canonici sei) per essere definiti hikikomori. Tali soggetti vengono definiti wittori (외톨이?, oetol-iLR, "solitari"), e, a differenza degli hikikomori, mantengono il dialogo con i propri genitori. Inoltre, semmai il disturbo dovesse insorgere, esso è di breve durata, in quanto, a differenza dei loro coetanei giapponesi, i coreani debbono prestare servizio militare obbligatorio all'età di 18 anni. Nel 2008 il numero di reclusi sociali sudcoreani si aggirava sulle 300 000 unità, ma da allora il governo non ha più fornito stime ufficiali sul loro numero.
I sintomi dello hikikomori sono comparabili al ritiro sociale esibito dagli individui che soffrono di disturbi pervasivi dello sviluppo, un gruppo di disturbi che includono la sindrome di Asperger e l'autismo. Ciò ha portato alcuni psichiatri a formulare l'ipotesi che gli hikikomori possano essere influenzati dai disturbi che colpiscono l'integrazione sociale, i quali però risultano alterati rispetto alla loro forma tipica occidentale per via delle pressioni sociali e culturali uniche del Giappone. Uno studio del 2007 ha evidenziato la correlazione tra lo stato di hikikomori e la presenza di disturbi mentali secondari, con cinque casi sui ventisette presi a carico che presentavano un alto disturbo pervasivo dello sviluppo; i restanti casi presentavano disturbi come depressione, disturbo ossessivo-compulsivo, della personalità o leggera disabilità intellettiva. Dieci casi presentavano il disturbo nella sua forma principale, senza alcun disturbo mentale evidente.
Lo hikikomori potrebbe essere una resistenza alla pressione all'autorealizzazione e al successo personale presente nei ragazzi giapponesi già nella scuola media, dove è essenziale che siano eccellenti negli studi e nella professione. A causa della natura fortemente omologante della cultura giapponese, se un ragazzo non segue un preciso percorso verso un'università d'élite o un'azienda di prestigio, molti genitori, e di conseguenza i loro figli, vivono questo come un grave fallimento. Il sistema educativo giapponese, influenzato dai valori tradizionali confuciani, riveste perciò un ruolo importante nella produttività del Paese e nelle possibilità di affermazione nel mondo del lavoro dei giovani nipponici.Il percorso di vita degli adolescenti giapponesi deve essere preciso e lineare e non esistono altri modi per soddisfare le aspettative pre-imposte dalla società e, soprattutto, non soddisfarle significa fallire totalmente; una delle massime giapponesi è: «Il chiodo che sporge va preso a martellate». Uno dei motivi principali che spinge uno hikikomori a isolarsi, quindi, è dire no a quel conformismo che è uno dei cardini della cultura giapponese. I giovani hikikomori infatti spesso sono persone intelligenti e creative, quasi a voler dire che l'unico modo per affermare la propria identità sia nascondersi, fuggendo dalla realtà e dalle proprie responsabilità.Inoltre, l'eccessiva pressione competitiva nel sistema scolastico per ambire ai migliori posti di lavoro, rimasta immutata all'interno di una società che, però, dopo la crisi degli anni novanta, ha perso la maggior parte della sua forza economica, viene ritenuto uno sforzo inutile da molti adolescenti giapponesi. Mentre i padri giapponesi della generazione post-crisi possono godere ancora di un impiego a vita presso aziende multinazionali, i giovani che entrano nella società dopo la scuola non possiedono tali garanzie nel mercato del lavoro. A causa di questo, molti giovani giapponesi incominciano a sospettare che il sistema posto in essere per i loro padri e nonni non funzioni più, e per alcuni, la mancanza di un obiettivo di vita chiaro li rende suscettibili al ritiro sociale come hikikomori.
Un'altra causa è da ricercare nei rapporti sociali tra gli stessi adolescenti, che nel periodo scolastico spesso si dimostrano un autentico incubo con molestie e forme più o meno gravi di bullismo (いじめ ijime?), causando agorafobia, ansia, fobia sociale e scolare. La vittima di ijime è solitamente un individuo che ha trovato difficoltà nel conformarsi agli altri, ma potrebbe considerarsi egli stesso una persona inadeguata, decidendo così di isolarsi sia dalle attività scolastiche sia dalla società stessa, nella quale la cooperazione e l'adesione svolgono un ruolo primario. La reclusione appare, così, l'unico modo per manifestare il proprio dissenso o il proprio disagio rispetto alla società e alle sue norme.Infine, anche la timidezza dei soggetti svolge un ruolo chiave nell'insorgenza di hikikomori. Questo stato può portare a situazioni in cui il ragazzo colpito dal disturbo arrivi a provare vergogna o si senta ferito nell'orgoglio per situazioni che, in uno stato d'animo regolare, risulterebbero facilmente sopportabili. Nei peggiori dei casi, questa situazione può evolversi in una manifestazione di sintomi paranoici, i quali alla lunga possono accrescere le possibilità di isolamento sociale.
La maggior parte dei genitori aspetta molto a lungo prima di chiedere aiuto, nella speranza che il figlio hikikomori superi la fase del disturbo da solo. Ciò è in parte dovuto al fatto che si crea una sorta di benestare in cui il figlio si vergogna di aver deluso i genitori, mentre questi ultimi si vergognano di avere un figlio rimasto indietro rispetto agli altri. Talvolta, i genitori si vergognano di cercare un rimedio per il disturbo del figlio, o semplicemente, di essere visti entrare in qualche clinica specializzata. La relativa capacità economica della classe media consente inoltre ai genitori di mantenere in casa un figlio adulto indefinitamente. Nelle famiglie a basso reddito non ci sono hikikomori poiché i giovani sono costretti a lavorare fuori di casa se non finiscono la scuola e per questa ragione l'isolamento, se mai ha inizio, termina precocemente.
L'assenza della figura maschile è un fatto comune all'interno della famiglia giapponese, dove il padre sceglie solitamente di non prendersi responsabilità riguardo alla crescita dei figli, il contrario di quello che avviene all'interno della famiglia occidentale contemporanea. Di solito il padre, impegnato tutto il giorno sul posto di lavoro, finisce per eliminare tutte le attività extra-lavorative, limitando anche le amicizie a quelle coltivate in ambito lavorativo. Contrapposta a tale assenza fisica vi è un'eccessiva presenza della figura patriarcale che il padre giapponese rappresenta: in qualità di "uomo di casa" egli esercita sul figlio una sorta di "violenza simbolica", evidenziando i suoi successi e la dedizione al lavoro, mostrandosi calmo e forte, limitando le emozioni e le parole, dalle quali il resto della famiglia dipende psicologicamente, tagliando tutti i rapporti intimi con quest'ultima, nella speranza che il figlio assimili tali valori. Può accadere tuttavia che i figli, proprio come i padri, si rintanino in luogo privo di emozioni, sviluppando i sintomi da ritiro sociale con la differenza sostanziale che quest'ultimo è per essi una forma di ribellione al sistema sociale e al modello paterno.
Alcuni esperti, tra cui Saitō, attribuiscono la causa del disagio oltre alla suddetta mancanza della figura paterna, anche al contesto familiare e sociale, fattori che contribuiscono allo sviluppo di un'interdipendenza e collusione fra madre e figlio. Condizione che poi muterebbe in un sentimento di estrema dipendenza (甘え amae?), impedendo di fatto alla prole uno sviluppo psicologico autonomo. Il fenomeno infatti sembrerebbe verificarsi maggiormente tra gli adolescenti maschi con madri troppo ansiose e oppressive, in situazioni in cui il peso dell'educazione e del mantenimento dei figli ricade esclusivamente su queste ultime, le quali nel 95% dei casi ne assecondano l'isolamento. Il rischio che essi rimangano schiavi di tale simbiosi è accresciuto dal fatto che il padre raramente interviene come terzo elemento a separare la coppia madre-figlio.Il comportamento tipico da parte di una madre di uno hikikomori, quindi, è quello di appoggiare e di non interferire con l'operato del figlio, senza disturbarlo e senza indagare sul motivo del suo malessere, nell'attesa che la situazione ritorni alla normalità. In questo modo l'isolamento, col passare del tempo, diventa totale, passando da momenti di dipendenza a momenti di forte aggressività, che possono sfociare in casi di violenza verso la madre.In Giappone non è inusuale che i bambini fino a 10 anni dormano ancora nel letto dei genitori. Così facendo, il bambino finisce per acquisire, durante la fase di crescita, la consapevolezza della bontà e della dedizione della madre nei suoi confronti, situazione che porta allo sviluppo di un senso di obbligo e di devozione, che influenzerà tutte le relazioni sociali fino all'età adulta. La madre giapponese contemporanea, inoltre, ha sviluppato un forte sentimento di iperprotettività verso il figlio, causato, oltre all'assenza del marito, dal desiderio di proteggere il primo dalle aspettative che la società e la stessa famiglia hanno riposto in esso.
La contrapposizione tra sentimenti autentici (本音 hon'ne?, ovvero i desideri profondi di una persona, i quali possono essere contrari al ruolo sociale o alle aspettative della società o della famiglia in base alla propria posizione e alle circostanze, spesso tenuti nascosti a tutti, tranne ai propri amici più intimi) e sentimenti di facciata (建前 tatemae?, le opinioni che una persona mostra in pubblico, ciò che la società si aspetta o che è richiesto in base alla propria posizione e alle circostanze) riveste un ruolo di importanza capitale nella cultura giapponese.L'esistenza di questi due aspetti della vita giapponese comporta la presenza di un doppio registro psichico nei giapponesi, i quali anche se talvolta contrari alle regole della società, debbono rispettarle per salvaguardare l'armonia del gruppo. A causa di questa ricerca dell'armonia a tutti i costi spesso i sentimenti risultano essere soppressi; inoltre, le opinioni personali non sono mai apertamente espresse, le emozioni non vengono fatte trasparire e gli scontri pubblici sono rari. Per effetto di questa marcata dicotomia tra personalità pubblica e privata, alcuni hikikomori trovano grandi difficoltà a conformarsi alle regole della società giapponese, non riuscendo ad abbandonare il proprio hon'ne e facendo fatica a compiere il passaggio al tatemae. È possibile che questa riluttanza, classificata dagli psicoterapeuti come un disturbo di comunicazione, finisca per acuire l'isolamento sociale. Secondo lo psicoterapeuta Yuichiri Hattori, gli hikikomori, costretti come tutti i giapponesi ad adottare tali sentimenti di facciata fin da piccoli, non sono più in grado di liberarsene in favore della loro autentica personalità, con conseguenti problemi nel loro sviluppo emotivo. Secondo Hattori infatti essi temono la possibilità che mostrare i loro veri sentimenti possa pregiudicare i rapporti sociali con gli altri, forzandoli ad adottare una personalità di facciata in grado di uniformarsi al resto della società. Tuttavia, la maggior parte di essi non resiste a questa pressione, finendo per crollare emotivamente.
Data la rilevanza sociale del fenomeno, in Giappone si è cercato di porre rimedio al problema degli hikikomori attraverso due principali tipi di approcci, ciascuno dei quali con il proprio stile e la propria filosofia di trattamento:
l'approccio medico-psichiatrico che consiste nel trattare la condizione come un disturbo mentale o comportamentale con il ricovero ospedaliero, sedute di psicoterapia e assunzione di psicofarmaci;
l'approccio basato sulla risocializzazione che guarda al fenomeno come a un problema di socializzazione piuttosto che come a una malattia mentale. Lo hikikomori viene quindi ospitato in una comunità alloggio in cui sono presenti altri hikikomori, con la possibilità di interagire lontano dalla casa di origine.Nel secondo approccio rientrano specifiche organizzazioni no profit che si propongono di aiutare coloro che trovano difficoltà a comunicare e a integrarsi nella società, migliorando la loro capacità di interagire in modo da renderli indipendenti dalla famiglia, attraverso l'assegnazione di piccoli incarichi o lavori. In genere sono i genitori a contattare tali organizzazioni e a far partecipare il figlio alle attività del programma, pagando una quota. Queste associazioni si propongono come un'estensione della famiglia e in questo senso prevedono anche la figura della cosiddetta "sorella in prestito", che nei casi di particolare chiusura del giovane cerca di stabilire un contatto con lui e di convincerlo a uscire dalla sua stanza e a prendere parte al programma. Tuttavia questo metodo lascia perplessi parecchi esperti a causa della scarsa formazione specifica dei volontari.Questi tipi di centri di recupero, chiamati free space o free school, hanno la caratteristica di essere strutturati come una normale scuola, con programmi didattici identici. La differenza consiste nella mancanza di distinzione dei ruoli gerarchici: i ragazzi in cura non indossano divise, non vengono usati onorifici e nessuna informazione sul loro passato viene divulgata, contribuendo alla diffusione di un clima sereno all'interno del centro. Inoltre, per aiutare i ragazzi affetti da questo disturbo, è stata ipotizzata la possibilità di avvicinarsi a essi attraverso la costruzione di un rapporto di fiducia, ricostruendo le relazioni sociali tramite l'empatia e l'accettazione positiva incondizionata.La durata del percorso riabilitativo può variare da persona a persona, ma uno studio del 2014 condotto su 270 individui colpiti ha dimostrato che il lasso di tempo necessario perché uno hikikomori si riabitui al mondo esterno è in media di circa dodici anni. Un altro studio del 2003 evidenziava inoltre che dopo un breve periodo molti soggetti (circa il 23% su un campione di ottanta reclusi sociali) smettono di frequentare i centri di recupero per diversi anni. Non è detto comunque che gli ex hikikomori riescano a rientrare a pieno titolo nella società e nel mondo del lavoro, in quanto le aziende giapponesi sono molto restie ad assumere persone il cui curricolo presenti lunghi periodi di inattività lavorativa.Infine una terapia alternativa è quella della telepsichiatria, una branca della telemedicina. Diffusasi inizialmente in Paesi con bassa densità demografica, ove per il medico il problema maggiore è quello di raggiungere l'abitazione del paziente, questo tipo di cura si è sviluppato grazie al progresso tecnologico, avvalendosi di connessione Internet, di webcam e computer e permettendo al medico curante e al paziente di interagire a distanza. Questa terapia, quindi, si sposa alla perfezione con il fenomeno hikikomori, permettendo di raggiungere i soggetti affetti dal disturbo attraverso il loro unico sistema di mediazione con il mondo esterno. Tale sistema porrebbe le basi per la fine dell'auto-isolamento, consentendo al medico di erogare le prime cure del trattamento del disturbo.
La figura dello hikikomori è spesso utilizzata negli anime e nei manga, e per certi versi può essere vista come uno stereotipo dei cartoni animati giapponesi. Difatti, un numero sempre maggiore di opere vede affidare il ruolo di "eroe" a uno hikikomori, palesando una crescente accettazione e persino un miglioramento dell'immagine di questo modello psicosociale.Una delle opere più significative in questo senso è il romanzo Welcome to the NHK di Tatsuhiko Takimoto, definitosi lui stesso uno hikikomori. La sigla NHK non indica l'emittente televisiva giapponese, bensì Nihon Hikikomori Kyōkai ("associazione giapponese hikikomori") e tutta l'opera, trasposta successivamente in anime e manga, è incentrata sulla lotta del protagonista Tatsuhiro Satō contro il suo destino di hikikomori. Satō soffre di fobia sociale, e il suo auto-isolamento è dovuto alla sua incapacità di rapportarsi in modo naturale con la società. Trovatosi improvvisamente in difficoltà economica a causa del mancato apporto dei genitori, egli sviluppa un legame di interdipendenza con Misaki, la ragazza che cerca di aiutarlo, simile a quello che si verifica tra madre e figlio.Ancora prima che nell'opera di Tokimoto, il tema ricorre nell'anime Neon Genesis Evangelion di Hideaki Anno. Il personaggio di Shinji Ikari presenta un quadro comportamentale riconducibile a quello degli hikikomori, nella sua incapacità di relazionarsi con gli altri, il rifiuto verso il mondo esterno, l'atteggiamento compulsivo e l'assenza di una figura parentale positiva di riferimento. Perfetta trasposizione dell'incertezza sociale del Giappone di metà anni novanta, il personaggio di Shinji incarna lo spirito di una società giovane che soffre a causa dei cambiamenti sociali e i cui membri non sono in grado di affrontare il duro sistema educativo, la crescente instabilità del lavoro e la grande pressione sociale.Altri esempi di rilievo sono Ano Hana, in cui il protagonista Jinta Yadomi diviene hikikomori a causa di un trauma subito in età infantile, Kami-sama no memo-chō, dove la protagonista Alice vive chiusa nel suo appartamento utilizzando Internet per rimanere in contatto con il mondo esterno, e La mia Maetel, in cui il protagonista Shintarō Koizumi, auto-recluso da quindici anni, si innamora della propria matrigna.
Secondo lo scrittore Michael Zielenziger, anche l'opera di Hayao Miyazaki La città incantata fa riferimento, in alcune scene cruciali, al fenomeno hikikomori, sebbene non in maniera esplicita.Altri personaggi hikikomori, o che presentano caratteristiche simili, apparsi in opere anime o manga di rilievo sono: Akira Renbokōji (Kakumeiki Valvrave), Erio Tōwa (Denpa onna to seishun otoko), Frau Kōjiro (Robotics;Notes), Gasper Vladi (High School DxD New), Haruto (AKB49: Ren'ai kinshi jōrei), Himawari Shinomiya (Vividred Operation), Iyo Morinonaka (Nekura musume to Internet), Izumi Sagiri (Eromanga-sensei), Izumi Takanashi (Working!!), Jun Sakurada (Rozen Maiden), Kazuma Ikezawa (Summer Wars), Kazuma Satō (Kono subarashii sekai ni shukufuku o!), Kiri Komori (Sayonara Zetsubō-sensei), Kōtarō Araki (Otaku Teacher), Matsu (Sekirei), Nancy Naga (Those Who Hunt Elves), Ryūnosuke Akasaka (Sakura-sō no pet na kanojo), Sada (Oh, mia dea!), Saiko Yonebayashi (Tokyo Ghoul:re), Sakura Hanazono (Flower of Life), Sasami Tsukuyomi (Sasami-san@Ganbaranai), Shizuka Uchiyamada (Dageki joi Saori), Soon-Mi (Carnivorous Princess Yegrinna), Sora e Shiro (No Game No Life), Sunako Nakahara (Perfect Girl Evolution), Takumi Nishijō (Chaos;Head), Yutaka Itazu (Higashi no Eden), Yukiteru Amano (Mirai Nikki - Future Diary) e Yūto Honda (Genkaku Picasso).
Dublinesque di Enrique Vila-Matas; il protagonista Samuel Riba intravede in sé stesso tendenze da hikikomori
Il signor Cravatta (Ich nannte ihn Krawatte) di Milena Michiko Flašar, romanzo tedesco sull'incontro casuale di un disoccupato con uno hikikomori
Tokyo! (2008): il terzo e ultimo episodio del film, Shaking Tokyo, è incentrato su uno hikikomori
Tobira no mukō (2008), film giapponese la cui trama è incentrata su Hiroshi, un adolescente che decide di abbandonare la scuola e di rinchiudersi nella sua stanza per due anni, diventando uno hikikomori
Castaway on the Moon (2009), film coreano, ha come protagonisti una ragazza hikikomori e un aspirante suicida che si ritrova a vivere da naufrago su una microisola del fiume Han, al centro di Seul
Confessions (2010), film giapponese diretto da Tetsuya Nakashima: uno dei protagonisti, lo studente di scuola media Naoki Shimomura, decide di non uscire più di casa diventando uno hikikomori
Oniichan no hanabi (2010), basato su una storia vera, narra le vicende della giovane Hana e del fratello Tarō, che ha scelto una vita da recluso sociale.
Persona 5: Futaba Sakura, uno dei personaggi principali, vive lo stile di vita dell'hikikomori dopo aver visto la madre morire davanti ai suoi occhi.
Roger J. Davies e Osamu Ikeno, La mente giapponese, Meltemi Editore, 2007, ISBN 88-8353-584-7.
 Takeo Doi, Anatomia della dipendenza, Raffaello Cortina Editore, 2001, ISBN 88-7078-686-2.
(EN) Alan Fogel, Barbara J. King e Stuart G. Shanker, Current problems of Japanese Youth, in Human Development in the Twenty-First Century: Visionary Ideas from Systems Scientists, Cambridge University Press, 2007, ISBN 1-139-46883-9.
 Edoardo Giusti e Maria Frandina, Terapia della vergogna. I turbamenti dell'arrossire e dell'imbarazzo, Roma, Sovera Edizioni, 2010, ISBN 88-8124-858-1.
(EN) Gordon Mathews e Bruce White, Japan's Changing Generations: Are Young People Creating a New Society?, Routledge, 2004, ISBN 0-203-31662-2.
(EN) Noriko Ohashi, Exploring the Psychic Roots of Hikikomori in Japan, ProQuest, 2008, ISBN 1-109-19059-X.
(EN) Kaori Okano e Motonori Tsuchiya, Education in Contemporary Japan: Inequality and Diversity, Cambridge University Press, 1999, ISBN 0-521-62686-2.
 Carla Ricci, Hikikomori: adolescenti in volontaria reclusione, Milano, FrancoAngeli, 2008, ISBN 88-464-9999-9.
 Carla Ricci, La solitudine liberata. Alla ricerca del sé... passando dal Giappone, Armando Editore, 2012, ISBN 88-6677-030-2.
(EN) Thomas P. Rohlen, Learning: The Mobilization of Knowledge in the Japanese Political Economy, in Yasusuke Murakami, Henry Rosovsky e Shumpei Kumon (a cura di), Cultural and social dynamics, The Political Economy of Japan, vol. 3, Stanford University Press, 1992, ISBN 0-8047-1992-6.
(EN) Thomas P. Rohlen, Building character, in Thomas P. Rohlen e Gerald K. LeTendre (a cura di), Teaching and Learning in Japan, Cambridge University Press, 1998, ISBN 0-521-49587-3.
(EN) Tamaki Saitō, Hikikomori: Adolescence Without End, University of Minnesota Press, 2013, ISBN 0-8166-5458-1.
 Michael Zielenziger, Non voglio più vivere alla luce del sole. Il disgusto per il mondo esterno di una nuova generazione perduta, Elliot Edizioni, 2008, ISBN 978-88-6192-022-4.
(FR) Christophe André, Patrick Légeronn, La peur des autres: trac, timidité et phobie sociale, Odile Jacob, 2000, ISBN 2-7381-0872-5.
(EN) Stella Suk-Ching Chong, Kor-man Chan, A case study of a chinese 'hikikomorian' in Canada: Theorizing the process of hikikomorization (abstract), in Journal of Special Education and Rehabilitation, vol. 13, 3-4, 2012,  pp. 99-114, ISSN 1409-6099. URL consultato il 26 settembre 2013 (archiviato dall'url originale il 7 marzo 2017).
(EN) Chihiro Fujita, "Hitomishiri" as a japanese concept of stranger anxiety and anthropophobia (abstract), in Psychiatry and Clinical Neurosciences, vol. 25, nº 1, 1971,  pp. 1-8, DOI:10.1111/j.1440-1819.1971.tb01483.x. URL consultato il 26 settembre 2013.
(DE) Lisette Gebhardt, Nach Einbruch der Dunkelheit. Zeitgenössische japanische Literatur im Zeichen des Prekären, Berlino, EB Verlag, 2010, ISBN 978-3-86893-031-3.
 Giustina Iadecola, Hikikomori syndrome e disagio scolastico, Edizioni Il Campano, 2012, ISBN 978-88-6528-152-9.
(FR) Muriel Jolivet, Tokyo Memories, Losanna, Antipodes, 2007, ISBN 2-940146-92-6.
(FR) Jean-Claude Jugon, Phobies sociales au Japon: timidité et angoisse de l'autre, ESF, 1998, ISBN 2-7101-1298-1.
 Carla Ricci, Hikikomori. Narrazioni da una porta chiusa, Aracne Editrice, 2009, ISBN 88-548-2902-1.
 Carla Ricci, La volontaria reclusione. Italia e Giappone: un legame inquietante, Aracne Editrice, 2014, ISBN 978-88-548-6926-4.
(FR) Hélène E. Stork, Introduction à la psychologie anthropologique: petite enfance, santé et cultures, Armand Colin, 1999, ISBN 2-200-25096-7.
Hikikomori Italia Associazione nazionale di informazione e supporto sul tema dell'isolamento sociale volontario.
Prefazione di Umberto Mazzone in  Carla Ricci, Hikikomori, Narrazioni da una porta chiusa, Aracne Editrice, 2009.
(EN) Hikikomori: Why are so many Japanese men refusing to leave their rooms? in BBC News, 4 luglio 2013.
(JA) Criteri diagnostici dello hikikomori sul sito del Ministero della salute, del lavoro e del walfare.
Hilary Erhard Duff (Houston, 28 settembre 1987) è un'attrice, cantante, scrittrice e stilista statunitense.
Dopo essere diventata famosa recitando nella serie televisiva Lizzie McGuire, è passata al grande schermo con ruoli da co-protagonista in film come Una scatenata dozzina (con Steve Martin, Bonnie Hunt) e War, Inc. (con John Cusack, Marisa Tomei, Ben Kingsley) e pellicole da protagonista come Material Girls (con Anjelica Huston, Lukas Haas, Haylie Duff) e Nata per vincere (con David Keith, Rita Wilson, John Corbett). Inoltre ha intrapreso una carriera come cantante pop, vendendo 20 milioni di dischi. Ha anche realizzato due profumi in collaborazione con Elizabeth Arden e ha disegnato due linee d'abbigliamento, collaborando con la stilista Donna Karan e il marchio DKNY Jeans. Ha scritto una trilogia di romanzi, composta dai libri Elixir (diventato un best seller), Devoted e True.
Hilary Duff è nata a Houston in Texas il 28 settembre 1987, come seconda figlia di Robert Erhard Duff, proprietario di una catena di supermercati, e sua moglie Susan Colleen Cobb. Incoraggiata dalla madre a recitare a fianco della sorella più grande, Haylie Duff, entrambe le ragazze ottennero più parti in produzioni teatrali della zona. All'età di sei anni Hilary, con la sorella Haylie, partecipò al balletto Lo schiaccianoci con la compagnia Columbus BalletMet. Pochi anni dopo le sorelle si trasferirono con la madre a Los Angeles, in California e, dopo diverse audizioni e provini, entrambe le sorelle Duff riuscirono ad ottenere diverse parti in pubblicità televisive.
La sua prima parte da protagonista fu a 11 anni, nel film per la TV Casper Meets Wendy (1998), nella parte della giovane Wendy che per caso incontra il personaggio animato di Casper. Come Casper: A Spirited Beginning (1997), il primo seguito del film di grande successo Casper (1995).
Più tardi la Duff apparve in un ruolo secondario nel film televisivo Il rumore degli angeli (1999), con la regia di Michael Scott, basato su un libro di Kathleen Kane e interpretato da Bruce Greenwood, con la parte di un angelo che aiuta una contadina vedova (Melissa Gilbert). La Duff riuscì alla fine a vincere il Young Artist Award con la migliore performance in un film per la TV.
Il primo vero passo verso il successo arrivò quando le fu assegnata la parte di uno dei bambini per il primo episodio della sitcom Daddio - Mammi si diventa (2000) prodotto dalla NBC. Michael Chiklis, stella della sitcom, ricorda "Dopo aver lavorato con lei il primo giorno dissi a mia moglie: "Quella ragazza diverrà una vera star", era completamente a suo agio e immedesimata nel suo personaggio". Tuttavia, prima della presentazione dello show, la Duff venne esclusa dal cast e divenne riluttante sul suo futuro da attrice. Il suo manager e madre, Susan Duff, la spronò a continuare e la settimana dopo venne scelta con successo per la nuova commedia familiare Lizzie McGuire.
Lizzie McGuire, andato in onda la prima volta su Disney Channel nel gennaio 2001, fu una serie televisiva Disney di grande successo che, con oltre 2,3 milioni di spettatori per episodio (dati USA), divenne il punto di svolta che l'allora giovanissima Hilary Duff aspettava da tempo. Divenne popolarissima tra i ragazzi dai 10 ai 17 anni e Richard Huff del New York Daily News la definì una "versione moderna" di Annette Funicello. In quello stesso periodo, venne offerto alla giovane attrice di successo di recitare in un film per la televisione prodotto da Disney Channel, dal titolo Cadet Kelly - Una ribelle in uniforme. Il film, tra i primi in assoluto ad essere prodotti dalla Disney, debuttò con gli ascolti più alti mai raggiunti nella storia dell'emittente: furono 7,8 milioni i telespettatori che seguirono il film.Dopo aver girato i 65 episodi di Lizzie McGuire previsti dal contratto e il film conclusivo della serie Lizzie McGuire - Da liceale a popstar (2003), la Disney le avrebbe rinnovato il contratto per nuovi film e serie televisive in prima serata per la ABC, ma l'attrice rifiutò la proposta per proseguire la carriera cinematografica sul grande schermo.
Nonostante la scelta di proseguire con il cinema e la musica, la Duff è spesso apparsa in televisione. È stata co-presentatrice numerose volte del programma americano Total Request Live, oltre ad aver partecipato tante altre volte come ospite per promuovere video musicali, film in uscita o altri progetti.
Nel 2000, ha partecipato alla serie Chicago Hope nel ruolo di una bambina malata. Inoltre, ha partecipato, nel 2003, a una puntata di American Dreams, interpretando il ruolo di una cantante di un gruppo musicale, e a una puntata della serie TV George Lopez. Nel 2004 ha prestato la sua voce a Britney, un personaggio della sit-com Frasier, e a Crystal, la protagonista del film d'animazione Alla ricerca di Babbo Natale.
Nel 2005, ha recitato in una puntata del telefilm Joan of Arcadia sulla ABC e, nuovamente, nella serie TV George Lopez. Inoltre, nell'agosto dello stesso anno ha presentato, sul canale FOX, la famosa premiazione dei Teen Choice Awards a fianco di Rob Schneider e alla fine del 2005 si è unita nella presentazione per la costa West del Dick Clark's New Year's Rockin' Eve, evento per festeggiare l'inizio del nuovo anno presentato da Dick Clark, dove la cantante si è esibita in diversi dei suoi brani.
Nel 2006, durante la tappa in Messico dello Still Most Wanted Tour, la Duff ha trovato il tempo di recitare anche in una puntata della soap opera Rebelde, nel ruolo di sé stessa. Nell'agosto 2007 Hilary ha presentato nuovamente i Teen Choice Awards, insieme a Nick Cannon, diventando la prima donna della storia del programma ad aver presentato per due volte questa premiazione (nel 2005 e nel 2007). In quell'occasione ha duettato anche in diretta con il rapper Snoop Dogg.
Nel 2008, è apparsa nella terza stagione della serie TV The Hills, accanto all'amica Hayden Panettiere. Il 10 aprile 2009 Hilary Duff ha partecipato come guest star nel diciannovesimo episodio della quarta stagione della serie televisiva Ghost Whisperer, dal titolo Thrilled to Death, interpretando una giovane donna tormentata da un uomo con cui aveva una relazione prima che morisse. La puntata, andata in onda in America sulla CBS, ha ricevuto ottimi ascolti e Ghost Whisperer è stato il programma più seguito con oltre 10 milioni di telespettatori. Nello stesso mese l'attrice ha partecipato a un episodio della decima stagione della famosa serie Law & Order: Unità vittime speciali. Nel settembre 2009 Hilary entra a far parte del cast di Gossip Girl, in cui ha interpretato Olivia Burke.
Nel 2010, la Duff ha recitato nel film per la ABC Family, Un principe in giacca e cravatta, diretto da Gil Junger. La commedia, con Michael McMillian, Chris Carmack, Matt Dallas e Jaime Pressly, è stata presentata in Italia in anteprima assoluta sul canale Sky Cinema, risultando il programma più seguito del satellite con 334.131 spettatori medi complessivi. A novembre dello stesso anno, la Duff ha partecipato a un episodio della sitcom Community, nella quale ha interpretato Meghan, una studentessa di Greendale perfida e cattiva con gli altri studenti della scuola. L'episodio, andato in onda sulla NBC, è stato visto da ben 5 milioni di telespettatori.Nell'agosto 2012 Hilary Duff ha comunicato, tramite il suo account Twitter, di aver raggiunto un accordo con la 20th Century Fox per un comedy show televisivo nella quale sarà sia protagonista che produttrice. L'accordo prevede anche la partecipazione della Duff in altri progetti della celebre major.
La prima partecipazione della Duff in una serie televisiva Fox viene annunciata il 23 gennaio. L'attrice reciterà come guest star nel 20º episodio della terza stagione di Aiutami Hope!, la celebre sitcom creata da Greg Garcia. Nella puntata, andata in onda il 26 febbraio, l'attrice interpreta il ruolo di Rachel, ex fidanzata di Jimmy (Lucas Neff), tornata per puro caso nella vita del protagonista; questo porterà a molti colpi di scena e ad altri dettagli sul passato di Jimmy. L'episodio, visto da 3.18 milioni di telespettatori, ha raccolto molte critiche positive sull'interpretazione della Duff. Alla partecipazione di Hilary Duff in Aiutami Hope!, segue quella in Due uomini e mezzo, ufficializzata dall'attrice il 2 aprile tramite il suo account Twitter. Nell'episodio, il finale di stagione, la Duff interpreta Stacey, una ragazza svampita e superficiale che avrà una relazione con Walden Schmidt (interpretato da Ashton Kutcher). La puntata, andata in onda il 9 maggio, ottiene degli ottimi ascolti, raggiungendo 12.83 milioni di telespettatori.
Nel 2014 Hilary Duff entra a far parte del cast principale di una nuova serie televisiva intitolata Younger, prodotta da Darren Star, che debutterà sul canale TV statunitense TV Land il 31 marzo 2015.
Nel 2001 Hilary Duff entrò nel cast di Human Nature per interpretare la protagonista da ragazzina. Il film, scritto da Charlie Kaufman e Michel Gondry, venne presentato al Festival di Cannes ed al Sundance Film Festival.
Il suo primo ruolo importante da protagonista fu in Agente Cody Banks (2003), con Frankie Muniz, protagonista della fortunata serie televisiva Malcolm. Il film ebbe un tale successo che il sequel fu girato immediatamente (ma senza la presenza della Duff, per altri impegni cinematografici).
Dopo il grande successo commerciale di Lizzie McGuire: Da liceale a popstar, Hilary partecipò come uno dei dodici figli nella commedia Una scatenata dozzina; riprese il suo ruolo nel sequel il ritorno della scatenata dozzina (2005). Nel 2004 interpretò l'adolescente Sam in A Cinderella Story, una rivisitazione della favola Cenerentola scritta da Charles Perrault, prodotta dalla Warner Bros. Pictures. La commedia attirò l'attenzione della critica per la bravura della protagonista e per l'eccellente fusione con Chad Michael Murray, che interpretava il principe della romantica favola. Il film ottenne un notevole successo anche ai botteghini e la popolarità della Duff in quel momento raggiunse i massimi livelli. Più tardi, nello stesso anno, recitò in Nata per vincere, dove impersonava Terry Fletcher. La pellicola narra una storia di forte passione verso la musica, nella quale la Duff ha potuto dedicarsi, in un unico progetto, ai due principali aspetti della sua carriera, il canto e la recitazione. Sempre nel 2004, Hilary Duff prestò la sua voce per il doppiaggio di Princess Crystal, un personaggio del film d'animazione Alla ricerca di Babbo Natale.
In The Perfect Man (2005), Hilary Duff interpretò Holly Hamilton, la figlia maggiore di una divorziata, Heather Locklear, che cambia città ogni volta che riceve una delusione amorosa, costringendo le figlie ad abbandonare i loro amici e le loro vite. Sempre nel 2005 Hilary recitò in Il ritorno della scatenata dozzina, seguito di Una scatenata dozzina. In questo film il ruolo della Duff venne amplificato e le vennero affidate più scene rispetto al prequel.
Il film seguente fu la commedia satirica Material Girls (2006), dove recitò assieme alla sorella Haylie Duff. Il film, distribuito dalla Metro-Goldwyn-Mayer, narra la storia di due ragazze ricche (Hilary e la sorella) che dovranno lottare per recuperare la loro eredità in seguito a uno scandalo. La cantante Madonna, produttrice della pellicola, chiese a Hilary Duff e a sua sorella di re-interpretare per la colonna sonora la sua famosa canzone Material Girl (riarrangiata da Timbaland), che dà il titolo al film.Le sorelle Duff prestarono anche la voce, assieme a Charlie Sheen e Eva Longoria, a due personaggi (Sunshine Goodness e Sweet Cakesdel) del film d'animazione Foodfight!, distribuito dalla Lions Gate Films. Il regista, Larry Kasanoff, si disse "assolutamente entusiasta di avere Hilary e Haylie Duff nel cast".
Il successivo lavoro cinematografico è stato War, Inc. (2008), che Hilary girò in Bulgaria con un cast da Oscar, come John Cusack, sua sorella Joan, Marisa Tomei e il plurivincitore di premi oscar Ben Kingsley. La première del film è avvenuta a New York il 28 aprile 2008, in occasione del Tribeca Film Festival, dove War, Inc. ricevette una nomination.
Successivamente la Duff entrò a far parte del cast di Stay Cool, al fianco di Winona Ryder, Mark Polish, Sean Astin, Chevy Chase e Jon Cryer. Il film fu presentato al Tribeca Film Festival il 23 aprile 2009, ottenendo ottime recensioni da parte della critica internazionale. Grazie al successo ottenuto, a maggio 2010 fu anche proiettato al Festival di Cannes per ben 12 serate. In Italia il film fu pubblicato il 20 febbraio 2011.Soltanto qualche giorno dopo, il 9 maggio 2009 fu presentato al Buffalo Niagara Film Festival What Goes Up, una commedia drammatica con protagonista la Duff, al fianco di Steve Coogan, Josh Peck, Olivia Thirlby e Molly Shannon. Fu distribuito in numerosi cinema americani dalla Sony Pictures e dalla Three Kings Productions, raggiungendo ottimi risultati al box office. La colonna sonora del film, What Goes Up: Original Motion Picture Soundtrack, contiene anche un brano scritto e cantato dalla Duff stessa, Any Other Day, presentato su iTunes.
L'11 dicembre 2009 fu proiettato nei cinema americani According To Greta, un film drammatico in cui la Duff recitò assieme al premio Oscar Ellen Burstyn, Michael Murphy, Melissa Leo ed Evan Ross. La pellicola fu presentata negli Stati Uniti dalla protagonista Hilary Duff, che fu ospitata al Lopez Show, dove parlò del film e dei suoi progetti futuri. In Italia, fu trasmetto in prima visione TV il 15 febbraio 2011 su Mya. Il film ricevette critiche positive e l'interpretazione della Duff fu molto apprezzata.Il 6 febbraio 2010 fu presentato al Santa Barbara International Film Festival, in prima assoluta, il film drammatico Bloodworth, basato sul romanzo Provinces of Night di William Gay. La pellicola, al tempo non ancora completata, fu presentata alla stampa e al pubblico. Nel cast, oltre ad Hilary Duff, sono presenti attori come Val Kilmer, Kris Kristofferson e Frances Conroy. Il film, diretto da Shane Taylor, partecipò anche al Nashville Film Festival 2010 e, nell'ottobre dello stesso anno, fu presentato a livello internazionale alla diciassettesima edizione dell'Austin Film Festival. Nel 2011, invece, Bloodworth, ormai del tutto ultimato, fu scelto come film d'apertura del Nashville Film Festival 2011, rientrando nella sezione "Special Presentation" (ossia, le pellicole promosse a pieni voti dell'edizione precedente). Il film fece il "tutto esaurito" per tutt'e due le sere in cui venne proiettato, riscuotendo un successo inaspettato. Il 20 maggio 2011 uscì nei cinema americani, distribuito dalla Samuel Goldwyn Films e ricevendo critiche molto positive.Negli ultimi mesi del 2010, l'attrice girò un nuovo film, She Wants Me. Il cast comprende anche Charlie Sheen, Josh Gad, Aaron Yoo e Johnny Messner. Si tratta di una commedia scritta e diretta da Rob Margolies, che narra di uno scrittore, Sam Baum (Josh Gad), impegnato con la stesura di una sceneggiatura, che dovrebbe avere come protagonista la sua fidanzata, Sammy Kingston (Kristen Ruhlin), ma una giovane ed ambiziosa attrice, Kim Powers (Hilary Duff), in cerca di visibilità, non è della stessa idea e lotterà per avere il ruolo che le spetta. La pellicola sbarcò nelle sale americane a novembre 2012. Nel 2011 avrebbe dovuto interpretare il ruolo da protagonista in The Story of Bonnie and Clyde, ma fu sostituita in seguito all'annuncio della sua prima gravidanza. Nel 2012 viene presentato Foodfight!, film d'animazione in cui la Duff doppia Sunshine Goodness. Al doppiaggio partecipano anche Charlie Sheen (Dex Dogtective), Haylie Duff (Sweet Cakes) e Eva Longoria (Lady X).
Per il 6 agosto 2013 è fissata l'uscita di Wings (in versione inglese), film d'animazione diretto da Olga Lopato (mentre Melanie Simka si è occupata dalle versione inglese). Hilary Duff doppia Windy. Nel cast anche Josh Duhamel (Ace), Jesse McCartney (Cyclone), Rob Schneider (Dodo) e Tom Skerritt (Colonel). Nel luglio 2013 la Duff ha girato una nuova commedia, intitolata Flock of Dudes (in uscita nel 2014). La pellicola, diretta da Bob Castrone, vede la partecipazione di attori come Ray Liotta, Bryan Greenberg, Skylar Astin e Chris D'Elia.
Il primo album registrato da Hilary Duff è Santa Claus Lane, uscito il 15 ottobre 2002 solo per il mercato statunitense, per poi essere pubblicato anche in Italia il 1º dicembre 2006 e nel Regno Unito il 23 ottobre successivo. Negli Stati Uniti l'album diventò disco d'oro, mentre in Italia l'uscita dell'album passò quasi inosservata come anche nel Regno Unito. Il disco contiene 5 cover di brani natalizi e 6 brani inediti, alcuni cantati esclusivamente dalla Duff, mentre altri sono duetti con vari artisti, come Lil' Romeo, Christina Milian e sua sorella Haylie Duff. Il primo singolo estratto dal disco, Tell Me a Story, è stato pubblicato il 14 ottobre 2002 ed è un duetto con Lil' Romeo, mentre il secondo singolo è stato l'omonimo Santa Claus Lane, pubblicato il 2 dicembre 2002. Nello stesso anno, la Duff registrò anche un nuovo brano, intitolato I Can't Wait, che fu utilizzato come colonna sonora nella serie televisiva di Disney Channel Lizzie McGuire, campione d'ascolti e trampolino di lancio dell'artista.
Il secondo album di Hilary Duff è Metamorphosis, pubblicato il 26 agosto 2003, anticipato dal singolo So Yesterday pubblicato il 26 luglio, e che riscosse un grande successo nelle classifiche statunitensi, arrivando alla 42ª posizione della Billboard 200 mentre in Canada raggiunse la seconda posizione. Prima del singolo So Yesterday è da ricordare il singolo Why Not, noto come colonna sonora del film Lizzie McGuire: da liceale a popstar. La canzone è anche bonus track del CD. In Italia l'album venne pubblicato il 14 novembre 2003 mentre nel Regno Unito il 1º settembre successivo ma non entrò in classifica, passando totalmente inosservato. Per quanto riguarda il singolo, in Italia arrivò alla 18ª posizione e nel Regno Unito alla nona posizione e visto lo scarso successo il disco venne ritirato dal mercato in entrambi i paesi per attendere l'arrivo del primo Greatest Hits. Il terzo singolo è Come Clean, messo in commercio il 17 gennaio 2004 e raggiunse la 35ª posizione della Billboard 200 mentre appunto in Europa non venne pubblicato. Come Clean ricevette una nomination agli MTV Video Music Awards 2004 nella categoria Best Pop Video e fu la sigla di apertura e di chiusura del famoso reality show di MTV Laguna Beach: The Real O.C. Il quarto ed ultimo singolo è Little Voice, pubblicato il 15 giugno 2004 solo per il mercato australiano e canadese, che raggiunse in entrambe la posizione 29. L'album venne dichiarato negli Stati Uniti disco di platino per ben 3 volte vendendo 6 milioni di copie in tutto il mondo. Inoltre registrò nello stesso anno la hit What Dreams Are Made of per il film da protagonista Lizzie McGuire: Da liceale a popstar. Tra i singoli dell'album, alcuni sono stati pubblicati esclusivamente per la Disney. I quattro singoli pubblicati per Radio Disney furono The Math, Sweet Sixteen, Party Up e Metamorphosis.
Il terzo album di Hilary Duff è stato pubblicato esclusivamente per il mercato di Stati Uniti, Canada e Australia il 28 settembre 2004, ed ha riscosso un notevole successo, tanto da raggiungere la seconda posizione della statunitense Billboard 200, il primo posto in Canada ed il sesto in Australia. Ha anticipato l'uscita dell'album il singolo Fly, pubblicato nell'agosto 2004 e non entrato nelle classifiche di tutti i paesi in cui era stato pubblicato. Il secondo singolo è The Getaway pubblicato nel novembre 2004, mentre nel dicembre successivo è stato pubblicato il terzo singolo I Am, entrambi solo per l'airplay radiofonico e non come CD. Il quarto singolo, pubblicato il 21 febbraio 2005, porta il titolo Someone's Watching over Me ed ha avuto un giudizio negativo dalla critica, che ha ipotizzato che la voce di Hilary presente nella canzone fosse stata modificata, ma nonostante tutto ha riscosso un discreto successo nel mondo per via del film in cui era stata inclusa e in cui era proprio la Duff la protagonista. Il film è Nata per vincere, uscito anche in Italia, che non ha avuto alcun successo in quanto poco sponsorizzato. Il quinto singolo fu Weird che riscosse come il precedente discreto successo. In Europa l'album non venne mai pubblicato, anche se alcune canzoni sono presenti nell'album raccolta 4ever Hilary Duff, pubblicato solo in Italia. Nello stesso anno ha registrato la canzone, insieme alla sorella Haylie Duff, Our Lips Are Sealed per la colonna sonora del film, in cui lei stessa recita come protagonista, Cinderella story. Tra i singoli pubblicati radiofonicamente per la Disney ci sono Haters, Jericho, Rock This World, Mr. James Dean e Who's That Girl. L'album vendette 4 milioni di copie in tutto il mondo.
Il quarto album è Most Wanted. Si tratta di una sorta di Greatest Hits contenente tre inediti e tre remix ufficiali pubblicato a livello mondiale, a differenza dei tre album precedenti, disponibili solo per il mercato di Stati Uniti, Canada e Australia, ma non per il mercato europeo. Il singolo ad aver anticipato l'uscita dell'album è Wake Up, un brano inedito pubblicato negli Stati Uniti il 12 luglio 2005 e in Europa il 24 ottobre 2005 e arrivato alla prima posizione della classifica statunitense Billboard 200 e alla prima posizione della Hit List Italia e della UK Singles Chart. L'album è stato pubblicato il 16 agosto 2005 negli Stati Uniti mentre il 20 ottobre 2005 in Italia e il 31 ottobre 2005 nel Regno Unito. Il secondo singolo estratto da Most Wanted è la hit Beat of My Heart, pubblicata a livello mondiale il 9 novembre 2005 e che riscosse uno straordinario successo arrivando alla prima posizione della Billboard 200 e alla settima posizione nella Hit List Italia. Il terzo singolo estratto solo in Europa è Fly, pubblicato il 13 marzo 2006 e primo estratto del secondo album, ma che in Europa venne pubblicato come terzo singolo del terzo album in quanto l'album precedente non è mai stato pubblicato in Europa. In questo album, come nei precedenti, Hilary, ha registrato, per ogni singolo estratto, una versione acustica live per Sessions@AOL. L'album riscosse un enorme successo tanto da nominare Hilary Duff per la categoria Cantante Rivelazione dell'Anno ai TRL Awards 2006 e ad ottenere un disco di platino per aver venduto 110 000 copie solo in Italia. Negli Stati Uniti venne pubblicata un'edizione speciale dell'album Most Wanted dal nome Most Wanted: The Collector's Signature Edition dal quale venne estratto il singolo Supergirl, pubblicato il 28 febbraio 2006 nei soli Stati Uniti. Nell'estate del 2006 Hilary fece un tour toccando ogni parte del mondo dal nome Still Most Wanted Tour che fece il tutto esaurito nelle sue due date milanesi. Il tour riscosse un enorme successo proprio in Italia, l'unico paese europeo ad avere due date consecutive (il 9 e 10 maggio 2006) nella stessa città (Milano), poiché i biglietti della prima data milanese furono venduti tutti nei primi dieci giorni di vendita. Come sorta di ringraziamento per questo enorme successo, la cantante pubblicò 4ever Hilary Duff, un album solo per l'Italia contenente canzoni inedite, pezzi remixati e live acustici.
Il 12 maggio 2006 è stato pubblicato solo per il mercato italiano l'album 4ever Hilary Duff, un'edizione speciale contenente i brani più noti del primo e del secondo album della cantante come il singolo So Yesterday, Come Clean in versione non remixata, contiene anche il brano Super Girl estratto da Most Wanted Special Edition, Little Voice, Fly e Someone's Watching over Me (tutti singoli estratti dal primo e dal secondo album), ed altri remix delle hit più conosciute della Duff.
Inoltre è uscito un DVD dallo stesso nome, nel quale, oltre alle performance live, sono contenuti tutti i videoclip dei singoli contenuti nei tre album della cantante.
Nel 2006 Hilary Duff recitò nel film Material Girls, uscito in Italia il 3 agosto 2007, che fu un flop ai botteghini proprio come negli Stati Uniti. Per questo film Hilary registrò con la sorella Haylie Duff la canzone omonima Material Girl, cover di Madonna, contenuta nella compilation Girl Next edita dalla Hollywood Records.
Il quinto album di Hilary Duff venne pubblicato il 22 marzo 2007 in contemporanea mondiale e negli Stati Uniti è alla terza posizione della Billboard 200 preceduto, questo solo negli Stati Uniti, Canada e Australia, dal singolo Play with Fire, pubblicato il 21 agosto 2006, la canzone è stata scritta e prodotta in collaborazione con Will.i.am ed è l'unico singolo della Duff a non essere entrato nella classifica della Billboard 200 senza mai raggiungerne la vetta. In Europa il singolo non è mai stato pubblicato viste le continue posticipazioni dell'album, ed il primo singolo è stata la hit With Love, pubblicato il 20 febbraio 2007 negli Stati Uniti, il 16 marzo in Italia e il 19 marzo nel Regno Unito. La canzone ha raggiunto la 24ª posizione della Billboard 200, in Italia alla ottava posizione mentre nel Regno Unito alla 29ª posizione. L'album vendette 1 milione di copie nel mondo e ottenne 2 dischi di platino negli Stati Uniti e un disco d'oro in Italia ma rimase il disco di minor successo della Duff. Il secondo singolo internazionale è Stranger pubblicato il 25 maggio 2007 in Italia, il 10 luglio 2007 negli Stati Uniti mentre il 3 settembre 2007 nel Regno Unito. La canzone ha raggiunto la 97ª posizione della Billboard 200 mentre in Italia raggiunse la sesta posizione e nel Regno Unito alla 195ª posizione. Era stato previsto e scelto un quarto singolo per Dignity che non venne mai pubblicato ma di cui esiste un rara copia contenente la canzone in questione, ovvero Gypsy Woman. Per produrre Dignity, Hilary Duff ha collaborato con grandi nomi della musica: Kara DioGuardi, Chantal Kreviazuk, Pink (cantante) (Outside of you), Will.i.am (Play with Fire). Per la promozione dell'album è stato pubblicato negli Stati Uniti un EP promozionale, dal titolo Dignity Remix, con i remix di alcune tracce di Dignity (come With Love, Play with Fire e Dignity); l'EP arriva in Giappone soltanto nel 2010 con i remix di nuove tracce, tra cui i successi Stranger, Gypsy Woman e Come Clean.
Il successivo album di Hilary Duff, dal nome Best of Hilary Duff è stato annunciato il 21 luglio 2008 dal sito ufficiale italiano. L'album è la prima vera raccolta mondiale della cantante e, nella versione americana, contiene 12 tracce tra cui 4 inediti, Reach Out, Holiday e i loro rispettivi remix. L'uscita dell'album, inizialmente prevista per il 23 settembre negli Stati Uniti e per il 10 ottobre in Italia, è stata posticipata all'11 novembre in Stati Uniti e in Canada, al 3 dicembre in Giappone e al 23 gennaio 2009 in Italia. Nella versione europea, l'album contiene ben 16 tracce, di cui 7 brani inediti. Il singolo ad esserne estratto è Reach Out, la cui vendita è avvenuto il 16 novembre negli Stati Uniti, mentre in Italia è stato presentato l'11 dicembre nel programma MTV TRL e dal 15 dicembre, invece, è passato in rotazione in tutti i canali video e in tutte le radio. La Duff, nel gennaio 2009, in un'intervista per MTV, ha dichiarato di non esser mai stata d'accordo sulla creazione di questo Greatest Hits, ma che la sua ex casa discografica (la Hollywood Records) gliel'ha imposto.
Nel corso del 2009 l'ormai ex casa discografica di Hilary Duff, la Hollywood Records pubblica l'ultimo lavoro della Duff, il suo primo album live. Registrato durante il concerto del Dignity World Tour del 15 agosto 2007 al Gibson Amphiteatre di Los Angeles, l'album contiene la maggior parte dei pezzi di Dignity, ma anche successi degli anni precedenti (come Wake Up, Beat of My Heart, So Yesterday, Fly e tanti altri) e la prima versione di Reach Out, per un totale di 20 canzoni. L'album è stato pubblicato il 23 novembre 2009 su iTunes USA, raccogliendo un discreto successo.
È stato pubblicato l'8 giugno 2010 sull'iTunes Store statunitense il film musicale del Dignity Tour, dal titolo Hilary Duff: Live at Gibson Amphitheatre - August 15th 2007. Le riprese sono state realizzate durante il concerto tenuto dalla cantante il 15 agosto 2007 al Gibson Amphitheatre di Los Angeles. Dopo quasi tre anni, la Hollywood Records, ex casa discografica della Duff, ha pubblicato in digitale il concerto completo del Dignity Tour, la cui durata è di quasi un'ora e mezza.
Il 28 marzo 2014 Hilary Duff annuncia di aver firmato un contratto per realizzare il suo nuovo album con una nuova etichetta discografica, la RCA Sony. Il 23 luglio 2014, a sette anni di distanza dall'ultimo album discografico, la cantante annuncia, attraverso un comunicato stampa, il suo ritorno nello scenario musicale con il lancio di una prima canzone, che anticipa l'uscita dell'album (prevista per l'inizio del 2015). Il primo brano estratto dal disco è Chasing the Sun, scritto insieme a Colbie Caillat, Jason Reeves e Toby Gad per l'etichetta. La canzone viene pubblicata il 29 luglio in tutti gli store digitali, accompagnata dal videoclip, presentato lo stesso giorno sul canale Vevo della cantante. Il secondo singolo del nuovo album è All About You, pubblicato il 12 agosto 2014. Il brano, il secondo ad essere estratto dall'album, è stato scritto da Hilary Duff, Kristian Lundin, Savan Kotecha e Carl Falk. Il 19 agosto sul canale Vevo viene presentato il lyric video della canzone, mentre il videoclip viene pubblicato il 24 settembre.
Il 7 aprile 2015, viene pubblicato il terzo singolo del nuovo album: Sparks, ed il video viene pubblicato il 14 maggio sul suo canale Vevo.
Il 16 giugno 2015 viene pubblicata la versione digitale su iTunes e Amazon Store. L'edizione fisica invece viene distribuita la settimana successiva, a partire dal 23 giugno a cura della Sony per RCA.
L'album ha raggiunto in Italia la 16ª posizione il primo giorno su iTunes in download digitale, senza il supporto di nessuna promozione. In USA dopo la performance di Sparks a Good Morning America ha raggiunto la posizione numero 1 nella classica generale iTunes.
Nel 2010 la Duff si è fidanzata con Mike Comrie, giocatore canadese di hockey su ghiaccio dei Pittsburgh Penguins; i due si frequentavano dal 2007. Il 14 agosto 2010 la coppia si è sposata a Santa Barbara in California. Il 20 marzo 2012 nasce il loro figlio, Luca Cruz Comrie. Nel 2014 i due hanno deciso di separarsi; nel 2016 viene comunicato il loro divorzio.
L'8 giugno 2018 tramite il suo account personale di Instagram Hilary pubblica una foto annunciando di aspettare una bambina dal suo nuovo compagno Matthew Koma. La bambina, Banks Violet Bair, è nata in casa a Los Angeles, il 25 ottobre 2018.
La cantante/attrice si è anche cimentata nel mondo della moda disegnando la sua linea d'abbigliamento personale, chiamata "Stuff by Hilary Duff". È stata lanciata il 12 marzo 2004 e distribuita in USA, dalla Target e, in Canada, dalla Zeller. Nel 2006 è stata lanciata una nuova collezione che ha già riscosso molto successo.
Lo stesso anno la società Playmate Toys ha pubblicato anche una bambola a sua immagine. Inoltre, ha collaborato con la Mattel nella realizzazione di una linea di Barbie e di abiti.
Il 28 settembre 2006, giorno del suo diciannovesimo compleanno, in America venne presentato il suo primo profumo, With Love (che prende il nome dal singolo che lo sponsorizza With Love). Il profumo, con la collaborazione di Elizabeth Arden, fu lanciato sul mercato americano e britannico nel gennaio 2008, mentre nel resto d'Europa è arrivato nel marzo 2008. Nel 2007 lanciò il suo secondo profumo chiamato: "Wrapped With Love".Esiste, inoltre, una linea di spazzolini da denti che permette di ascoltare alcune canzoni della cantante.Nel 2009 e 2010 ha collaborato con la stilista Donna Karan, disegnando una nuova linea per il marchio DKNY Jeans dal nome "Femme". Dopo il successo della linea autunnale, è stata disegnata e pubblicata l'omonima linea estiva. Per ora è solo disponibile in America, Canada e Australia.
Hilary Duff lavora anche in campo pubblicitario. È stata la ragazza immagine della Candies, una casa d'abbigliamento americana, e della Barbie, per le quali ha girato numerosi spot. Nel 2005 ha realizzato, assieme la sorella Haylie, diverse pubblicità per il marchio Ice Breakers.
Nel 2006 ha collaborato con la Tiger Electronics, sponsorizzando VideoNow e Massively Mini Media, due lettori digitali realizzati dalla compagnia, e con la EA Games per la partecipazione nel videogioco The Sims 2 Pets, dove è comparsa come un personaggio del gioco insieme alla sua cagnolina Lola. Ha realizzato nuovamente una serie di pubblicità per Barbie, che sono andate in onda anche nelle reti italiane.
Nel 2007 ha realizzato lo spot pubblicitario del suo primo profumo "With Love", prodotto dalla celebre azienda cosmetica Elizabeth Arden, utilizzando come sottofondo musicale l'omonimo singolo With Love.
Ad inizio 2008 ha girato diversi spot pubblicitari in Giappone per il "Disney Mobile", un cellulare targato Disney. Come sottofondo sono stati utilizzati dei brani classici della Disney, tra cui Who's The Leader Of The Club, When You Wish Upon A Star e A Dream Is A Wish Your Heart Makes, tutti cantanti dalla Duff stessa.
Nel 2009 ha girato sette spot pubblicitari per la sua linea d'abbigliamento Femme, in collaborazione con Donna Karan e il marchio DKNY Jeans.
Il 12 ottobre 2010, in America è stato edito dalla casa editrice Simon & Schuster Elixir, il primo libro scritto da Hilary Duff, in collaborazione con Elise Allen. Il libro, destinato a un pubblico di giovani adulti, racconta la storia di Clea Raymond, una diciassettenne che sogna di fare la fotoreporter. La ragazza, figlia di due genitori molto famosi, è alle prese con la misteriosa scomparsa del padre, un uomo politico in missione umanitaria. Il libro mescola l'elemento paranormale con quello fantasy. Diventato un best seller dopo solo una settimana, il libro è il primo di una serie di tre libri. Il secondo libro della trilogia, uscito l'11 ottobre 2011, s'intitola Devoted, mentre l'ultimo libro, True, è stato pubblicato ad aprile 2013.
Hilary Duff entra nel Guinness World Record nell'edizione del 2006 come miglior attrice ragazza per aver guadagnato, nel 2003, 10 milioni di dollari.
La Duff ha donato 250 000 $ dollari alle vittime dell'uragano Katrina ed è anche andata nel luogo del disastro per distribuire cibo. Inoltre ha donato 2 milioni di dollari alla Croce Rossa Americana per ricostruire alcuni villaggi e altri 50 000 $ dollari all'associazione benefica USA Harvest. Hilary è molto impegnata nel sociale: ha organizzato concerti di beneficenza, ha donato materiale a una scuola elementare del Sud America. È stata nominata giovane ambasciatrice di Bogotà, la capitale della Colombia. La carica le è stata attribuita direttamente dal sindaco della capitale, Samuel Moreno, il 15 agosto 2009, durante la missione della Duff, impegnata nella distribuzione di cibo ai giovani più sfortunati della città.
True Women - Oltre i confini del west (True Women), regia di Karen Arthur - film TV (1997) (non accreditata)
Law & Order: Unità vittime speciali (Law & Order: Special Victims Unit) - serie TV, episodio 10x19 (2009)
Un principe in giacca e cravatta (Beauty & the Briefcase), regia di Gil Junger - film TV (2010) - produttrice
Perla Liberatori in Lizzie McGuire, Lizzie McGuire - Da liceale a pop star, Cinderella Story, Un principe in giacca e cravatta, The Perfect Man, Material Girls, War, Inc., Gossip Girl, Aiutami Hope
Letizia Scifoni in Una scatenata dozzina, Il ritorno della scatenata dozzina, According to Greta, Younger
2009 - Portrait Choice Awards, Best Scene – Dan meets Olivia (in "Gossip Girl") e Lucy in the Swimming Pool (in What Goes Up)
(EN) Cutler Durkee, People: Child Stars, Then & Now, Time Inc Home Entertaiment, 2008,  p. 74, ISBN 1-60320-014-2.

Hildburghausen è una città della Turingia, nella Germania centrale, capoluogo del circondario omonimo; sorge sul fiume Werra, a 20 km a Sud di Suhl e 25 km a Nord-Ovest di Coburgo.
Hildburghausen fu la capitale della Sassonia-Hildburghausen fino alla sua dissoluzione nel 1826, quando passò alla Sassonia-Meiningen. La città divenne parte del nuovo Stato della Turingia nel 1920.

François, detto Hippolyte, è il secondo figlio dello scultore Jean-Baptiste Moreau e il fratello di Mathurin e Auguste, anch'essi scultori.
I tre fratelli si formarono nell'atelier del padre, poi si trasferirono a Parigi per studiare sotto François Jouffroy, uno scultore anch'egli di Digione, che nel 1863 cominciò a insegnare all'École des beaux-arts. Suo cugino era il pittore Paul Chocarne-Moreau.
Dal 1863 al 1914, Hippolyte espose al Salon des artistes français. Ottenne una medaglia all'Expo di Parigi del 1878 e un'altra all'Expo del 1900.
Moreau produsse soprattutto opere di taglia media o piccola (fra cui spesso figure femminili o infantili ispirate al XVIII secolo e ricche di significato simbolico o allegorico) o oggetti decorativi o d'uso corrente come: vasi, statuette, tagliacarte, svuota-tasche in bronzo, metallo antifrizione ("régule") o stagno.
Philippe Dahhan, Étains 1900 - 200 sculpteurs de la Belle Époque, les Éditions de l'Amateur, Paris, 2000.

L'Hiro H2H, indicato anche come Idrovolante per la Marina Tipo 89 (八九式飛行艇?) in base alle convenzioni allora vigenti, fu un idrovolante a scafo centrale, bimotore biplano, sviluppato in Giappone dall'ufficio tecnico dell'Undicesimo arsenale tecnico aeronavale di Hiro nei tardi anni venti, e prodotto, oltre che negli stabilimenti del progettista, anche su licenza dalla Aichi Kōkūki KK.
Introdotto nel 1932, venne impiegato nel ruolo di idropattugliatore marittimo dalla Dai-Nippon Teikoku Kaigun Kōkū Hombu, la componente aerea della Marina imperiale giapponese, nel periodo interbellico.
Nel 1929 la marina imperiale decise di acquistare un esemplare di Supermarine Southampton II, la versione con scafo rivestito in duralluminio, il quale, dopo una prima valutazione, venne inviato all'Arsenale di Hiro, già responsabile della progettazione dell'Hiro H1H a scafo ligneo derivato dal Felixstowe F.5, invitando il suo reparto tecnico a studiare la tecnologia utilizzata per ricoprire di metallo la struttura dello scafo. I rilevamenti fatti dai tecnici giapponesi vennero riutilizzati nel progetto di un nuovo modello che sarebbe risultato alla fine molto simile allo stesso Southampton.Il progetto era infatti relativo ad un idrovolante con scafo interamente metallico, bimotore, dalla velatura biplana, con piani alari e dell'impennaggio anch'essi in struttura metallica ricoperti da tela trattata. Per la sua propulsione vennero scelti due motori Hiro Type 14, dei 12 cilndri a W raffreddati a liquido di derivazione Napier Lion.Il primo prototipo venne completato nel 1930, quindi dopo le prove di valutazione ritenute positive, avviato alla produzione in serie con un lotto di 13 esemplari assegnati agli stabilimenti di Hiro e altri 4 commissionati alla Aichi Kōkūki. In seguito gli esemplari vennero equipaggiati con i più potenti Hiro Type 90 da 600-750 hp (448-560 kW).
Il modello entrò in servizio nel 1932 con la designazione ufficiale (lunga) "Idrovolante per la Marina Tipo 89", o secondo altra convenzione, H2H1. A disposizione dei reparti già al tempo della guerra di Shanghai del 1932, affiancarono gli H1H in prima linea fino ai primi anni della seconda guerra sino-giapponese.
(EN) C.F. Andrews, E.B. Morgan, Supermarine Aircraft since 1914, London, Putnam, 1987, ISBN 0-85177-800-3.
(EN) Robert C. Mikesh, Shorzoe Abe, Japanese Aircraft 1910-1941, Annapolis, Naval Institute Press, 1990, ISBN 1-55750-563-2.
(EN) Michael John H. Taylor, Jane's encyclopedia of aviation, 2nd Edition, London, Studio Editions Ltd., 1989, ISBN 0-517-10316-8.
(JA) 広廠 八九式飛行艇, su Ｋｅｙのミリタリーなページ, http://military.sakura.ne.jp, 28 agosto 2011. URL consultato il 2 marzo 2015.

Hiroyuki Takahashi (高橋宏行 Takahashi Hiroyuki?; 6 gennaio 1962) è un ex calciatore giapponese, di ruolo portiere.
Formatosi nella sezione calcistica del circolo sportivo dell'università Hosei, nel 1984 fu assunto alla Mitsubishi Motors dove venne incluso nella rosa della squadra calcistica aziendale. Dopo essersi alternato per alcune stagioni con Akihisa Sonobe per il posto di portiere titolare, a partire dal 1989 iniziò a ricoprire esclusivamente ruoli di riserva fino al ritiro, avvenuto in concomitanza con il passaggio della squadra allo status di squadra professionistica.
The Complete History of Japan Soccer League, 1965-1992 (日本サッカーリーグ全史 1965-1992?), 1993, ISBN non esistente
