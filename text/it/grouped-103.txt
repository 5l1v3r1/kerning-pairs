
Jean-Luc Ettori (Marsiglia, 29 luglio 1955) è un allenatore di calcio ed ex calciatore francese con passaporto italiano, di ruolo portiere.
Dal 1994 al 2013, con le sue 602 presenze in Division 1, è stato il calciatore con più presenze nella storia del massimo campionato francese, record poi infranto da Mickaël Landreau.
Ha disputato tutta la carriera con la maglia del Monaco, vincendo per tre volte lo scudetto (1977-1978, 1981-1982 e 1987-1988) e, sempre per tre volte, la Coppa di Francia (1980, 1985 e 1991), ha giocato anche una finale di Coppa delle Coppe (1991-92) persa contro i tedeschi del Werder Brema per 2-0.
Ha collezionato anche 9 presenze in Nazionale tra il 1980 e il 1982, la maggior parte delle quali difendendo la porta transalpina durante il Campionato mondiale di calcio 1982, dove disputò 6 gare su 7, saltando la finale per 3º posto, persa con la Polonia, a favore di Castaneda.
 Campionato francese: 3Monaco: 1977-1978, 1981-1982, 1987-1988 Coppa di Francia: 3Monaco: 1979-1980, 1984-1985, 1990-1991 Supercoppa francese: 1Monaco: 1985

Jean-Michel Folon (Uccle, 1º marzo 1934 – Principato di Monaco, 20 ottobre 2005) è stato un illustratore, pittore e scultore belga.
Il suo stile è caratteristico: visi uniformi, abiti spesso scuri, colori sfumati dal blu al malva con predilezione per l'acquarello.
Nacque a Uccle, in Belgio, intraprese gli studi di architettura a Bruxelles presso l'École Saint-Luc che però abbandonò nel 1955 per dedicarsi al disegno. Si trasferì in seguito a Parigi. Lì fu influenzato dall'avanguardia di Pablo Picasso e i surrealisti. Nel 1960 i suoi lavori ricevettero una positiva accoglienza e vennero pubblicati dalle riviste newyorkesi Esquire, Horizon, The New Yorker e Time.
Nel 1967 incominciò una collaborazione con lo scrittore Giorgio Soavi con il quale realizzò numerosi progetti per Olivetti. Importanti i libri illustrati per l'azienda di Ivrea, tra cui La metamorfosi di Franz Kafka e Le Cronache marziane di Ray Bradbury.
Per le edizioni Nuages di Milano illustrò inoltre L'uomo invisibile di H. G. Wells (1992) e Favole di Jean de Lafontaine (1996).
La consacrazione come illustratore arrivò nel 1969 con una mostra allestita presso la galleria Lefebre di New York che fece conoscere i suoi acquerelli in tutto il mondo.
Risalgono al 1970 le prime esposizioni in Italia in occasione della Biennale di Venezia nel padiglione belga e presso la galleria "Il Milione" di Milano. Nello stesso anno realizzò un murale di 165 m2 nella metropolitana di Bruxelles dal titolo Magic City. Importante, negli stessi anni, la produzione di manifesti (per il Festival dei Due Mondi, per il Festival di Cannes, per Amnesty International...) che hanno fatto parlare di lui come "l'ultimo affichiste":
Negli anni successivi si realizzarono mostre di sue opere in vari paesi del mondo, in particolare quelle tenutesi al Musée des Arts Décoratifs di Parigi e ai Musei Reali di Belle Arti del Belgio a Bruxelles riscossero particolare successo.
Dal 1971 venne utilizzata della trasmissione Italiques de Marc Gilbert, una striscia animata realizzata da Folon in apertura e chiusura, cosa che portò il grande pubblico a conoscere l'autore belga. Risale al 1974 la sua litografia Ein Baum stirbt - Un albero muore, esemplare numerato, conservata al Museo Cantonale d'Arte di Lugano. Dal 1975 venne utilizzata dal canale televisivo francese Antenne 2 una striscia animata in apertura e chiusura delle trasmissioni.
Durante gli anni ottanta intraprese nuove esperienze con l'allestimento di scenografie, la scultura su legno e la creazione di cartoni animati. Negli anni novanta comincia a modellare la pietra e il bronzo:
Il 1989 segnò il suo successo filatelico e pubblico in Francia: egli concepì il logo dell'esposizione internazionale filatelica di Parigi Philexfrance 89 e il logo degli «uccelli» che sono stati il simbolo della commemorazione della Rivoluzione francese su numerosi francobolli e oggetti commemorativi nel mondo.
Nel 1990 espone al Metropolitan Museum di New York ma la scelta delle opere da parte di William S. Lieberman, curatore dell'esposizione, lo lascerà insoddisfatto tanto da confessare, in una conversazione con la gallerista Cristina Taverna: «È come essere arrivato in Finale al Torneo di Wimbledon e averlo perso!»Altra collaborazione con aziende italiane iniziò nel 1981 quando realizzò un'intera campagna pubblicitaria in collaborazione con Alberto Meomartini con manifesti, cartoni animati e murales su tematiche ambientali per la Snam.
Il 27 ottobre 2000 l'artista inaugurò una fondazione a suo nome con sede al parco de La Hulpe nei dintorni di Bruxelles dove si trovano più di trecento sue opere.
Nel 2003 fu insignito dell'Ordine della Legione d'onore dal presidente della Repubblica francese Jacques Chirac; inoltre ricevette la nomina ad ambasciatore dell'Unicef.
Nel 2005 fu tenuta a Firenze la sua più grande mostra, Folon Firenze, curata da Marilena Pasquali, dove l'artista espose i suoi famosi acquarelli e le sue sculture al Forte di Belvedere, proprio dove anni prima aveva esposto Henry Moore. Nel 2011, successivamente alla sua morte, parte di tali opere sono state donate dalla moglie alla città di Firenze, che le ha collocate nel Giardino delle Rose. Una mostra dallo stesso titolo, Folon Firenze, si era tenuta nella città toscana nel 1990, a cura di Cristina Taverna.
Jean-Michel Folon è stato anche un ardente difensore dei diritti umani. Ha infatti illustrato varie campagne di sensibilizzazione per Amnesty International.
Il 20 ottobre 2005 l'artista si spense a Montecarlo a causa della leucemia di cui soffriva da alcuni anni.
Les oiseaux, bicentenario della Rivoluzione francese, carta telefonica di France Télécom, 50 unités, gennaio 1989 (?).
Philexfrance 82: «La Poste et les hommes» e «La Poste et les techniques», francobolli francesi, 1982.
50e anniversaire de la Déclaration universelle des Droits de l'Homme, francobollo delle amministrazioni dell'ONU (New York, Ginevra e Vienna), 1998.
50º anniversario della dichiarazione universale dei diritti dell'uomo, francobollo italiano, 1998, ripresa di uno dei motivi dei timbri dell'ONU (tema degli uccelli).
(FR, EN) Biografia ed immagini delle opere, su folon-art.com. URL consultato il 21 ottobre 2005 (archiviato dall'url originale il 18 maggio 2017).

I Jersey Turnpikes sono stati una franchigia di pallacanestro della USBL, con sede a Hoboken, nel New Jersey, attivi nel 1995.
Disputarono un solo campionato, nel 1995, arrivando secondi nella regular season  con un record di 21-6. Nei play-off persero la semifinale con gli Atlanta Trojans per 116-102. Si sciolsero alla fine del campionato.

Jill Kelly, vero nome Adrianne Diane Moore (Pomona, 1º febbraio 1971), è un'attrice pornografica e regista statunitense.
Nel corso di una carriera più che decennale, Jill Kelly ha interpretato più di 500 film pornografici. Nonostante sia fondamentalmente conosciuta per i film pornografici nei quali è apparsa, Kelly vanta anche partecipazioni a film di Hollywood, in primis il film di Spike Lee: He Got Game e Orgazmo di Matt Stone.
Assumendo una falsa identità, Jill Kelly iniziò a lavorare in uno strip club ancora quindicenne. Dopo avervi lavorato per cinque anni, intraprese una relazione con la ex-pornostar Tiffany Million, con la quale - a seguito di un viaggio a Las Vegas per visitare il Consumer Electronics Show (CES), decise di tentare la strada del porno nel mondo del cinema per adulti. Divenne rapidamente celebre per le sue scene: lesbiche, anali e doppie penetrazioni; nel giro di un paio d'anni cominciò ad avere i ruoli di protagonista nelle pellicole per le quali era scritturata.
Kelly non tralasciò il risvolto imprenditoriale della propria attività e fondò nel 1998 la Jill Kelly Productions. Le si attribuiscono unanimemente leadership e carisma. Ragguardevole è pure l'attività di talent scouting che Jill ha svolto nella ricerca e reclutamento di nuove leve del porno.
Il primo ruolo da protagonista, lo ebbe nel 1991 con il film d'azione e avventura: The Roller Blade Seven. Questo film fu diretto da Donald G. Jackson e prodotto da Scott Shaw. Kelly è comparsa in altri numerosi film non erotici, insieme a Jackson e Shaw.
Nell'aprile dell'anno 2006, la Penthouse Magazine decide di comprare tutti i beni della Jill Kelly Productions, dopo che quest'ultima è fallita per bancarotta. Penthouse pagò 1,765 milioni di dollari per rilevare tutto quanto della JKP.
Ebbe una relazione lesbica con la ex-pornostar Tiffany Million, con la quale cominciò la sua carriera nel mondo del porno.
Incontra Carl Jammer nel 1993 nella sopra-citata: Consumer Electronics Show, e subito dopo si sposarono. Il matrimonio è durato fino al 1995, quando lui si suicidò.
Per un lungo periodo degli anni 90, Kelly e la pornostar P.J. Sparxx ebbero una relazione lesbica e fecero un strip show chiamato Fire and Ice.
Nel 2000 fu sposata per un breve periodo col collega Julian Rios (a.k.a. Julian, Julian Andretti, Jordan Rivers). Durante questo periodo girò film pornografici sia con il marito che con altri uomini, ma anche con colleghe donne in ruoli lesbici e bisessuali. Col marito girò molte scene che includevano sesso orale e eiaculazioni interne. Divorziarono nel maggio del 2000.
Attualmente Kelly è sposata (dal 20 settembre 2003) con il regista pornografico Corey Jordan. Continua occasionalmente a recitare.
 Jill Kelly Productions, su jillkellyproductions.com. URL consultato il 3 luglio 2006 (archiviato dall'url originale il 28 agosto 2008).
James Curran Baxter detto Jim (Hill O'Beath, 29 settembre 1939 – Glasgow, 14 aprile 2001) è stato un calciatore britannico, di ruolo centrocampista.
È considerato uno dei più grandi giocatori della storia del calcio scozzese. Nato e cresciuto a Fife, ha iniziato la sua carriera professionistica al Raith Rovers prima di trasferirsi alla squadra di Glasgow, il Rangers, con un trasferimento record nel 1960. "Slim Jim" ha aiutato i Rangers a vincere dieci trofei tra il 1960 e il 1965.
Iniziò a bere pesantemente durante quattro mesi di inattività causata da una frattura della gamba nel dicembre del 1964: la sua forma fisica calò, e venne ceduto al Sunderland nell'estate del 1965. Nell'arco di due anni e mezzo al Sunderland divenne conosciuto per ubriacarsi sino a perdere i sensi la notte prima di una partita e poi giocare bene il giorno successivo. Alla fine del 1967 il Sunderland lo cedette al Nottingham Forest, che gli concesse il trasferimento gratuito al Rangers nel 1969, dopo 50 partite. Un anno dopo Baxter si ritirò dal calcio, a 31 anni.
Dal 1961 al 1967 è stato un membro di spicco della Nazionale scozzese che perse con l'Inghilterra solo nel 1965, poco dopo il recupero dalla frattura alla gamba di Baxter. Baxter disse che la sua migliore prestazione internazionale fu la vittoria per 2-1 contro l'Inghilterra nel 1963, quando segnò due gol dopo che la Scozia rimase con 10 giocatori per un infortunio.
Dopo essersi ritirato dal calcio diventò gestore di un pub e continuò a bere, danneggiando il suo fegato così tanto da aver bisogno di due trapianti all'età di 55 anni, dopo aver giurato di non prendere più alcolici. Baxter era anche dedito al gioco d'azzardo e si stima abbia perso tra le £ 250.000 e le £ 500.000. Dopo la sua morte, avvenuta per un cancro al pancreas nel 2001, il suo funerale si è tenuto nella Cattedrale di Glasgow, dove Gordon Brown ha effettuato una delle letture. Nel 2003 fu eretta una statua in suo onore alla sua città natale, Hill of Beath.
Dopo essersi trasferito a Glasgow, Baxter divenne un noto donnaiolo. Una volta ebbe a dire: «Un giorno ero un giocatore del Raith Rovers che cercava di rimorchiare al Cowdenbeath Palais, ed il giorno dopo ero a Glasgow e le ragazze si gettavano su di me. C'è stato certamente un cambiamento e io non me lo sono lasciato sfuggire». Nel 1965 si sposò con Jean Ferguson, una parrucchiera, e la coppia ebbe due figli, Alan e Steven. Il suo matrimonio con Jean terminò nel 1981, quando i due divorziarono. Ferguson sposò il golfista William McCondichie tre anni dopo. Nel 1983, Baxter ebbe una relazione con Norma Morton, e la coppia rimase insieme fino alla morte di lui, nel 2001.Baxter non si curava del settarismo che segnava la rivalità tra due squadre di Glasgow. I suoi amici più cari erano i giocatori del Celtic Billy McNeill, Pat Crerand e Mike Jackson, a dispetto della regola non scritta della old firm per cui i giocatori delle due squadre non devono fraternizzare.Come altri giocatori di rilievo del calcio britannico del tardo XX secolo, Baxter bevve alcolici a dismisura. ed era uso consumare tre Bacardi al giorno. Il suo compagno di squadra scozzese Dave Mackay gli consigliò, senza successo, di allenarsi più duramente e di vivere in modo più sensato. Baxter spesso beveva il giorno prima delle partite, ma questo non condizionava le sue prestazioni. Dopo il ritiro dal calcio Baxter è diventato gestore di un pub, una carriera inadatta per chi ha avuto problemi con l'alcool. A 55 anni ebbe bisogno di due trapianti di fegato in quattro giorni, e quindi ha promesso di smettere di bere.L'altra sua dipendenza è stato il gioco d'azzardo, a causa del quale ha perso £ 500.000 secondo la sua stima personale e £ 250.000 secondo altre stime. Successivamente, alla domanda se gli enormi redditi dei calciatori facessero la differenza rispetto al calcio della sua epoca, lui rispose: «Sì, avrei scommesso £ 50.000 a settimana sui cavalli invece di £ 100.»Nel febbraio 2001 gli fu diagnosticato un carcinoma del pancreas, e morì nella sua casa in South Side di Glasgow il 14 aprile 2001, sotto le cure della compagna Norma e dei figli Alan e Steven al suo capezzale. Il suo funerale si tenne nella Cattedrale di Glasgow, e vi partecipò anche Gordon Brown, da molto tempo tifoso del Raith Rovers, squadra dove Baxter ha iniziato la sua carriera.
Alex Ferguson ha descritto Baxter come «senza dubbio il miglior giocatore con il miglior stile di gioco nel calcio scozzese» e «il più grande giocatore con cui io abbia mai giocato. Aveva sensibilità nei piedi, l'equilibrio, la visione di gioco e proprio questa aura meravigliosa...» L'allenatore dei Rangers Willie Waddell ha detto: «Jim era il miglior mediano sinistro mai prodotto dai Rangers». Jimmy Johnstone, che ha giocato per i grandi rivali del Celtic, ha detto poco dopo la morte di Baxter: «Era un grande uomo e un genio del pallone.» Dopo la prestazione di Baxter nel 1963 nel la partita "Resto del mondo" contro Inghilterra, Ferenc Puskás chiese: "Dove si era nascosto tutto questo tempo?" Aveva un carattere deciso e uno stile di vita sregolato che gli alienarono le simpatie di molti tifosi, in particolare sulla sponda opposta, quella del Celtic.Baxter è un membro della Hall of Fame dei Rangers, e uno dei primi 50 inseriti nella Scottish Sporting Hall of Fame quando fu creata nel 2005. Nel 2004 è stato anche inserito nella Scottish Football Hall of Fame.
Ha giocato la miglior parte della sua carriera quando era poco più che ventenne, prima della sua frattura alla gamba del dicembre del 1964, e prima del suo alcolismo che rese il soprannome "Slim Jim" meno calzante.Baxter ha attirato l'attenzione grazie al suo gioco elegante, controllando il gioco con una "arte senza fretta" e ha rifiutato di conformarsi allo stile altamente efficiente che dominava il calcio inglese o l'energico stile fisico che era tipico dei Rangers a quel tempo. Descrisse il suo approccio così: «trattare la palla come una donna. Bisogna coccolarla, accarezzarla un pochino, prendersi il tempo necessario, e poi avere la risposta desiderata.» Anche se i Rangers insistettero sul fatto che i giocatori dovessero mettere la maglia completamente nei pantaloncini, Baxter lasciò sempre parte della sua maglia sul suo fianco sinistro. Fu anche considerato un jolly in campo, per la sua abilità nel ricoprire vari ruoli.La Tartan Army tentò senza successo di far intitolare a lui la passerella dello stadio di Wembley, e il 24 febbraio 2005 il deputato del Partito Nazionale Scozzese Pete Wishart presentò una mozione alla Camera dei Comuni a sostegno di questa campagna.Nel 2003 è stata eretta una statua di Baxter nella sua città natale, Hill of Beath, dopo una campagna che ha raccolto £ 80.000.
Baxter si impose come uno dei più abili centrocampisti degli anni sessanta. Dotato di un affinato controllo di palla, Baxter era noto per la sua capacità di sollevare il morale di una squadra, per la sua buona visione tattica e per essere un jolly. Era anche conosciuto per i precisi passaggi, per disorientare gli avversari con finte di corpo e per la capacità di ispirare i compagni di squadra con il suo approccio sicuro.
Baxter è nato a Hill of Beath, in Scozia, il 29 settembre 1939; lì ha studiato e iniziato la sua carriera. Dopo aver lasciato la scuola trascorse otto mesi come apprendista ebanista, e poi lavorò come minatore di carbone.Il suo ex preside, James Carmichael, si interessò agli ex-allievi e incoraggiò Baxter ad unirsi alla squadra locale dell'Halbeath Juveniles. Successivamente Baxter andò a giocare per la squadra giovanile del Fife, il Crossgates Primrose, grazie al talent scout Willie Butchart, che se lo assicurò per la somma di £ 2,50. Dopo essersi trasferito al Raith Rovers nel 1957, disse, riguardo al periodo trascorso con i due club del Fife: «non ce l'avrei mai fatta nelle circostanze attuali. Avevo bisogno di bastardi come Carmichael, Buckard, Ferrier, Herdsman e McNaught. Con giocatori giovani mi bastava semplicemente dirgli di non rompere e portare tutto il loro talento altrove. Devo tanto a loro.»
All'età di 18 anni Baxter divenne un giocatore del Raith Rovers, ingaggiato dall'allenatore Bert Herdman nel 1957 con un contratto da semi-professionista. Nonostante il suo atteggiamento altezzoso, dimostrava gran confidenza col pallone. Durante la sua permanenza a Stark's Park venne convocato per la rappresentativa Under-23. Nel 1958 riuscì nell'impresa di battere la sua futura squadra, i Rangers, con il risultato di 3-1.
Nel giugno del 1960 si trasferì alla squadra di Glasgow dei Rangers per £ 17.500, somma record per l'epoca.Durante le sue prime due stagioni all'Ibrox fece due anni di Servizio Nazionale come soldato Black Watch.
Baxter ha giocato per il Rangers dal 1960 al 1965, principalmente come esterno sinistro offensivo. In questo periodo la sua squadra ha vinto il campionato scozzese nel 1961, 1963 e 1964, e la Coppa di Scozia nel 1964. I tifosi dei Rangers lo ricordano come "Slim Jim" per la sua corporatura esile, e in 18 "derby della Old Firm" (dieci di Scottish League, cinque Coppa di Lega scozzese e tre partite di Coppa di Scozia) ha perso solamente due volte. Il suo primo incontro con la maglia dei Rangers è stato nell'agosto del 1960 giocò come interno sinistro contro il Partick Thistle nella Coppa di Lega scozzese. Il suo primo gol con i Rangers arrivò nel novembre del 1960, contro il Clyde, e nello stesso mese segnò un gol nella vittoria del Rangers per 8-0 con la squadra tedesca del Borussia Mönchengladbach. Nel 1961 Baxter fece parte della squadra dei Rangers che arrivò nella prima finale di Coppa delle Coppe, nella doppia sfida che gli scozzesi persero con un 4-1 complessivo dalla Fiorentina.Secondo Tam Dalyell nel dicembre 1964 Baxter giocò brillantemente e fu protagonista di una vittoria dei Rangers per 2-0 in un match esterno contro il Rapid Vienna in Coppa dei Campioni; alla fine della partita si ruppe la gamba e non poté giocare per quattro mesi. Iniziò a bere molto durante questo periodo, e questo peggiorò la sua forma fisica.Scot Symon, l'allenatore dei Rangers che fece arrivare Baxter nel 1960, disse che i giorni migliori di Baxter erano passati, e venne ceduto nel maggio del 1965.
Baxter passò al Sunderland per £ 72.500, cifra che stabilì nuovamente un record. Giocò 98 partite per il Sunderland, segnando 12 gol; 87 partite e 10 reti furono in First Division.Nell'estate 1967 con il Sunderland disputò il campionato nordamericano organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Il Sunderland rappresentò i Vancouver Royal Canadians, che conclusero la Western Division al quinto posto finale.Nel dicembre 1967 il Sunderland cedette Baxter al Nottingham Forest per £ 100.000. In questo periodo strinse amicizia con il giocatore di cricket Sobers Gary. Dopo aver giocato 48 partite per il Nottingham, nel 1969, Baxter venne ceduto gratuitamente.Nel 1969 Baxter tornò al Rangers. Il suo ritorno fu breve e si ritirò dal calcio nel 1970, a 31 anni, poiché venne ritenuto non più all'altezza della massima divisione dall'allenatore Jock Wallace. A fine carriera aveva totalizzato 254 presenze con i Rangers, avendo vinto tre campionati scozzesi, tre Coppe e quattro Coppe di Lega.
Negli anni sessanta Baxter scese in campo 34 volte con la Nazionale scozzese, che comprendeva Billy McNeill, Pat Crerand, John Anderson White, Dave Mackay, Denis Law e John Greig. Nelle sue presenze internazionali segnò tre gol; la Scozia, con lui in campo, vinse 21 gare, ne pareggiò 3 e ne perse 10. Fece il suo debutto internazionale nel novembre del 1961, quando la Scozia vinse contro l'Irlanda del Nord. In precedenza, nel 1961 in Scozia venne sconfitta 9-3 dall'Inghilterra a Wembley, e nell'aprile del 1962 Baxter e Crerand giocarono brillantemente, aiutando la Scozia a prendersi una rivincita, vincendo 2-0.Secondo molti critici, le sue due migliori prestazioni furono quelle contro l'Inghilterra nel 1963 e nel 1967. Baxter considerò la sua performance del 1963 la migliore delle due. Nella partita del 1963 a Wembley i giocatori scozzesi erano rimasti in 10 quando il terzino sinistro Eric Caldow si ruppe una gamba in un contrasto (le sostituzioni non erano ancora permesse). Baxter portò la Scozia alla vittoria per 2-1, segnando entrambi i gol, di cui il primo su calcio di rigore (il primo battuto da Baxter) per un fallo dell'inglese Willie Henderson. Bobby Moore disse che quella squadra fu la migliore mai messa in campo in Scozia.L'anno successivo in Scozia, ispirando nuovamente i suoi compagni, Baxter batté 1-0 l'Inghilterra. Nel 1966, sedici mesi dopo la rottura della sua gamba, Baxter non era più in grado di aiutare i suoi compagni di squadra, e la Scozia perse 4-3 in Inghilterra.Nel 1967 nel Torneo Interbritannico Baxter fornì una prestazione molto positiva ma controversa per la Scozia, contro l'Inghilterra che aveva appena vinto la Coppa del Mondo nel 1966, facendo dei numeri con la palla tra i piedi, in attesa che i compagni di squadra prendessero buone posizioni in campo.
Alcuni critici considerarono l'umiliazione degli avversari un valido obiettivo, mentre altri lo ritennero infantile e pensarono che la Scozia potesse riuscire ad ottenere una vittoria più ampia anziché un 3-2.
Il compagno di squadra Denis Law disse che Baxter era «il miglior giocatore in campo» e che fu la ragione principale per la vittoria degli scozzesi, ma lamentando il fatto che la Scozia non era riuscita ad ottenere una vera rivincita dopo il 9-3 subito dall'Inghilterra. Alex Ferguson disse della prestazione di Baxter: «avrebbe potuto essere messo in musica». La Scozia fu la prima squadra a battere l'Inghilterra dopo i mondiali del 1966, e in virtù di questo gli scozzesi vennero proclamati campioni del mondo non ufficiali.Nel mese di ottobre del 1963 giocò nel "Resto del mondo" in una partita contro l'Inghilterra per celebrare il centenario della Federazione calcistica dell'Inghilterra. Entrò nel secondo tempo, e la sua performance gli guadagnò l'ammirazione di Ferenc Puskás. Tuttavia l'Inghilterra vinse la partita per 2-1.Durante la sua carriera da giocatore, Baxter non riuscì mai a qualificarsi a un Mondiale. L'opinione pubblica scozzese criticò i propri giocatori, contestandoli perché giocavano in campionati esteri. Battere l'Inghilterra era molto importante per gli scozzesi. Negli anni 1960 e 1961, quando Baxter giocò in tutte le partite di qualificazione per la Coppa del Mondo 1962, gli scozzesi conclusero al primo posto a pari punti con la cecoslovacchi nel loro girone di qualificazione, perdendo però i play-off con la stessa Cecoslovacchia, poi finalista nel mondiale con il Brasile. Quattro anni più tardi Baxter giocò solo in due delle partite per la qualificazione ai mondiali del 1966, prima di rompersi una gamba contro il Rapid Vienna. Scozia concluse il loro girone di qualificazione al secondo posto, dietro l'Italia. Negli anni 1968 e 1969 non è stato selezionato per giocare in nessuna partita valida per le qualificazioni al campionato mondiale di calcio 1970.
Campionato scozzese: 31960-1961, 1962-1963, 1963-1964 Coppa di Scozia: 31961-1962, 1962-1963, 1963-1964Coppa di Lega scozzese: 41959-1960, 1960-1961, 1962-1963, 1963-1964
(EN) Statistiche su neilbrown.newcastlefans.com, su neilbrown.newcastlefans.com. URL consultato il 23 giugno 2011 (archiviato dall'url originale il 29 settembre 2012).
(EN) Statistiche su Thestatcat.co.uk, su thestatcat.co.uk. URL consultato il 28 settembre 2011 (archiviato dall'url originale il 23 luglio 2008).

Jiří Kochta (Praga, 11 ottobre 1946) è un ex hockeista su ghiaccio ceco, fino al 1992 cecoslovacco.

Joachim Brøchner Olsen (IPA: [ˈjoakim ˈb̥ʁøknɐ ˈoˀlsn̩]; Aalborg, 31 maggio 1977) è un ex pesista, ex discobolo e politico danese.
Ha un primato personale outdoor di 21,61 metri e indoor di 21,63, risultati che lo piazzano rispettivamente al 48º e al 18º posto nelle graduatorie mondiali di tutti i tempi. Con dieci finali in competizioni internazionali, è uno dei lanciatori con la serie più lunga di presenze nelle finali dei Giochi olimpici, Campionati del mondo e Campionati europei. Ritiratosi nel 2009, ha gareggiato per la società Århus 1900 ed è stato allenato per gli ultimi sei anni di carriera dall'ex lanciatore del disco Vésteinn Hafsteinsson. Il 15 settembre 2011 è stato eletto al Folketing per il partito Alleanza Liberale.
Iniziò a praticare l'atletica leggera verso la fine degli anni ottanta nella società Aalborg AK.
Inizialmente Olsen si specializzò principalmente nel lancio del disco, ma dopo il passaggio dalla tecnica della traslocazione lineare alla tecnica rotatoria nel getto del peso, avvenuta durante i suoi quattro anni alla University of Idaho, riuscì a migliorare notevolmente le proprie prestazioni.Il suo primo successo nazionale arrivò all'età di 16 anni ai Campionati nazionali danesi indoor di categoria allievi. A 17 anni, ancora allievo, vinse i Campionati nazionali di categoria sia nel peso (16,08) che nel disco (56,88). Giunto successivamente alla categoria juniores nel 1995, conseguì il titolo nazionale all'esordio nel getto del peso, con l'attrezzo da 6 kg, sia a livello indoor (14,23 metri) che outdoor (15,17 metri).Nella stagione successiva, dopo essersi laureato ancora campione nazionale indoor nel getto del peso, grazie ad un lancio a 16,34, fece il suo esordio internazionale ai Mondiali juniores di Sydney, disputando la gara del disco e classificandosi 21º con un lancio a 46,46.Passato alla categoria under 23 nel 1997, conquistò il titolo nazionale di categoria nel getto del peso outdoor; lo stesso anno ai campionati assoluti, sempre nel peso, conseguì il titolo indoor (16,05) e outdoor (17,11). L'anno seguente, dopo essersi riconfermato campione danese tra gli under 23 (peso outdoor, disco) e assoluto (peso indoor e outdoor), debuttò in Coppa Europa a Malmö, dove si classificò quinto con la misura di 17,52. Durante il periodo dell'adolescenza, al Forest Valley Stadium, il suo allenatore fu James Mikkelsen, che morì in giovane età e non riuscì mai a vedere la carriera internazionale del proprio allievo.
Il primo passo importante per la carriera avvenne quando nel 1998, grazie ad una borsa di studio si recò negli Stati Uniti, presso l'University of Idaho. Qui riuscì a sviluppare efficacemente le sue doti tecniche con l'aiuto di allenatori di fama internazionale.Fu ai Campionati europei under 23 a Göteborg nel 1999, che Olsen ottenne il suo primo grande risultato a livello internazionale, con la conquista di un argento nel getto del peso (lancio a 19,50 metri). Lo stesso anno, ai Mondiali di Siviglia, non andò oltre il turno di qualificazione con la misura di 19,13 metri. Nel 2000 fece segnare il nuovo primato danese a 20,02 metri, scalzando il precedente record di Ole Lindskjold che perdurava da circa ventisei anni (14 agosto 1974). Nel corso della stagione riuscì a migliorarsi ulteriormente sino alla misura di 20,88 metri, raggiunta il 12 agosto ad Aalborg. Alle Olimpiadi di Sydney 2000 venne ancora una volta eliminato prima della fase finale; tuttavia fu oggetto di particolare attenzione mediatica dopo il suo messaggio in una chat room che accusava il vincitore dell'oro, Arsi Harju, di esser risultato positivo ad un test antidoping. Nonostante la voce si rivelò falsa, il Comitato olimpico nazionale decise di far rientrare Olsen in Danimarca prima della chiusura dei Giochi.
Nel 2001, nel corso della stagione outdoor, vinse in Coppa Europa per la prima volta sia la gara di getto del peso che quella di lancio del disco, consentendo alla squadra danese, grazie ai punti acquisiti, di raggiungere la promozione in First League. Ai Campionati del mondo di Edmonton 2001 si qualificò per la finale, quella che sarebbe stata la prima di una lunga serie; Olsen infatti, dopo quella competizione, centrò ogni finale a livello olimpico, mondiale ed europeo. Dopo aver superato la qualificazione con la misura di 20,32, in finale raggiunse l'undicesimo posto con 20,38. La successiva squalifica per doping del lanciatore bielorusso Andrėj Michnevič, classificatosi decimo, gli fece guadagnare una posizione.Il 2002 vide Olsen conquistare l'argento ai Campionati europei indoor di Vienna, superato per tre centimetri (21,26 metri la misura dell'oro) al penultimo turno di lanci dallo spagnolo Manuel Martínez. Nell'agosto dello stesso anno, agli Europei di Monaco, dopo aver lanciato in mattinata a 20,45, miglior misura assoluta, si classificò secondo in finale con 21,16, alle spalle dell'ucraino Jurij Bilonoh.Ai Mondiali indoor di Birmingham 2003 non riuscì ad andare oltre all'8º posto con la misura di 20,12. Nel corso della stagione outdoor un grave infortunio alla mano lo tenne lontano dalle competizioni. Risolto parzialmente il problema, decise di prendere parte ai Mondiali di Parigi entrando in finale con la nona misura, 20,14. Il riacutizzarsi del problema alla mano, gli impedì tuttavia di gareggiare nell'ultima sessione di lanci.
Il 2004 fu per Olsen un anno di successi, ma allo stesso tempo di cambiamenti, a partire da quello dell'allenatore.
Dopo il suo trasferimento ad Århus, dove le strutture di allenamento erano notevolmente più efficienti rispetto a quelle da lui usate abitualmente, decise, in collaborazione con il team e la Federazione danese, il cambio del tecnico. Da questo momento sarebbe stato seguito dal finalista olimpico di lancio del disco Vésteinn Hafsteinsson, che già era stato allenatore della nazionale islandese. L'infortunio alla mano non gli impedì di prepararsi per la stagione indoor: ritornò infatti alle competizioni vincendo il bronzo ai Campionati mondiali di Budapest 2004 grazie ad un lancio a 20,99. Nel corso della stagione outdoor collezionò numerosi successi in vari meeting internazionali, come quello di Siviglia.In agosto partecipò alle Olimpiadi di Atene con grandi aspettative. Alla vigilia si sbilanciò, tanto da dichiarare che avrebbe certamente conquistato una medaglia e, se avesse lanciato vicino alle sue potenzialità, (intorno ai 22 metri) avrebbe potuto anche ambire al titolo. Nella manifestazione raggiunse uno dei suoi più importanti risultati in ambito internazionale. Il 18 agosto si disputò in mattinata, nell'antico stadio di Olimpia, la qualificazione del getto del peso. Olsen, lanciando subito a 20,78, raggiunge la seconda misura e l'immediata qualificazione per la finale. In serata si tenne la finale, e un suo lancio a 21,07 lo portò alla medaglia di bronzo, alle spalle dell'ucraino Jurij Bilonoh e allo statunitense Adam Nelson, rispettivamente oro e argento. Tale risultato rappresentò un evento storico dal punto di vista sportivo non solo per lui, ma anche per l'intera sua nazione, giacché un atleta nativo danese non vinceva una medaglia olimpica dal 1948.Sul finire dell'annata fece sua la seconda edizione della IAAF World Athletics Final grazie a un lancio a 21,46, primato stagionale personale ed europeo. Grazie ai risultati conseguiti, nel dicembre dello stesso anno venne candidato per la prima volta agli European Athlete of the Year nella categoria Best male, classificandosi poi ottavo.
Nel marzo 2005, ai Campionati europei indoor di Madrid, vinse il titolo europeo con la misura di 21,19 davanti all'olandese Rutger Smith e allo spagnolo Manuel Martínez. Questo fu anche il suo primo ed unico titolo a livello internazionale. Nel corso della stagione outdoor, al Nelli Cooman Games tenutosi a Stadskanaal, raggiunse la misura di 21,24 alle spalle del solo Smith, nel contesto di una gara di altissimo livello. Dopo la vittoria in Coppa Europa nel getto del peso e un secondo posto nel disco, raggiunse i 21,32 al meeting di Madrid; tale risultato lo avrebbe issato ai vertici della classifica mondiale. Nell'agosto dello stesso anno ai Mondiali tenutisi a Helsinki, dopo essersi qualificato per la finale con la seconda misura a 20,85, non riuscì ad andare oltre il 7º posto nella finale, con un lancio inferiore al precedente (20,73).Nel settembre, alla IAAF World Athletics Final si classificò secondo alle spalle di Adam Nelson, grazie ad un lancio a 21,03.Il 6 novembre 2005 Olsen si infortunò alla caviglia destra durante un allenamento: fu un incidente molto serio, poiché diversi legamenti si strapparono o furono gravemente danneggiati. La preparazione invernale non venne comunque compromessa completamente. Il 6 febbraio 2006 annunciò di essersi ristabilito dopo l'infortunio e che quindi sarebbe tornato a gareggiare ad alto livello. Un mese più tardi, ai mondiali indoor di Mosca, riuscì a vincere una medaglia di bronzo con un lancio di 21,16 metri.Ai campionati europei di Göteborg (Svezia) si presentò come uno dei favoriti. In qualificazione, il suo lancio a 20,32 (5ª misura) lo portò direttamente in finale.
In serata, dopo aver lanciato il suo peso a 21,09 metri di distanza, fu superato prima da Andrėj Michnevič (21,11) ed infine, proprio all'ultimo turno, dal tedesco Ralf Bartels, che con quel lancio a 21,13 vinse anche il titolo di campione europeo.
Nel marzo 2007 ai Campionati europei indoor di Birmingham, forte di un lancio a 20,55, ottenne la nona medaglia a livello internazionale (un bronzo), dietro allo slovacco Mikuláš Konopka e al bielorusso Pavel Lyžyn. Dopo una stagione outdoor durante la quale riuscì, in occasione dei Giochi di Copenaghen, a migliorare il primato personale fino a raggiungere i 21,61 metri (occupò proprio in questo periodo il terzo posto nelle classifiche mondiali), e dopo aver disputato il Meeting di Madrid, in cui chiuse terzo con 20,64, nonché dopo una vittoria in Coppa Europa, partecipò nel mese di agosto ai Mondiali di Ōsaka da serio concorrente per una medaglia. Superò agevolmente le qualificazioni, con la terza miglior misura a 20,62, ma in finale incontrò maggiori difficoltà e chiuse ultimo a causa di tre lanci nulli su tre complessivi.I vari infortuni costrinsero Olsen a rinunciare ai Mondiali di Valencia indoor 2008 e a gran parte della stagione agonistica.
Seppur impegnato in una sola occasione in tutta l'annata outdoor (ad Halle il 24 maggio), fu comunque selezionato per la partecipazione alle Olimpiadi. L'8 agosto 2008, durante la cerimonia di apertura delle Olimpiadi di Pechino, Olsen fece da portabandiera per la squadra danese. Nel turno di qualificazione non lanciò mai oltre la misura di 19,74 metri, che, pur essendo primato personale della stagione, lo relegò al 22º posto.Nel 2008 la sua notorietà crebbe con la partecipazione, accompagnata dalla vittoria finale, alla versione danese di Ballando con le stelle.Nel mese di aprile 2009 subì un'operazione per un'ernia del disco causata dagli eccessivi carichi di lavoro.
Il 22 luglio rese pubblico il ritiro dall'attività agonistica; in tale occasione confessò che, nonostante il suo desiderio di gareggiare alle Olimpiadi del 2012, il fisico non gli avrebbe permesso di continuare l'attività da professionista.
Ormai terminata la carriera sportiva da svariati anni, alcuni scandali doping hanno permesso ad Olsen di ricevere nuove medaglie. Nel marzo 2013, il vincitore del getto del peso alle Olimpiadi di Atene 2004, l'ucraino Jurij Bilonoh, è stato privato della medaglia d'oro dopo essere risultato positivo all'oxandrolone, ad un test anti-doping retroattivo. Viene quindi consegnato ad Olsen l'argento olimpico.La IAAF, decide di continuare ad effettuare nuove analisi anti-doping, passando questa volta ai campioni prelevati ai mondiali di Helsinki 2005. Anche in questo caso sono stati trovati positivi svariati atleti, tra cui il pesista bielorusso Andrėj Michnevič. Trattandosi della seconda squalifica per doping di Michnevič, il 13 giugno 2013 l'organo disciplinare della IAAF ha deciso di squalificare a vita l'atleta annullando tutti i risultati successivi all'agosto 2005. In seguito a questa decisione, Olsen riceve due medaglie d'argento: una per la gara di getto del peso agli europei di Göteborg 2006 e l'altra ai mondiali indoor di Mosca 2006, competizioni che l'avevano visto concludere in terza posizione.
Olsen vinse anche quattro edizioni della Coppa Europa: 3 nel getto del peso (2001, 2005, 2007) e 1 nel lancio del disco nel 2001.
8 volte campione nazionale nel getto del peso (1997, 1998, 1999, 2000, 2001, 2002, 2003, 2007)
5º al Meeting Internazionale Città di Rieti ( Rieti, getto del peso - 19,60 m2001
 Argento alla IAAF World Athletics Final ( Monaco), getto del peso - 21,03 m2006
 Oro alla Reunión Internacional de Atletismo Ciudad de Valencia ( Valencia), getto del peso - 21,10 m
 Bronzo al Norwich Union British Grand Prix Indoor ( Birmingham), getto del peso - 20,44 m
Oltre alla serie di record nazionali più lunga, ha avuto una grande regolarità di risultati; per ben sei anni poté vantare prestazioni oltre i 21 metri, che lo collocarono anche ai vertici delle graduatorie mondiali. In tutte le competizioni a cui prese parte nel 2006 riuscì sempre a lanciare oltre ai 21 metri e raggiunse una serie di dodici vittorie consecutive in concorsi di livello internazionale. A Olsen appartiene anche la serie più lunga di finali in campionati di rilievo internazionale; tredici, dai Mondiali di Edmonton 2001 ai Mondiali di Ōsaka 2007. Allo stesso modo, è stato anche uno dei lanciatori più medagliati: otto sono le medaglie conquistate in competizioni internazionali e, altro elemento singolare, ha sempre conseguito una medaglia ad un Campionato europeo.
Olsen e la sua compagna, Karen Westergaard, già genitori di Victoria, nata nell'aprile 2006, hanno avuto un altro figlio: Marcus, nato il 15 gennaio 2010. La famiglia, dopo la nascita del secondogenito, ha deciso di trasferirsi a Sealand. Il 27 marzo 2013, ad Aarhus, si sono sposati con rito civile. A celebrare le nozze sono stati i due parlamentari danesi Anders Samuelsen e Mette Bock.L'atleta ha lavorato al libro Joachim B. Olsen - Du kan meget mere end du tror, in cui ripercorre la storia della sua vita di sportivo e di padre di famiglia. Sull'allenamento nel getto del peso è in programma la pubblicazione di un nuovo libro che, parole di Olsen, «sarà utilizzabile non solo dai pesisti, ma da qualsiasi sportivo». Il testo non tratterà solamente di nozioni tecniche sulla specialità, ma sarà soprattutto incentrato sull'aspetto psicologico del singolo atleta.
Ha già firmato un contratto con una casa editrice, che probabilmente metterà in vendita il libro nel corso del 2011.
Conclusa la sua attività di atleta, ed ormai noto all'interno del mondo dello spettacolo, Olsen ha deciso di intraprendere la carriera politica. Già nel 2009 aveva espresso il suo interesse verso la politica appoggiando il candidato socialdemocratico Nicolai Wammen nelle elezioni comunali di Århus.Spinto soprattutto da Anders Samuelsen, noto politico danese, Olsen decide di sostenere il partito Alleanza Liberale, movimento che si propone di sintetizzare le culture liberalsocialiste e conservatrici. Dopo la sua adesione, il partito ha deciso di candidarlo alle elezioni del Folketing che si sono tenute il 15 settembre 2011. Olsen dopo tre lunghe settimane di campagna elettorale è riuscito ad essere eletto al Folketing, con 1932 preferenze, aiutato anche dal grande successo ottenuto dal suo partito che inaspettatamente è riuscito a raggiungere il 5% diventando così il settimo partito in DanimarcaNel giugno 2015, alle elezioni generali del Folketing, è stato rieletto con 4.259 voti.
La partecipazione dell'atleta al programma televisivo Vild med dans, omologo danese del programma italiano Ballando con le Stelle, conclusasi con la vittoria, è stata molto più impegnativa di quanto si aspettasse.
In varie interviste aveva infatti dichiarato che tale impegno non gli avrebbe creato grossi problemi per l'attività di atleta, tuttavia la partecipazione al reality show secondo alcuni costò all'atleta un eccessivo e prolungato impegno fisico.
Il susseguirsi di problemi fisici lo portò successivamente ad abbandonare la carriera sportiva, ma la popolarità acquisita gli avrebbe consentito di entrare nel mondo dello spettacolo, senza rimpiangere le proprie scelte:
Olsen ha avuto diversi sponsor che gli hanno permesso di dedicarsi interamente allo sport grazie a vari finanziamenti.
In tal senso, sono da citare la casa automobilistica Kia Motors, l'industria alimentare Kornspitz e l'azienda di integratori alimentari Bodylab Nutrition.
(EN) Mark Butler, Athletics statistics book: Games of the XXVIII Olympiad ATHENS 2004, Monaco, IAAF Media & Public Relation Department, 2004, ISBN non esistente.
(NL) Redazione statistiche KNAU, Statistisch jaarboek 2005, KNAU, 2005, ISBN non esistente.
(EN) Peter Matthews, Athletics 2006: The International Track and Field Annual, SportsBooks Ltd, 2006, ISBN 1-899807-34-9.
(EN) Mark Butler, IAAF statistics handbook, Valencia 2008, Monaco, IAAF Media & Public Relation Department, 2008, ISBN non esistente.
(EN) Ottavio Castellini, IAAF Outdoor All Time Lists, IAAF Statistics & Documentation Senior Manager, 2008, ISBN non esistente.
(EN) Mark Butler, IAAF statistics handbook, Berlin 2009, Monaco, IAAF Media & Public Relation Department, 2009, ISBN non esistente.
(DA) Marco De Los Reyes, Joachim B. Olsen - Du kan meget mere end du tror, People's Press, 2009, ISBN 978-87-7055-770-2.
(EN) David Epstein, The Sports Gene: Inside the Science of Extraordinary Athletic Performance, Penguin, 2013, ISBN 978-1-101-62263-6.
 Eva Marie Andreson, Athletes Under Constant Suspicion, in Play the Game, nº 3, 2005,  pp. 30-31.
 Sam Weber, The Great Dane: Joachim Olsen, in The Medalist, aprile 2005,  pp. 26-27.
 Risultati: Mondiali Helsinki (6-14 agosto), in Atletica, nº 5, settembre/dicembre 2005,  pp. 41-45.
(DA) Articolo su Dafital.dk, su dafital.dk (archiviato dall'url originale il 24 maggio 2012).
(EN) Tributo a Joachim Olsen sul sito Globalthrowing.com, su globalthrowing.com. URL consultato l'11 novembre 2009 (archiviato dall'url originale il 18 ottobre 2009).

Joseph Washington "Jellybean" Bryant (Filadelfia, 19 ottobre 1954) è un ex cestista e allenatore di pallacanestro statunitense.
Dopo l'università alla La Salle University, Joe Bryant giocò per otto stagioni nella National Basketball Association (NBA). Scelto al primo turno del draft NBA 1975 dai Golden State Warriors, venne girato ai Philadelphia 76ers prima dell'inizio della stagione. Giocò con i Sixers per quattro stagioni, poi nel 1980 venne ceduto ai San Diego Clippers con cui rimase fino al 1982. Nella sua ultima stagione NBA militò nelle file degli Houston Rockets.
Lasciata la NBA, dal 1984 al 1991 Joe Bryant giocò nel campionato italiano. Giunse nel 1984 in Italia alla AMG Sebastiani Rieti in Serie A2 insieme a Dan Gay, entrambi portati dal team manager Attilio Pasquetti ed allenati dal Prof. Nico Messina. Fu la prima di cinque stagioni giocate in Serie A2: oltre al biennio trascorso a Rieti, ci furono le parentesi alla Viola Reggio Calabria (con cui segnò 69 punti in una gara del 1987) e i due anni a Pistoia. Venne poi ingaggiato dalla Pallacanestro Reggiana, con cui disputò due campionati di Serie A1. Nel 1985 vinse due volte il premio come miglior giocatore dell'All-Star Game (solo lui e Micheal Ray Richardson hanno vinto più di una volta il titolo di MVP).
Dopo il ritiro è diventato allenatore. Nella stagione 2008-09 ha allenato i Tokyo Apache nella Eastern Conference della Bj league.
Dal 3 luglio 2009 doveva essere l'allenatore della Nuova Sebastiani Basket Rieti, squadra di Serie A italiana, ma dopo il trasferimento della squadra a Napoli, l'allenatore è stato sostituito con Franco Marcelletti.
(EN) Joe Bryant (allenatore WNBA), su Basketball-reference.com, Sports Reference LLC. 

Johann Sebastian Bach (pronuncia tedesca [ˈjoːhan zeˈbastjan ˈbax], in italiano spesso pronunciato /ˈbak/; Eisenach, 31 marzo 1685 – Lipsia, 28 luglio 1750) è stato un compositore e musicista tedesco del periodo barocco, 16° Thomaskantor di Lipsia dal 1723 al 1750. Universalmente considerato uno dei più grandi geni nella storia della musica, le sue opere sono notevoli per profondità intellettuale, padronanza dei mezzi tecnici ed espressivi e per bellezza artistica.
Bach operò una sintesi mirabile fra lo stile tedesco (di cui erano stati esponenti, fra gli altri, Pachelbel e Buxtehude) e le opere dei compositori italiani (particolarmente Vivaldi, del quale trascrisse numerosi brani, assimilandone soprattutto lo stile concertante). 
La sua opera costituì la summa e lo sviluppo delle varie tendenze stilistico-compositive della sua epoca. Il grado di complessità strutturale, la difficoltà tecnica e l'esclusione del genere melodrammatico, tuttavia, resero la sua opera appannaggio solo dei musicisti più dotati e all'epoca ne limitarono la diffusione fra il grande pubblico, in paragone alla popolarità raggiunta da altri musicisti contemporanei come Telemann o Händel.
Nel 1829 l'esecuzione della Passione secondo Matteo, diretta a Berlino da Felix Mendelssohn, riportò alla conoscenza di un vasto pubblico la qualità elevatissima dell'opera compositiva di Bach, che è da allora considerata il compendio della musica contrappuntistica del periodo barocco.
A lui sono dedicati l'asteroide 1814 Bach, il cratere Bach e l'omonima maglia sulla superficie di Mercurio.
Johann Sebastian Bach nacque a Eisenach, in Turingia (allora parte del Sacro Romano Impero), il 21 marzo del 1685 dalla famiglia di musicisti tedeschi più nota ai suoi tempi, al punto che il cognome "Bach" nelle città della Turingia era diventato sinonimo di "musicista": quando, nel 1693, alla corte di Arnstadt si rese vacante il posto di musicista di corte, il conte chiese urgentemente "un Bach". In zigano e nel dialetto di varie zone dell'Europa centrale "bach" assunse il significato di "musicista ambulante".
Suo padre, Johann Ambrosius Bach, figlio di Christoph Bach, ricopriva a Eisenach la carica di musicista civico (Stadtpfeifer), ruolo che comportava l'organizzazione della musica a carattere profano nella città, ma anche la supervisione dell'attività musicale nella chiesa locale, inclusa la direzione del lavoro dell'organista di chiesa. È proprio dal padre che, probabilmente, Bach ricevette i primi rudimenti di violino e clavicembalo.
Bach discendeva da una famiglia di musicisti professionisti che andavano dall'organista, al musicista da camera nelle corti, includendo anche compositori. Era del tutto normale, per quel tempo, che i figli assistessero al lavoro dei loro padri, cercando di impararne l'arte. Probabilmente anche Bach iniziò ripetendo la musica ascoltata in tenerissima età con gli strumenti che può suonare un preadolescente.
L'albero genealogico della famiglia Bach, dal titolo Ursprung der musicalisch-Bachischen Familie ("Origine della famiglia musicale dei Bach") venne compilato per la prima volta nel 1735 dallo stesso Johann Sebastian, che faceva risalire le origini della propria famiglia a Veit Bach, mugnaio proveniente dall'Europa orientale e appassionato suonatore di cetra, vissuto nella seconda metà del XVI secolo. Alla fine si conteranno ben sette generazioni di musicisti, un record ancor oggi insuperato per una famiglia.
La data di nascita di Johann Sebastian, ultimo di sette figli, fu registrata nei documenti dell'epoca come 21 marzo e quella del battesimo (nella chiesa di S.Giorgio di Eisenach) come 23 marzo. Secondo il calendario gregoriano in uso attualmente, tali date dovrebbero essere indicate come 31 marzo e 2 aprile. La tradizionale data del 21 marzo continua tuttavia a essere largamente usata, spesso senza spiegazione, anche in testi autorevoli. La discrepanza è dovuta al fatto che nella Germania protestante il calendario gregoriano si impose solo a partire dall'anno 1700.
La madre di Bach, Elisabeth Lämmerhirt, morì nel 1694 e il padre morì otto mesi dopo. Il giovane Bach si trasferì dunque da un suo fratello maggiore, Johann Christoph Bach (1671-1721), organista presso la Michaeliskirche di Ohrdruf. Durante la permanenza nella casa di suo fratello, Bach continuò a copiare, studiare e suonare musica. Johann Christoph fece conoscere a Johann Sebastian le partiture dei grandi compositori dell'epoca: Johann Pachelbel, Johann Jakob Froberger, Jean-Baptiste Lully, Louis Marchand, Dietrich Buxtehude.
Nel 1699 Johann Sebastian Bach vinse una borsa di studio per studiare presso la prestigiosa Scuola di San Michele a Lüneburg, dove, oltre a perfezionarsi all'organo e al clavicembalo, probabilmente imparò il francese e l'italiano. Inoltre studiò teologia, latino, geografia e matematica. A quell'epoca risalgono le prime composizioni giovanili di Bach, come le partite diverse sopra "O Gott, du frommer Gott". Da Lüneburg, Bach si recò diverse volte ad Amburgo, distante circa 50 chilometri, per ascoltare Johann Adam Reincken all'organo della Catharinenkirche, restaurato nel 1670. Inoltre, Bach andò varie volte anche a Celle, distante 85 chilometri da Lüneburg, per ascoltare l'orchestra francese del duca Giorgio Guglielmo di Brunswick-Lüneburg e studiarne lo stile.
Nel gennaio del 1703, dopo aver fallito un'audizione come organista a Sangerhausen (in realtà Bach superò positivamente l'audizione, ma il principe Giovanni Giorgio di Sassonia-Weissenfels insistette affinché il posto venisse dato a un suo protetto), Bach venne assunto come musicista di corte nella cappella del duca Giovanni Ernesto III a Weimar, in Turingia.
Durante la sua permanenza di sette mesi a Weimar venne invitato a inaugurare il nuovo organo nella chiesa di San Bonifacio ad Arnstadt. La chiesa originaria era bruciata in un incendio nel 1581 e venne ricostruita solo fra il 1676 e il 1683. Per vent'anni la chiesa rimase senza organo, che fu ultimato solo nel 1703. Il nuovo strumento era un organo a due manuali, dotato di ventidue registri e di un accessorio all'epoca molto apprezzato, il cymbelstern: una ruota su cui sono montate delle campanelle. Quando il cymbelstern viene attivato, l'aria dell'organo fa girare la ruota, producendo un tintinnio continuo. L'inaugurazione, effettuata da Bach, pare abbia dato completa soddisfazione sia alle autorità, sia al costruttore dello strumento.Nell'agosto dello stesso anno Bach accettò il posto di organista in quella chiesa, con uno stipendio relativamente buono. Questo incarico, però, lo lasciava insoddisfatto e presto cominciò a cercare altrove la sua fortuna.
Qui, il giovane Bach ebbe contrasti con gli studenti che lo dovevano coadiuvare alla Kirchenmusik come cantori o strumentisti; questi culminarono con un'aggressione subita da parte di un fagottista, che non aveva tollerato le pesanti critiche del musicista di Eisenach.In autunno Bach si fece concedere un permesso di quattro settimane (diventate poi quattro mesi) e si recò a piedi a Lubecca, distante 400 chilometri, per ascoltare Dietrich Buxtehude presso la chiesa di Santa Maria. Bach si rese subito conto che le sfarzose rappresentazioni musicali di Buxtehude, di cui si parlava in tutta la Germania, dal vivo superavano di gran lunga l'immaginazione. Quell'anno Buxtehude organizzò due Extraordinarien Abendmusiken il 2 e 3 dicembre: il Castrum Doloris per la morte di Leopoldo I e il Templum Honoris in onore del nuovo sovrano, Giuseppe I, utilizzando quaranta musicisti, disposti su quattro balconate, a formare un'orchestra di qualità eccezionale. Fra la prima e la seconda Abendmusiken vennero anche girate le sedie per permettere al pubblico, che aveva contemplato il monumento funebre eretto sul fondo della chiesa, di poter ammirare il busto del nuovo sovrano che troneggiava sull'altare, quasi in una rudimentale messa in scena.Non è chiaro se Buxtehude e Bach si siano presentati: Johann Nikolaus Forkel, nella sua biografia bachiana, indica che Bach «fu ascoltatore segreto di questo, ai suoi dì, famosissimo e davvero bravo organista». La bizzarra ma inequivocabile definizione di ascoltatore segreto, un dettaglio che gli fornì Carl Philipp Emanuel Bach, il quale ascoltò il racconto del viaggio a Lubecca direttamente da suo padre Johann Sebastian, fa supporre che i due non si siano incontrati. Johann Sebastian Bach, desideroso di apprendere «i fondamenti della sua arte», probabilmente preferì ascoltare Buxtehude in segreto, nella navata della chiesa, senza salire in cantoria per presentarsi, in modo da poterne carpire i segreti del mestiere (artifici, tecniche di improvvisazione, passaggi di destrezza, combinazioni di registri), che forse Buxtehude custodiva gelosamente e non avrebbe rivelato.Bach tornò ad Arnstadt nel febbraio 1706, con quindici settimane di ritardo. I superiori della Bonifaciuskirche, dopo il suo ritorno, notarono che: «Dopo questo viaggio eseguiva stupefacenti variazioni sui corali e vi mescolava armonie estranee a tal punto da confondere i fedeli. In futuro, se vorrà introdurre un tonum peregrinum, dovrà tenerlo per un tempo sufficientemente lungo senza passare troppo presto a un'altra tonalità, né, come ha iniziato a fare, suonare subito dopo un tonum contrarium».Nel 1706 gli fu offerto il posto come organista presso la chiesa di San Biagio a Mühlhausen, che Bach accettò. Quattro mesi dopo il suo arrivo a Mühlhausen sposò sua cugina Maria Barbara Bach. A Mühlhausen, dando prova di grande competenza nonostante la sua giovane età, Bach propose un progetto per il rifacimento dell'organo, progetto che gli venne approvato. Gli venne solo bocciata la proposta di installare dei martelletti di metallo che, azionati dai tasti dell'organo, facevano suonare delle campanelle, che Bach affermava di voler montare per esaudire il desiderio di alcuni consiglieri parrocchiali. È probabile, invece, che fosse Bach stesso a voler avere a disposizione questo particolare registro, che farà poi montare sul suo organo a Weimar.
Nel 1708, Bach ottenne il ruolo di organista di corte e maestro di concerto di Guglielmo Ernesto di Sassonia-Weimar presso la corte ducale di Weimar. Qui ebbe modo non solo di suonare l'organo, ma anche di comporre musica per tale strumento e suonare un repertorio più vario di musica da concerto in collaborazione con gli altri strumentisti della corte ducale.Affezionato alla musica contrappuntistica, Bach compose la maggior parte del suo vasto repertorio di fughe nel periodo di Weimar, dove godeva dell'amicizia e della protezione del principe Johann Ernst di Sassonia-Weimar, buon compositore. Probabilmente l'esempio più noto è costituito da Il clavicembalo ben temperato, che include 48 tra preludi e fughe, una coppia per ciascuna tonalità maggiore e minore, un lavoro monumentale non solo per l'uso magistrale del contrappunto, ma anche per l'aver esplorato, per la prima volta, l'intera gamma tonale, la moltitudine delle scale, degli intervalli e delle tonalità.
Ciò era stato reso possibile per gli strumenti a tastiera dall'accordatura con i nuovi buoni temperamenti circolanti, come quelli di Andreas Werckmeister, e dalla moltitudine di modi espressivi che le piccole differenze tra i vari intervalli dettati dal nuovo temperamento rendevano possibili.
Nel 1713 il duca tornò da un viaggio nei Paesi Bassi con una grande collezione di spartiti, molti dei quali di musica italiana. Bach fu particolarmente attratto dallo schema del concerto grosso all'italiana, caratterizzato dall'alternarsi del "tutti" (o "ripieno") dell'orchestra e del "concertino" degli strumenti solisti.Nel maggio del 1714 venne ultimato l'organo nella cappella ducale. Le famose campanelle volute da Bach erano già state montate nell'organo, anche se una prima serie dovette essere sostituita a causa di alcuni difetti di intonazione. Durante il soggiorno a Weimar, Bach iniziò a lavorare sull'Orgelbüchlein per suo figlio, Wilhelm Friedemann. Il "libretto" della musica organistica doveva contenere musica tradizionale con inni della chiesa luterana: lo scopo principale doveva essere quello di istruire gli studenti di organistica. In realtà il lavoro, seppure incompleto, svolge due grandi temi nell'opera di Bach. In primo luogo mostra il talento per la didattica, e in secondo luogo il suo amore per la tradizione corale sia come formula in sé, sia come sorgente d'ispirazione.
Nel settembre del 1717 Bach si recò a Dresda, dove si verificò un episodio di cui esistono diverse versioni. Secondo Johann Nikolaus Forkel, che riprende il necrologio scritto da Carl Philipp Emanuel, in città Bach assistette a un concerto di Louis Marchand, celebre esecutore francese che fu anche organista di Luigi XIV. Successivamente, dietro pressione di Jean Baptiste Volumier, konzertmeister di Dresda che non aveva simpatia per Marchand, Bach gli inviò una lettera proponendogli una battaglia all'organo: Bach si impegnava a improvvisare su qualsiasi tema proposto dal suo rivale francese a patto che questi, ovviamente, fosse disposto a fare altrettanto. L'incontro venne organizzato a casa del primo ministro von Flemming, ma Marchand non si presentò. Sempre secondo Forkel gli venne allora mandato un messo a casa, il quale tornò riferendo che Marchand aveva lasciato la città in tutta fretta ed era tornato in Francia.
Invece secondo Friedrich Wilhelm Marpurg, che afferma di aver sentito l'episodio raccontato da Bach stesso, un confronto diretto fra i due musicisti ebbe luogo, proprio durante il concerto di Marchand a Dresda. Quest'ultimo, secondo la versione di Marpurg, eseguì un'aria francese con variazioni che venne molto applaudita; a quel punto, Jean Baptiste Volumier invitò Bach a esibirsi anch'egli al clavicembalo. Bach, dopo un breve preludio, riprese il tema dell'aria che Marchand aveva suonato prima, lo ripeté interamente a memoria, incluse le variazioni, e improvvisò altre dodici variazioni, più difficili e brillanti di quelle di Marchand. Non contento del suo trionfo, Bach presentò a Marchand un tema che aveva annotato a penna e lo invitò a una competizione all'organo, ma Marchand non volle rischiare una disfatta completa, partì da Dresda e tornò in Francia.Non appena iniziò a percepire le tensioni via via crescenti all'interno della corte ducale di Weimar, Bach iniziò di nuovo a cercare un lavoro più stabile, compatibile con i suoi interessi musicali. I rapporti col duca Guglielmo Ernesto di Sassonia-Weimar si deteriorarono bruscamente, e il duca fece addirittura arrestare Bach per quattro settimane, dal 6 novembre al 2 dicembre 1717, probabilmente a seguito di una accesa discussione in merito alla sua richiesta di congedo; la sentenza recitava testualmente: "Nella sala di giustizia e per ordine di Sua Altezza Serenissima, è stata decisa la messa agli arresti di Johan Sebastian Bach, Konzert-meister e Hoforganist (maestro di musica e organista di corte), in ragione del suo atteggiamento pertinace a voler ottenere un congedo ingiustificato". Per tale motivo, Bach si trasferì a Cöthen presso la corte del principe Leopoldo, dove prese servizio come maestro di cappella, o piuttosto, direttore di musica da camera. Se è pur vero che il principe Leopoldo, lui stesso musicista e grande estimatore del talento di Bach, lo pagava bene e gli garantiva una considerevole tolleranza su ciò che componeva o suonava per lui, egli era calvinista e i severi principi di questa religione rifiutavano la musica liturgica eccessivamente elaborata: per questo motivo la maggior parte delle opere di Bach in questo periodo fu di natura secolare. I "concerti brandeburghesi", così come molta altra musica strumentale (tra cui le suite per violoncello solo, le sonate e partite per violino solo, la partita per flauto solo e le suite per orchestra) sono frutto di questo periodo. Il 7 luglio 1720, mentre Bach era all'estero con il principe Leopoldo, sua moglie, Maria Barbara Bach, la madre dei suoi primi 7 figli, morì improvvisamente. L'anno seguente Bach incontrò Anna Magdalena Wilcke, una giovane soprano, e i due si sposarono il 3 dicembre 1721.
Il 12 settembre 1720 morì Heinrich Friese, organista della Jacobikirche di Amburgo, lasciando vacante il posto. Il 21 novembre, per la sua successione, i superiori della chiesa invitarono otto organisti, fra i quali anche Johann Sebastian Bach. L'audizione generale dei candidati venne fissata per il successivo 28 novembre, ma Bach non poté essere ascoltato in quanto, il giorno 23, dovette ritornare a Cöthen per i preparativi del compleanno del principe Leopoldo. I restanti candidati sostennero l'audizione il giorno 28 nella Jacobikirche, come previsto, ma ogni decisione fu rinviata prima al 12 dicembre, e poi al successivo 19. Il rinvio fu dovuto al fatto che i superiori della chiesa, a conoscenza dell'eccelsa bravura di Bach come organista, tale da escludere qualsiasi altro candidato, speravano che Johann Sebastian inviasse una lettera reclamando il posto, nonostante non avesse sostenuto l'audizione ufficiale del 28 novembre. La lettera arrivò, ma la risposta fu negativa, con una giustificazione di carattere economico e morale: nella Jacobikirche, infatti, era tradizione che l'eletto dovesse effettuare, a titolo di ringraziamento, una donazione in denaro alle autorità ecclesiastiche. In pratica, la carica veniva usualmente assegnata al miglior offerente.
Dopo il rifiuto di Bach la scelta cadde, il 22 dicembre, su Joachim Heitmann, il quale, il successivo 6 gennaio, versò nelle casse della chiesa la considerevole somma di 4.000 marchi. Johann Mattheson, a tal proposito, scriverà nel 1728: «Qualche anno fa un grande virtuoso [...] si presentò come organista in una città abbastanza importante. [...] Si presentò anche il figlio di un artigiano benestante, i cui preludi sembrarono più belli grazie ai suoi talleri più che alle sue dita, e così ebbe il posto».Prima del suo ritorno a Cöthen, tuttavia, Bach tenne un concerto all'organo della vicina Catherinenkirche; a questa esibizione, che fu molto applaudita, assistette anche Johann Adam Reincken. In suo onore, Bach improvvisò alcune variazioni sul corale An Wasserflüssen Babylon, che aveva sentito suonare anni prima dallo stesso Reincken. Al termine dell'esecuzione Reincken si avvicinò a Bach dicendogli: «Credevo che quest'arte fosse morta, ma vedo che vive ancora in voi!».
Il 5 giugno 1722 morì Johann Kuhnau, direttore musicale della chiesa di San Tommaso a Lipsia. Il posto di Thomaskantor in quella chiesa era ambito da diversi musicisti di primo piano e il processo di valutazione dei candidati, da parte del consiglio municipale della città, fu piuttosto travagliato. Il 14 luglio il consiglio municipale iniziò l'esame delle candidature per la nomina del suo successore. I nomi proposti furono sei: Johann Friedrich Fasch, Georg Lembke, Christian Friedrich Rolle, Georg Balthasar Schott, Johann Martin Steindorff e Georg Philipp Telemann.Telemann era molto stimato a Lipsia, dove era stato prima studente universitario, poi organista e direttore musicale dell'Opera fino al 1705. L'11 agosto il consiglio lo elesse all'unanimità. Il 13 agosto Telemann ricevette l'investitura formale in municipio, ma il giorno dopo partì per Amburgo, dove si trattenne un mese, lasciando nell'incertezza le autorità di Lipsia. Il 25 settembre tornò a Lipsia, fermandosi due settimane e chiedendo alle autorità di Amburgo di aumentargli lo stipendio. In caso di rifiuto si sarebbe fermato a Lipsia definitivamente. L'espediente funzionò, Telemann ottenne l'aumento richiesto, tornò ad Amburgo e rese nuovamente vacante la carica a Lipsia.Il 23 novembre, riprese le selezioni, vennero proposti i nomi di Georg Fridrich Kauffmann e di Andreas Christoph Tufen. Il 21 dicembre si aggiunsero altri due nomi, Johann Christoph Graupner e Johann Sebastian Bach. Il 17 gennaio 1723 Graupner sostenne l'audizione di fronte al consiglio comunale, audizione che fu molto applaudita. Dopo di che Graupner tornò a Darmstadt con la richiesta di dimissioni da porre al langravio locale, suo datore di lavoro. Quest'ultimo, tuttavia, negò il proprio beneplacito e Graupner dovette abbandonare l'idea di diventare cantor a Lipsia. Bach venne allora eletto il 5 maggio 1723, e divenne 16° Thomaskantor.
Presso la Biblioteca di Stato di Berlino è conservato il verbale di una seduta del consiglio municipale di Lipsia, che riporta un intervento del consigliere Abraham Christoph Platz. Questi, a proposito della nomina di Bach, affermò che "dal momento che non si poteva ottenere il meglio, si doveva accettare una soluzione mediocre". Questa frase, citata fuori dal contesto in cui è stata pronunciata, è stata spesso interpretata come una lamentela perché le finanze municipali non consentivano di pagare musicisti ritenuti migliori di Bach, e ha alimentato la diffusa convinzione che, ai suoi tempi, Bach, pur famoso come organista, fosse assai meno stimato come compositore. Di fatto una larga parte delle sue opere ebbe a quel tempo diffusione solo locale, essendo stata destinata espressamente all'attività delle istituzioni musicali che Bach stesso si trovava, di volta in volta, a dirigere.
Tuttavia, a una più attenta lettura, l'immagine di un Bach ritenuto dai suoi contemporanei un musicista "di secondo piano" si rivela più un mito romantico che una verità storica. I dati relativi alle condizioni contrattuali dei suoi impieghi a Weimar e a Cöthen, riportati da Christoph Wolff, dimostrano che Bach era considerato nelle corti tedesche uno dei musicisti più eminenti. Wolff descrive dettagliatamente le diverse fasi della scelta del successore di Johann Kuhnau. Nelle città tedesche il ruolo di cantor (diversamente dalla posizione di maestro di cappella in una corte) comportava considerevoli impegni didattici in varie discipline, oltre alla direzione delle attività musicali: non a caso il Cantor di Lipsia afferiva alla Thomasschule, istituzione scolastica prima che musicale. Per questo motivo diversi consiglieri municipali non ritenevano le doti di virtuoso e di compositore criteri prioritari per la scelta, ma, anzi, tendevano a diffidare di candidati potenzialmente inclini a sacrificare gli impegni didattici in favore dell'attività concertistica.
Bach era l'unico fra i candidati a non avere un titolo universitario, e, pur dimostrando un'ottima conoscenza del latino (dovette sostenere un esame di teologia in quella lingua), aveva prospettato di pagare una terza persona che insegnasse latino al suo posto. Nonostante ciò, l'esecuzione delle sue cantate a Lipsia aveva destato tale impressione che lo stesso consigliere Platz, rassegnato a non poter avere "il meglio" (cioè un ottimo docente che fosse anche un ottimo musicista), si "accontentò" di un grande musicista poco incline all'insegnamento delle materie non musicali e votò a favore di Bach, che fu eletto all'unanimità. Il parere di Platz, pertanto, non è indicativo del prestigio di cui Bach godeva in quegli anni, ma solo dell'orientamento emerso nel consiglio municipale sul profilo del candidato ideale per quella carica. Nei ventisette anni che seguirono sorsero fra il consiglio municipale, le autorità religiose e lo stesso Bach non poche controversie in merito a quali compiti dovessero ritenersi prioritari per il Thomaskantor e, poco dopo la morte dello stesso Bach, il borgomastro Stieglitz ebbe occasione di ribadire il concetto: "La scuola ha bisogno di un Cantor, non di un Capellmeister, ancorché ovviamente debba conoscere la musica".
L'incarico di Cantor et Director Musices richiedeva non solo che egli insegnasse a cantare agli studenti della Thomasschule, ma che fornisse anche settimanalmente musica per le due chiese principali di Lipsia. Andando ben oltre le richieste, Bach si sforzò di comporre una nuova cantata ogni settimana. Questa programmazione del lavoro, che tutto sommato era sostenibile dal momento che in pratica consisteva nello scrivere un'ora di musica ogni settimana, pur se in aggiunta ai più ordinari compiti della scuola, si rivelò per Bach talmente stimolante da indurlo a produrre musica realmente sublime, che è stata conservata per la maggior parte.
Molte delle cantate di questo periodo sono ispirate alle letture bibliche domenicali della settimana secondo il calendario liturgico evangelico e utilizzano, rielaborate in varie forme, le melodie degli inni luterani, dai quali la cantata stessa prende il titolo, come in Wachet auf! Ruft uns die Stimme e Nun komm, der Heiden Heiland.
Per i giorni delle solennità festive, quali il Natale, Venerdì santo e Pasqua, Bach scrisse cantate e oratori di particolare bellezza, come per esempio il Magnificat per il Natale, o di notevole complessità come la Passione secondo Matteo per il Venerdì santo. Il compositore stesso considerava la monumentale Passione secondo Matteo tra le sue opere migliori; nella sua corrispondenza si riferiva a quest'opera come alla sua "grande Passione" e ne preparò con attenzione un manoscritto autografo che richiedeva per la sua rappresentazione la partecipazione di tutti i musicisti disponibili nella città. La rappresentazione bachiana dell'essenza e del messaggio della cristianità nella sua musica religiosa è così potente, accurata e bella, che in Germania il suo autore a volte viene considerato come un Quinto Evangelista e nel calendario liturgico luterano Bach è commemorato nel giorno della sua morte, il 28 luglio.Nel 1731 Bach pubblicò una raccolta di sei partite con il nome di Clavier-Übung. In realtà queste partite erano già uscite separatamente nel 1726 ed era la prima opera che Bach giudicasse abbastanza compiuta per essere pubblicata. Nei successivi quindici anni uscirono altri volumi del Clavier-Übung, l'ultimo dei quali contiene una delle opere più importanti di Bach: l'Aria con diverse variazioni. Stampate nel 1742, saranno chiamate Variazioni Goldberg dal nome dell'allievo di Bach: Johann Gottlieb Goldberg.
A Lipsia assunse anche la direzione del Collegium Musicum: questa istituzione, fondata da Georg Philipp Telemann, ogni venerdì teneva dei concerti al Caffè Zimmermann, concerti per i quali Bach compone diverse cantate di carattere non sacro, come la Cantata dei contadini e la Cantata del caffè. Durante questo periodo, Bach compose il Kyrie e il Gloria della Messa in Si minore e, nel 1733, presentò lo spartito al re Augusto III di Polonia, sperando di convincere il sovrano a nominarlo compositore di corte. Bach completò poi il lavoro con l'aggiunta di Credo, Sanctus ed Agnus Dei.
A Lipsia, inoltre, Bach si trovò a suo agio con i docenti dell'università; molti dei professori divennero padrini dei suoi figli e alcuni degli uomini di lettere e dei teologi in servizio all'università fornirono i libretti per le sue cantate. Bach, negli ultimi anni della sua vita, ebbe una relazione di amicizia particolarmente redditizia sul piano artistico con il poeta Picander.
È singolare il fatto che non incontrò mai Georg Friedrich Händel, pur essendo entrambi compositori, entrambi nati nel 1685 ed entrambi tedeschi e nonostante Händel fosse stato diverse volte in Germania. Nel 1719 Händel partì da Londra in cerca di cantanti da scritturare, visitando anche Düsseldorf e Dresda. Saputa la notizia, Bach partì da Cöthen per conoscerlo, ma lo mancò di pochi giorni. Circa dieci anni dopo, Händel ripeté il viaggio alla ricerca di nuovi cantanti: Wilhelm Friedemann Bach, figlio di Johann Sebastian, lo invitò a incontrare suo padre a Lipsia, ma Händel declinò l'invito.
Il motivo del rifiuto non è chiaro: si ipotizza che l'urgente ricerca di cantanti e la contemporanea malattia della propria madre costringessero Händel a non accettare impegni che avrebbero prolungato il suo viaggio. Altri, invece, scorgono nel rifiuto di Händel un senso di superiorità sociale conferitogli dal suo stato di compositore ed esecutore di fama internazionale, il quale lo rendeva riluttante ad accettare incontri ed eventuali sfide musicali con Bach, un funzionario mai uscito dalla propria regione d'origine. Benché Bach volesse solo conoscerlo e non gareggiare con lui, lo stesso senso di orgoglio potrebbe aver convinto Händel, forse sospettoso che l'invito celasse in realtà una competizione, che le gare fra musicisti erano trivialità provinciali, accettabili in gioventù (nel 1708, il ventitreenne Händel gareggiò all'organo e al clavicembalo contro il suo coetaneo Domenico Scarlatti), ma da escludersi in età adulta.Nel 1747 Bach si recò alla corte di Federico II di Prussia a Potsdam, dove il re inventò sul momento un tema al clavicembalo e sfidò Bach a improvvisare una fuga basata sul suo tema. Bach improvvisò una fuga a tre voci, poi inviò al re l'Offerta musicale, un'opera che consiste in fughe, canoni e un trio, tutte composte sul tema ideato dal sovrano. L'arte della fuga, pubblicata postuma, è da molti ritenuta incompiuta. Tuttavia alcuni studiosi, fra i quali l'organista e clavicembalista Gustav Leonhardt, mettono in dubbio questa teoria, avanzando l'ipotesi che Bach l'avesse invece completata, iniziando subito dopo a lavorare alla famosa Fuga a tre soggetti (normalmente inclusa nel corpus dell'Arte della Fuga), questa sì rimasta incompiuta, la quale però sarebbe da considerarsi estranea all'intera opera. Numerose sono le argomentazioni e gli indizi che avvalorerebbero queste ipotesi. L'arte della fuga si compone di 18 fughe e canoni complessi basati sopra un tema semplice. Questo lavoro è spesso citato come la somma delle massime tecniche polifoniche. Nello stesso anno entrò a far parte della Correspondierende Societät der musicalischen Wissenschaften, una società di studi musicali fondata, fra gli altri, da Lorenz Christoph Mizler.
Benché Bach non abbia lasciato trattati o testi didattici (diversamente dal figlio Carl Philipp Emanuel e da altri musicisti come Johann Joachim Quantz), la sua dedizione per la didattica è stata senz'altro notevole: non ci fu praticamente nessun periodo in cui non avesse studenti e apprendisti a tempo pieno con sé; a volte persino studenti privati andavano a studiare a casa di Bach. Tra questi, anche notabili come Johann Friedrich Agricola, che, nel necrologio redatto nel 1750 insieme a Carl Philipp Emanuel Bach, scrisse: «Se mai compositore seppe mostrare la polifonia nel suo massimo splendore, fu certamente il nostro compianto Bach. [...] Nessun altro mostrò mai tante idee ingegnose e inusuali quanto lui in brani tanto complessi da sembrare nelle mani di chiunque altro aridi esercizi di stile». Ancora oggi gli studenti di tutti o quasi gli strumenti musicali incontrano le opere di Bach molto presto nei loro studi e spesso rivisitano con maggiore attenzione quelle tecnicamente più impegnative durante tutta la loro carriera.
Bach godette di buona salute per la maggior parte della sua vita, nonostante fosse un accanito fumatore di pipa. Questa abitudine, molto comune negli uomini del tempo, non ebbe ripercussioni rilevanti sulla sua salute. Un problema serio, invece, era costituito dalla vista: Bach era sempre stato miope, ma nel 1750 ebbe un forte peggioramento della capacità visiva associato a un dolore persistente proveniente posteriormente agli occhi.Nel giro di pochi mesi perse completamente la vista e la voce di una sua imminente dipartita si diffuse per la città. Il 2 giugno Heinrich von Brühl scrisse a uno dei borgomastri di Lipsia per chiedere che il suo direttore musicale, Gottlob Harrer, sostenesse un'audizione "per il futuro posto di cantor della Thomasschule nel caso il director musices Bach passasse a miglior vita".
Verso marzo del 1750 fu di passaggio a Lipsia un uomo che fece nascere nuove speranze: si trattava di John Taylor, oculista inglese specializzato negli interventi chirurgici agli occhi. Charles de Brosses, presidente del parlamento di Digione, riferendosi a un pernottamento a Lione durante il quale, nel 1739, conobbe questo Taylor, scrisse: "Mi divertii, durante la sosta, ad assistere alla singolare operazione di un medico inglese di nome Taylor, il quale leva il cristallino degli occhi conficcando nella cornea, cioè nel bianco, un ferretto a punta lungo mezzo piede. L'operazione, che si chiama alzare, o meglio, abbassare la cataratta, è veramente curiosa e fu eseguita con molta abilità da quell'uomo, il quale, però, mi parve un ciarlatano".Bach venne operato il 28 marzo e il 7 aprile, ma il suo stato generale non consentì il recupero della vista, stante la presenza di disturbi circolatori che impedivano le normali condizioni di pressione interoculare per effetto di una ipertensione arteriosa: oggi si potrebbe presupporre che Bach avesse un glaucoma, contro il quale la medicina dell'epoca non poteva fare nulla. Il 18 luglio Bach riacquistò improvvisamente la vista (Alain Béchetoille, oculista, segnala che talvolta accade, nei soggetti anziani, che si verifichi un abbassamento spontaneo del cristallino a seguito del rilassamento di alcuni legamenti. Forse è ciò che accadde a Bach quel giorno: alcuni legamenti, che le operazioni di Taylor avevano solo imperfettamente reciso, si sarebbero staccati restituendogli la vista), ma dopo pochi minuti venne colpito da un ictus.
Bach morì la sera del 28 luglio 1750 all'età di 65 anni: la morte avvenne per collasso cardiocircolatorio, ma le cause non sono del tutto chiare. Alcune ricerche accennano anche a disturbi classificabili come diabete mellito; molti storici, però, attribuiscono la causa principale della morte di Bach a una batteriemia causata dagli interventi chirurgici agli occhi, probabilmente effettuati con attrezzatura non sterile.La sua eredità venne valutata in 1159 talleri e comprendeva cinque clavicembali, due clavicembali-liuto, tre violini, tre viole, due violoncelli, una viola da gamba, un liuto e una spinetta e 52 "libri sacri" (molti dei quali di Martin Lutero, Muller e Pfeiffer). La maggior parte della musica di Bach che è giunta fino a noi è passata attraverso i suoi figli, che preservarono la maggior parte di quello che Carl Philipp Emanuel Bach chiamava il "vecchio archivio Bach" dopo la morte del padre.
La salma di Bach fu inumata a Lipsia, vicino alla chiesa di San Giovanni. Nel 1894, quando la chiesa dovette essere abbattuta, si decise di riesumare i resti del compositore. Dai registri della chiesa si sapeva che Bach riposava in una bara di quercia e l'individuazione del suo corpo non fu particolarmente difficile: lo scheletro trovato, portato in un laboratorio per le analisi, apparteneva a un uomo anziano, alto 166,8 centimetri, di corporatura robusta. Le ossa vennero ricomposte e trasferite all'interno della chiesa di San Tommaso, dove riposano tuttora.
Nel 2008 un gruppo di ricercatori e anatomopatologi tedeschi, partendo da una copia del teschio realizzata nel 1894, ha ricostruito al computer il volto di Bach. La direttrice dei lavori Caroline Wilkinson, del centro di medicina legale, ha spiegato che prima è stata effettuata una scansione laser del cranio: l'operazione ha permesso al computer di ricreare la muscolatura del compositore. Successivamente è stata fatta una ricostruzione della struttura ossea per determinare la morfologia precisa del volto. Il risultato del lavoro è ora esposto presso la casa natale di Bach a Eisenach.
Il 17 ottobre 1707 Bach sposò una sua cugina di secondo grado, Maria Barbara Bach. Da questo matrimonio nacquero:
Leopold Augustus Bach (1718 – 1719)Rimasto vedovo il 7 luglio 1720, Bach si risposò l'11 dicembre 1721 con Anna Magdalena Wilcke. Da questo matrimonio nacquero:
La musica di Bach si contraddistingue per la complessità dell'armonia, dell'invenzione contrappuntistica e dello sviluppo dei motivi e per la sintesi originale che operò fra lo stile tedesco e le opere dei compositori italiani. In tutta la sua adolescenza la produzione di Bach mostrò crescente abilità nell'organizzazione di opere complesse, basate sui modelli di Dietrich Buxtehude, Georg Böhm e Johann Adam Reincken. Il periodo 1713-14, quando un vasto repertorio di musica italiana si rese disponibile per l'orchestra di corte di Weimar, fu un punto di svolta. Da quel momento Bach assorbì nel suo stile alcuni tratti della musica italiana, caratterizzati da contorni melodici semplici, maggiore concisione ritmica e modulazioni più chiare.
Ci sono diverse caratteristiche più specifiche dello stile di Bach. Nel periodo barocco i compositori che componevano secondo il gusto italiano (che insieme a quello francese dominava la musica "colta"), spesso scrivevano linee melodiche semplici, che venivano successivamente arricchite dagli esecutori con abbellimenti e passaggi improvvisati. Bach, al contrario, utilizzava una forma di scrittura musicale estremamente dettagliata e fiorita, che lascia uno spazio esiguo alla possibilità degli esecutori di aggiungere passaggi arbitrari.
Questo può essere stato causato dall'interesse precipuo per il contrappunto, e per la sua chiarezza ed esattezza, che poteva essere messa a repentaglio dalle aggiunte improvvisate dell'esecutore. Le strutture contrappuntistiche di Bach sono generalmente più complesse di quelle di Händel e della maggior parte degli altri compositori dell'epoca.Bach, diversamente dall'uso dell'epoca, in alcune opere come L'arte della fuga e l'Offerta musicale (con l'eccezione della sonata in trio presente in quest'ultima, che è scritta espressamente per flauto, violino e basso continuo), non diede alcuna indicazione circa gli strumenti da impiegare, lasciando intendere la possibilità di esecuzione su strumenti diversi.
Molto devoto alla fede luterana, Bach pose molta attenzione nella musica sacra e gli inni luterani furono alla base di molte sue composizioni. Il suo interesse per la liturgia lo portò alla realizzazione di composizioni sacre elevatissime sia dal punto di vista tecnico che da quello qualitativo.
L'opera omnia di Bach (J. S. Bachs Werke) venne pubblicata a Lipsia dalla Bach-Gesellschaft (1851-1899) in 46 volumi. Nel 1954, a cura dello Johann-Sebastian-Bach-Institut di Gottinga e del Bach-Archiv di Lipsia, iniziò la pubblicazione di una nuova opera omnia (Neue Bach-Ausgabe), conclusa nel 2007 dopo l'uscita di 96 volumi.
Il catalogo delle opere di Bach, noto come Bach-Werke-Verzeichnis, abbreviato in BWV, è stato redatto nel 1950 dal musicologo Wolfgang Schmieder. Tale catalogo comprende sia i lavori certamente scritti dal compositore, sia quelli che gli sono stati attribuiti nel corso del tempo (dei quali solo in parte è stato possibile identificare l'autore); la numerazione procede non per ordine cronologico, ma seguendo un criterio di classificazione basato sugli strumenti impiegati e sulla forma delle varie opere (cantata, corale e oratorio).
Bach, durante la sua vita, era molto conosciuto come organista, esperto di organi e compositore di musica per organo, sia nelle forme di preludi, fantasie, toccate, sia di corali e fughe. La sua fama iniziò in gioventù grazie alla sua abilità e creatività di integrare stili diversi nelle sue composizioni. Un'influenza nordica è stata esercitata su di lui da Georg Böhm, che Bach conobbe a Lüneburg, e da Dietrich Buxtehude, che Bach incontrò nel 1705. Successivamente Bach copiò numerosi lavori di musica italiana e francese e arrangiò alcune opere di Antonio Vivaldi, realizzando diverse trascrizioni.
Dal 1708 al 1714 lavorò all'Orgelbüchlein, una collezione incompiuta che avrebbe dovuto comprendere dei brevi preludi organistici a 164 corali diversi, ma di fatto Bach giunse a elaborarne soltanto 45. Dopo aver lasciato Weimar la sua produzione di lavori per organo diminuì, anche se le sue opere più note vennero tutte composte dopo tale periodo. Uno dei punti più elevati della sua produzione è costituito dalla terza parte della Clavier-Übung.
Egli scrisse 150 corali per organo raggruppati in diverse raccolte (Orgelbüchlein per Wilhelm Friedemann, forse negli anni 1708-1717; i 6 cosiddetti Corali Schübler, 1746-1750; i 18 cosiddetti Corali di Lipsia, 1747-1749) la III parte della Clavierübung, 1739 circa; numerosi preludi (fantasie, toccate) e fughe; le 6 sonate, 1727; la Passacaglia in do minore BWV 582, 1716-1717; concerti, trascrizioni da Vivaldi e altri.
Bach scrisse numerose opere per clavicembalo, alcune delle quali eseguibili anche sul clavicordo. Molte delle sue opere per strumenti a tastiera sono antologie che mostrano il desiderio di abbracciare tutti i sistemi teorici in modo enciclopedico, in buona parte a scopo didattico:
Il clavicembalo ben temperato, libri 1 e 2 (BWV 846-893). Ogni libro comprende un preludio e una fuga in ciascuna delle 24 tonalità maggiori e minori. "Ben temperato" si riferisce al temperamento: alcuni temperamenti antichi, precedenti a Bach, non erano sufficientemente flessibili da consentire di muoversi attraverso le diverse tonalità.
Le 15 invenzioni e sinfonie (BWV 772-801). Questi lavori sono disposti nello stesso ordine cromatico del clavicembalo ben temperato, omettendo però alcune tonalità meno utilizzate. I pezzi sono stati composti da Bach a fini didattici.
Tre raccolte di suite: le suite inglesi (BWV 806-811), le suite francesi (BWV 812-817) e le partite per clavicembalo (BWV 825-830). Ogni collezione contiene sei suite, scritte sul modello standard di preludio-allemanda-courante-sarabanda-(movimento opzionale, spesso una bourree)-giga per quanto concerne le suite inglesi, mentre nelle suite francesi il preludio non compare. Per quanto riguarda le partite, solo il primo movimento della suite in si bemolle viene detto preludio.
Le Variazioni Goldberg (BWV 988), costituite da un'aria con trenta variazioni. La raccolta ha una struttura molto complessa: le variazioni sono scritte sulla linea di basso dell'aria anziché sulla melodia, e i canoni sono strutturati per gradi.
I concerti per clavicembalo (BWV 1052-1065), composti per essere eseguiti al Caffè Zimmermann di Lipsia, sono trascrizioni da concerti propri e da musiche di Antonio Vivaldi, autore molto ammirato da Bach.
Varie altre opere, come l'ouverture francese BWV 831, la fantasia cromatica e fuga BWV 903, il concerto italiano BWV 971, sette toccate BWV 910-916, quattro duetti BWV 802-805, sonate per tastiera BWV 963-967, i sei piccoli preludi BWV 933-938 e l'aria variata alla maniera italiana BWV 989.
Esclusi i periodi di quaresima e avvento, Bach eseguì una cantata diversa ogni domenica alla chiesa di San Tommaso a Lipsia, scritte su un tema che corrispondeva alle letture sacre della settimana, come stabilito dal calendario dell'anno liturgico della chiesa luterana. In totale compose oltre 300 cantate sacre, di cui circa 195 giunte fino a noi.Le cantate variano molto nella forma e nella strumentazione le une dalle altre. Alcune sono per cantante solista, altre sono per il coro; alcune sono per orchestra, altre solo per pochi strumenti. Il loro formato standard, comunque, comprendeva un grande coro di apertura, seguito da recitativi e arie per solisti, o duetti, e un altro corale conclusivo. Il recitativo era parte della lettura della settimana della Bibbia e l'aria era una riflessione su di essa. Fra le cantate più note la Christ lag in Todesbanden BWV 4, la Ich hatte viel Bekümmernis BWV 21, la Ein feste Burg ist unser Gott BWV 80, la Actus Tragicus BWV 106, la Wachet auf, ruft uns die Stimme BWV 140 e la Herz und Mund und Tat und Leben BWV 147.
Inoltre Bach scrisse un certo numero di cantate profane, di solito da eseguire in manifestazioni civili come le inaugurazioni dei consigli municipali. Queste includono anche una cantata nuziale, la Cantata dei contadini e la Cantata del caffè.
I grandi lavori vocali sacri comprendono le famose Passione secondo Matteo, Passione secondo Giovanni e Passione secondo Marco, composte per il venerdì santo, e l'Oratorio di Natale, un insieme di sei cantate. Degne di nota anche il Magnificat in Re maggiore e l'Oratorio di Pasqua. Altri lavori di grandi dimensioni, come la Messa in Si minore, vennero assemblati con pezzi precedentemente composti. Tutte queste opere, a differenza dei sette mottetti (O Jesu Christ, meins Lebens Licht, Singet dem Herrn ein neues Lied, Der Geist hilft unsrer Schwachheit auf, Jesu, meine Freude, Fürchte dich nicht, Komm, Jesu, komm! e Lobet den Herrn, alle Heiden), dispongono di notevoli parti solistiche.
Ai tempi di Bach la distinzione fra musica orchestrale e musica da camera non era così netta e i generi della suite e del concerto erano trasversali alle formazioni strumentali. Così, a parte il caso unico del Concerto alla maniera italiana BWV 971 per clavicembalo solo, nonché le trascrizioni per organo di concerti orchestrali di autori quali Tomaso Albinoni o Antonio Vivaldi, si trovano concerti per un gruppo di solisti come il Concerto brandeburghese n. 6, o per formazioni orchestrali anche assai ampie, come nel Concerto brandeburghese n. 1, notando però che ai tempi di Bach le compagini orchestrali erano assai più piccole di quelle che cominciano ad essere create alla fine del XVIII secolo per l'esecuzione delle sinfonie e delle opere.Durante la sua permanenza a Cöthen, Bach ebbe modo di produrre una buona parte della sua musica strumentale, dal momento che alla corte calvinista del principe Leopoldo non veniva eseguita altra musica liturgica che gli inni tradizionali calvinisti. Queste opere sono caratterizzate da un ordine e una simmetria molto maggiori rispetto alle precedenti, sia nella struttura delle singole composizioni sia nel loro insieme. Tutte queste composizioni del periodo di Cöthen sono raggruppate in raccolte di 6 composizioni: i Concerti brandeburghesi, le Suite inglesi, le Suite francesi, le Sonate e partite per violino solo', le Suite per violoncello solo, le Sonate per violino e clavicembalo.
Altre danze inserite in questa posizione, sovente danza galanti – (spesso Minuetti, Bourrées o Gavotte)
GigaLe opere di Bach per strumenti solisti — come le Sonate e partite per violino solo, le Suite per violoncello solo e la Partita per flauto solo — sono composizioni in cui il più alto virtuosismo della sua epoca è messo al servizio di una scrittura eccezionalmente sapiente ed elaborata dal punto di vista costruttivo e concettuale; queste composizioni sono fra le più importanti composizioni del repertorio di quegli strumenti, punti di arrivo nello studio dello strumentista. Oltre alle opere composte a Cöthen, Bach scrisse altre importanti composizioni strumentali, come i concerti per clavicembalo o le opere per liuto; scrisse anche molta musica da camera: numerose sonate per violino e clavicembalo, viola da gamba e clavicembalo, flauto e clavicembalo e varie altre opere senza una strumentazione specificata, come il quattordici canoni BWV 1087. Fra le più significative composizioni strumentali tarde ci sono L'arte della fuga e l'Offerta musicale.
Le opere orchestrali di Bach più conosciute sono i concerti brandeburghesi, chiamati così perché dedicati al margravio Cristiano Ludovico di Brandeburgo-Schwedt presso cui Bach sperava invano di trovare impiego. Queste opere sono esempi del genere del concerto grosso. Altri lavori nel genere del concerto sono i concerti per violino (BWV 1041 e BWV 1042), il concerto per due violini in re minore (BWV 1043), i concerti per clavicembali multipli. Si ritiene generalmente che i suoi concerti per clavicembalo non fossero opere autentiche, ma arrangiamenti di suoi concerti andati perduti; molti concerti per violino, oboe e flauto sono stati ricostruiti da questi. Oltre i concerti, Bach produsse quattro suite per orchestra, delle quali è molto famosa la terza. Un arrangiamento per violoncello e pianoforte dell'aria tratta da questa suite fu la prima opera bachiana a essere registrata, nel 1902 a San Pietroburgo, dal violoncellista russo Aleksandr Veržbilovič.
In larga misura, lo stile musicale di Bach si adatta alle convenzioni del suo tempo, che è la fase finale dello stile barocco. Bach ha composto concerti proprio come i contemporanei Handel, Telemann e Vivaldi hanno scritto concerti. Così proprio come le suite. Simili ai recitativi seguiti da arie con da capo, musica corale in quattro parti, uso del basso continuo ecc. Le caratteristiche del suo stile sono legate a caratteristiche come la sua abilità nell'invenzione contrappuntistica e il controllo del motivo e il suo talento nello scrivere musica di potente sonorità . Fin dalla tenera età, la cultura musicale di Bach si è impregnata delle composizioni dei suoi contemporanei e delle generazioni precedenti, dai compositori francesi, italiani e da tutte le parti della Germania.La musica religiosa è stata al centro della produzione di Bach per gran parte della sua vita. Le centinaia di opere sacre che ha creato sono viste solitamente come manifestazioni non solo del suo mestiere, ma di una relazione veramente devota con Dio. Aveva insegnato il Piccolo Catechismo di Lutero come Thomaskantor a Lipsia, e alcuni dei suoi pezzi lo rappresentano. La corale luterana fu la base di gran parte del suo lavoro. Nell'elaborazione di questi inni nei suoi preludi corali, ha scritto opere più convincenti e strettamente integrate rispetto alla maggior parte dei suoi contemporanei, anche quando erano molto lunghe. La struttura su larga scala di tutte le principali opere vocali di Bach è la prova di sottili ed elaborati progetti di creare un'espressione religiosamente e musicalmente potente. Ad esempio, la Passione di San Matteo, come altre opere del suo genere, illustrava la Passione con testi biblici che si riflettevano non solo in recitativi, arie, cori e corali, ma nel creare quest'opera, Bach ha creato un'esperienza complessiva che è stata trovata musicalmente elettrizzante e spiritualmente profonda.
È singolare il fatto che Bach non compose alcuna opera lirica, a maggior ragione se si tiene presente il numero di opere composte dai suoi contemporanei (Georg Friedrich Händel ne scrisse 42, Georg Philipp Telemann circa 50 e Johann Adolf Hasse 69).
Bach compose alcuni brevi Drammi per Musica di soggetto mitologico o burlesco (che vengono catalogati fra le cantate profane BWV 201-224) per committenti privati, ma si ignora il fatto per cui non si sia mai cimentato in un'opera vera e propria. Lipsia, comunque, non mostrava particolare interesse verso il teatro, attività che, benché fosse stata assai fiorente dal 1693 al 1720, languì totalmente dal 1720 al 1744.Secondo la biografia bachiana di Johann Nikolaus Forkel: «(Bach) veniva ricevuto a Dresda con tutti gli onori, e ci andava spesso, soprattutto per sentire l'opera. Di solito si faceva accompagnare da suo figlio Wilhelm Friedemann. Prima della partenza soleva dirgli: "Allora, Friedemann, andiamo a sentire «le belle canzoncine di Dresda?"» (Nell'originale: «Die schönen Dresdener Liederchen?»). Per quanto innocente, la frase distingue bene ciò che Bach riteneva arte e ciò che riteneva ameno piacere.
Nel novembre del 1739 Johann Adolph Scheibe attaccò Bach, pur senza citarlo esplicitamente, in un libretto dal titolo Considerazione sull'essenza di Odi o Lieder, nel quale si evince che il disprezzo di Bach per l'opera doveva, all'epoca, essere cosa nota: «Vi sono alcuni grandi Spiriti che trovano disgustosa perfino la parola canzone; costoro, quando vogliono parlare di un pezzo di musica che non sia scritto in modo ampolloso e ingarbugliato, lo chiamano canzone». Il fatto che il soggetto della critica sia Bach è evidente, in quanto lo stesso Scheibe rimproverò a Bach di essere "ampolloso e innaturale".
Bach sapeva bene che l'opera è un ambiente infido e scivoloso: forse per questo, sondato il terreno (l'unica sua possibilità di comporre opere era trasferirsi a Dresda, ma lì non avrebbe mai accettato di essere un subalterno del già famoso Johann Adolf Hasse, che aveva ben 14 anni meno di lui), decise che l'opera era, per lui, una strada non praticabile. Hasse, infatti, teneva saldamente in pugno la scena musicale di Dresda guadagnando 12.000 talleri l'anno, ossia una cifra pari a 14 anni di stipendi di Bach a Lipsia. Di fronte a Hasse, visto come un modello di successo fortemente consolidato, la strada dell'opera di Dresda dovette apparire a Bach come praticamente sbarrata. O forse Bach ritenne di aver già sufficientemente sperimentato l'armamentario operistico serio e comico mediante i suoi Drammi per Musica, convincendosi che il mondo dell'opera non lo attraeva più di tanto.
Dopo la sua morte, la fama di Bach come compositore declinò e i suoi lavori vennero considerati "démodé" rispetto agli autori emergenti del periodo classico. Inizialmente venne ricordato come esecutore e insegnante e le sue opere più note erano quelle per strumenti a tastiera. Mozart, Beethoven, Schumann e Chopin erano suoi convinti ammiratori. Mozart, quando visitò la chiesa di San Tommaso a Lipsia e ascoltò l'esecuzione del mottetto Singet dem Herrn ein neues Lied BWV 225, esclamò: "Qui c'è qualcosa da cui possiamo imparare!". Dopo essersi fatto dare tutti gli spartiti di Bach presenti in chiesa, Mozart si sedette e non si alzò finché non ebbe finito di esaminarli tutti.
Beethoven fu un devoto ammiratore di Bach, imparò a suonare Il clavicembalo ben temperato da bambino e, più tardi, chiamò Bach Urvater der Harmonie ("padre originario dell'armonia"). Parlando del significato della parola Bach, Beethoven disse: nicht Bach, sondern Meer ("non un ruscello, ma un mare"). Prima di iniziare un concerto, Chopin usava prepararsi suonando Bach. Diversi compositori, fra i quali Mozart, Beethoven, Robert Schumann e Felix Mendelssohn, iniziarono a scrivere in maniera contrappuntistica dopo aver conosciuto le opere di Bach. L'opera di Max Reger, in particolar modo quella organistica, può essere definita come un compendio tra il rigoroso contrappunto bachiano e la letteratura tardo-romantica di Wagner.
Anche in Italia il contrappunto di Bach trovò ammiratori già nel corso del XVIII secolo, quali Giovanni Battista Martini, con le sue Sonate d'intavolatura per l'organo e il cembalo, e Ignazio Cirri, con le sue Dodici sonate per l'organo e Sei sonate per clavicembalo con accompagnamento per violino.La rinascita della fama di Bach come compositore, fra il grande pubblico, iniziò nel 1802 con la pubblicazione della celebre biografia scritta da Johann Nikolaus Forkel, che venne letta anche da Beethoven. Goethe conobbe le opere di Bach relativamente tardi nella sua vita attraverso una serie di concerti a Bad Berka fra il 1814 e il 1815. Successivamente, in una lettera del 1827, narrò l'esperienza di ascolto della musica di Bach come "un'eterna armonia in dialogo con se stessa". Tuttavia, fu Felix Mendelssohn che rilanciò maggiormente Bach grazie all'esecuzione, nel 1829, della Passione secondo Matteo a Berlino. Hegel, che assistette all'esecuzione, in seguito parlò di Bach come "grande, davvero protestante, robusto e, per così dire, il genio erudito che di recente abbiamo imparato ad apprezzare nel suo pieno valore". La Bach Gesellschaft (Società bachiana) venne fondata nel 1850 per promuovere le sue opere e, dal 1899, pubblicò l'edizione completa dei lavori di Bach.
Alcuni compositori resero omaggio a Bach impostando il suo nome in note musicali (B=Si bemolle, A=La, C=Do, H=Si naturale). Franz Liszt, per esempio, scrisse un preludio e una fuga sul tema BACH. Alcuni dei più grandi compositori hanno omaggiato Bach in vari modi: gli esempi includono le Variazioni Diabelli di Beethoven, i preludi e fughe di Šostakovič e la sonata per violoncello in mi di Johannes Brahms, il cui finale si basa sul tema de L'arte della fuga.
Tre composizioni di Bach sono state incluse nel Voyager Golden Record, un disco inserito nelle prime due navicelle del Programma Voyager, lanciato nello spazio nel 1977 e contenente suoni e immagini della Terra al fine di portare a eventuali altre civiltà la conoscenza della nostra cultura. Bach risulta il compositore maggiormente rappresentato sul disco, sia per numero di brani che per durata complessiva. I brani inclusi sono: il primo movimento del concerto brandeburghese n.2, BWV 1047 (eseguito dalla Munich Bach Orchestra diretta da Karl Richter), la gavotte en rondeau della partita n.3 per violino solo, BWV 1006 (eseguita da Arthur Grumiaux), il Preludio e Fuga n.1, BWV 846 dal primo libro del Clavicembalo ben temperato (eseguiti al pianoforte da Glenn Gould).
Molti sono i ritratti di Johann Sebastian Bach, in tutte le età, giunti fino a noi, ma pochi di essi possono considerarsi autentici. I più noti ritratti di Bach sono i due di Elias Gottlob Haussmann, di cui non si pone pressoché alcun dubbio sull'identità del soggetto ritratto, mentre per altri ritratti esistono fonti che affermano che Bach ne sia il soggetto, ma questa attribuzione è generalmente controversa.
Al tempo di Bach le orchestre e i cori erano generalmente di piccole dimensioni in confronto, per esempio, a quelli utilizzati al tempo di Brahms, e i cori più numerosi impiegati da Bach erano composti da un numero davvero esiguo di cantori.Nel corso del XX secolo, le esecuzioni dell'opera di Bach si sono generalmente divise fra due approcci contrastanti: uno è basato sull'utilizzo di strumenti, tecniche e modalità espressive derivanti dalla tradizione romantica e post-romantica; l'altro, detto "filologico" o "storicamente informato" si basa invece sui risultati (progressivamente accumulati nel corso degli ultimi decenni, con esiti non sempre univoci) degli studi storici sugli strumenti e sulla prassi esecutiva dell'epoca bachiana. Al primo approccio appartengono, fra le altre, le interpretazioni di Georg Solti, Karl Richter, Carlo Maria Giulini, Herbert von Karajan, mentre all'approccio filologico appartengono le interpretazioni di Gustav Leonhardt, Nikolaus Harnoncourt, Ton Koopman, Reinhard Goebel, Paul McCreesh, Jordi Savall. Per quelle opere di Bach che, come già ricordato, non riportano indicazioni sull'organico (in particolare L'arte della fuga e l'Offerta musicale), le esecuzioni moderne possono differire radicalmente fra loro anche nella scelta degli strumenti impiegati. Una lunga controversia, poi, ha riguardato l'inclusione delle opere per tastiera di Bach nel repertorio pianistico: Bach ben conosceva il pianoforte, nelle caratteristiche costruttive dell'epoca (che differiscono sensibilmente da quelle attuali), ma non risulta essersi mai specificamente dedicato a questo strumento né come compositore né come esecutore.
Alcune melodie di Bach, in arrangiamenti diversi utilizzati per esempio nelle pubblicità, sono diventate molto popolari anche al di fuori dell'ambito concertistico. Fra queste le versioni di Bach dei Swingle Singers, che hanno rielaborato pezzi come l'aria sulla quarta corda, o il preludio corale Wachet auf, ruft uns die Stimme. Diversi musicisti jazz, pop e rock hanno utilizzato in loro brani rielaborazioni di temi di Bach, come Jacques Loussier, Ian Anderson, Keith Emerson, Paul Simon, Uri Caine e i Modern Jazz Quartet.
À la rencontre de Jean-Sébastien Bach, un documentario cortometraggio del 1959.
Cronaca di Anna Magdalena Bach è un film biografico su Bach del 1967, in cui il grande compositore è interpretato dal clavicembalista Gustav Leonhardt.
Bach en Zaraza, documentario cortometraggio del 2002, diretto da Luis Armando Roche
Die Stille vor Bach, pellicola del 2007, del regista Pere Portabella.Il regista Pier Paolo Pasolini (1922 – 1975) utilizzò la Passione secondo Matteo come colonna sonora in due famose sue opere: Accattone e Il Vangelo secondo Matteo. Ermanno Olmi, invece, nel suo film L'albero degli zoccoli (1978), utilizzò le opere per organo di Bach eseguite dal maestro Fernando Germani, già organista titolare dell'organo di San Pietro in Vaticano. Andrej Arsen'evič Tarkovskij utilizza vari brani del compositore nelle sue opere, in particolare l'adagio Ich ruf' zu Dir, Herr Jesu Christus (BWV 639) in Solaris (1972).
(EN) Johann Sebastian Bach, su Enciclopedia Britannica, Encyclopædia Britannica, Inc. 
(EN) Spartiti di Johann Sebastian Bach, su International Music Score Library Project, Project Petrucci LLC. 
(EN) Johann Sebastian Bach, su Internet Broadway Database, The Broadway League. 
Magnatune: Il Clavicembalo ben temperato, Messa in si minore, Suites, etc. (MP3)

John Arthur Cox Bransford IV (n. 1981), cestista statunitense naturalizzato venezuelano
John Greaves (Prestatyn, 23 febbraio 1950) è un bassista, cantante e compositore gallese.
Noto per la sua militanza in Henry Cow e National Health, importanti band di rock progressivo della scena di Canterbury, Greaves si è distinto anche nella carriera solista e nelle collaborazioni con diversi musicisti di livello internazionale.
Figlio del bandleader di un'orchestra da ballo, che gli trasmise la passione per la musica, nacque nel 1950 in Galles. Crebbe a Wrexham, nel nord-est della nazione, e all'età di 12 anni ricevette in regalo un basso; pochi mesi dopo John entrò a far parte dell'orchestra del padre, in cui suonò per i successivi quattro anni, avendo modo di cimentarsi in vari stili musicali. Negli stessi anni suonò anche in alcuni gruppi locali di musica pop.
Nel 1967 si trasferì a studiare nella città inglese universitaria di Cambridge, dove nel 1969 entrò a far parte degli Henry Cow. La band si era formata l'anno precedente e nel giro di pochi anni sarebbe diventata uno dei maggiori esponenti dell'avant-progressive rock britannico. Nei primi due anni conciliò l'attività musicale con lo studio, ottenendo nel 1971 il Master of Arts universitario. Rimase fino al 1976 con gli Henry Cow, che con Greaves effettuarono diversi tour e pubblicarono 5 album. Nel biennio 1974-1975, gli Henry Cow svilupparono una fitta collaborazione con gli Slapp Happy, che portò alla realizzazione degli album Desperate Straights e In Praise of Learning, attribuiti ad entrambi i gruppi.
Fu in quel periodo che l'impegno politico degli Henry Cow ed il loro rifiuto di scendere a compromessi con l'industria musicale li portò ad inimicarsi la critica e ad essere ignorati in patria. Perse interesse per gli Henry Cow anche la loro casa editrice Virgin Records, che da piccola etichetta indipendente pioniera della musica sperimentale era diventata in pochi anni un colosso interessato principalmente a musica più commerciale. Fu così che la band si pose al di fuori del grande show business cercando fortuna nell'Europa continentale, dove aveva maggiori estimatori; tali scelte avrebbero influito anche sulla musica a venire del gruppo.La conoscenza di Peter Blegvad, chitarrista statunitense degli Slapp Happy, aveva nel frattempo segnato una svolta nella carriera di Greaves, che nel 1976 lasciò gli Henry Cow e raggiunse Blegvad a New York. Nella metropoli americana, i due si unirono alla cantante Lisa Herman ed incisero Kew. Rhone., accreditato a tutti e tre i musicisti. L'album fu registrato negli studi di Carla Bley e Michael Mantler, che fecero anche parte della formazione, e venne pubblicato dalla Virgin.
Al ritorno in Inghilterra, Greaves compose ed arrangiò musiche per lavori teatrali, partecipando anche ad alcune rappresentazioni come attore. Agli inizi del 1978 entrò nella formazione dei National Health, contribuendo alla realizzazione di Of Queues and Cures, il secondo album della band, dove suonò anche Blegvad in qualità di ospite. Il gruppo si sciolse nel 1980 senza pubblicare altri dischi e si sarebbe temporaneamente riunito alla fine del 1981 per registrare l'album D.S. Al Coda in memoria di Alan Gowen, il tastierista della band morto nel maggio precedente.Nel periodo in cui fece parte dei National Health, Greaves sostituì Hugh Hopper nei Soft Heap, composti da Elton Dean, Pip Pyle e Alan Gowen (sostituito dopo il 1981 da Mark Hewins), con questo supergruppo si esibì in diversi concerti europei negli anni ottanta.
Il primo album da solista di Greaves fu Accident, pubblicato nel 1983 dall'indipendente Europa Records. Nel 1984 si trasferì a Parigi, dove formò una band con Kristoffer Blegvad (voce), François Ovide (chitarra), Denis Van Hecke (violoncello) e Mireille Bauer (percussioni). Con questa formazione realizzò il suo secondo album solista, Parrot Fashion, pubblicato dalla Europa nel 1985. Nel 1986 partecipò ad un breve tour del supergruppo Michael Mantler Band, dove suonavano anche Jack Bruce e Nick Mason. Il sodalizio con Blegvad continuò nel 1987 nel progetto The Lodge, sul quale i due lavoravano da qualche anno. Il gruppo pubblicò l'album Smell Of A Friend e si sciolse alla fine del 1989.Il terzo album da solista fu La Petite Bouteille De Linge, registrato tra il 1989 ed il 1990 a Parigi con François Ovide alla chitarra, Sophia Domancich al piano e Pip Pyle alla batteria. Nello stesso periodo registrò il suo primo lavoro con l'irlandese David Cunnigham, l'eponimo album Greaves-Cunningham pubblicato in Giappone nel 1991. Nel 1993 formò, con la collaborazione di Elton Dean e Pip Pyle, la prima John Greaves Band, che si limitò a qualche esibizione dal vivo. L'arrangiamento che fece di alcune delle proprie precedenti canzoni fu pubblicato in quello che è considerato il suo capolavoro, l'album Songs del 1995, dove collaborò come cantante il suo ammiratore Robert Wyatt.Sempre in quegli anni vi furono nuove collaborazioni con Blegvad e Cunningham. Nel 1997 cantò nel nuovo album di Michael Mantler The School Of Understanding. Nel 1998 si esibì da solo in alcuni concerti in Francia ed in Giappone, cantando ed accompagnandosi col piano. Nel maggio del 2001 fu pubblicato il suo disco The Caretaker, che stava preparando da tre anni, molto più elettrico del precedente Songs. Nello stesso periodo preparò un album di musica strumentale ed un altro di jazz, On The Street Where You Live, che fu pubblicato contemporaneamente a The Caretaker. Nel 2002, Greaves formò il trio acustico JazzSongs trio con Sophia Domancich e il violoncellista Vincent Courtois. Il disco che incise questa formazione, The Trouble With Happiness, fu pubblicato nel 2003 dalla prestigiosa Harmonia Mundi e venne accolto favorevolmente dalla critica.Tra le numerose collaborazioni successive, da segnalare la partecipazione nel 2003 al concerto "Dedicated To You", un tributo a Robert Wyatt che si svolse a Charleville-Mézières in Francia. Nel 2004 Greaves pubblicò l'album acustico Chansons, cantato in francese da Elise Caron e impreziosito dalla nuova collaborazione di Wyatt. Nel 2008 uscì Greaves Verlaine, in cui ha messo in musica alcune poesie del 'poeta maledetto' Paul Verlaine. Nel 2011 fu pubblicata la prosecuzione di tale tributo, l'album Greaves Verlaine 2; in entrambi questi lavori, Greaves canta e suona le tastiere. Negli ultimi anni ha partecipato al progetto Songs From The Beginning, che elabora classici di famosi gruppi di rock progressivo, tra cui i King Crimson, i Soft Machine, gli Henry Cow e gli Hatfield and the North.Nel 2015 esce un live dedicato alla città di Piacenza, in Italia, per l'allora neonata etichetta Dark Companion, registrato al Conservatorio Giuseppe Nicolini. In quella occasione conosce la giovane musicista Annie Barbazza, con la quale si esibirà dal vivo in duo in diverse situazioni. Nel 2018 esce per la Manticore Records quello che la critica considera il seguito ideale di "Songs", Life Size che vede oltre che la Barbazza un cast stellare. Nel 2019 John Greaves si esibisce a Parigi con Fred Frith e Chris Cutler, vecchi compari degli Henry Cow, mentre trova particolare successo la sua collaborazione con la North Sea Radio Orchestra e Annie Barbazza per il progetto "Folly Bololey", una rivisitazione di Rock Bottom di Robert Wyatt, presentato a Piacenza e registrato per la Dark Companion. La stessa formazione di esibisce al festival Rock In Opposition in Francia e al Café Oto a Londra dove partecipa anche come ospite Fred Frith.
1977 – Kew. Rhone. (Virgin) (attribuito a Greaves, Peter Blegvad e Lisa Herman)
1991 – greaves, cunningham (Eva Records) (attribuito a Greaves e David Cunningham)
2001 – On the Street Where You Live (Blueprint) (attribuito a Greaves, Marcel Ballot e Patrice Meyer)
2009 – The 40th Anniversary Henry Cow Box Set (Recommended Records)Con National Health1979 – Of Queues and Cures (Charly Records)
2001 – Play Time (live 1979) (Cuneiform)Con The Lodge1987 – Smell of a Friend (Antilles)Con Dr. Huelsenbecks Mentale Heilmethod1992 – Dada (Rough Trade Records)Con Pip Pyle  e Philippe Marcel Iung2001 – The Pig Part (Blueprint)Con Marcel Kanche, Nicolas Pabiot & Akosh S.2004 – Le Dogme Des VI Jours (No Format!/Universal Jazz)Con Maman2005 – In And Out Of Life (Resurgence)
Con Robert Wyatt1975 – Ruth Is Stranger Than Richard (Virgin)Con David Thomas & The Pedestrians1981 – Sound of the Sand (Rough Trade)Con Peter Blegvad1983 – The Naked Shakespeare (Virgin)
1998 – Hangman's Hill (Recommended)Con la Michael Nyman Band1985 – The Kiss and Other Movements (EG)Con Sophia Domancich1991 – Funerals (Gimini Music)Con Johan Asherton1992 – The Night Forlorn (Fnac/AureaMusic)Con Michael Mantler1987 – Live (Watt/ECM)
1997 – The School of Understanding (Watt/ECM)Con Pip Pyle1998 – Seven Year Itch (Voiceprint)Con Julien Lourau2005 – Fire And Forget (Label Bleu)Con Silvain Vanot2009 – Bethesda (Coopérative Music / Pias)Con Annie Barbazza e la North Sea Radio Orchestra2019 – Folly Bololey (Dark Companion)
(EN)  Cutler, Chris: The Road: Volumes 1–5 (libro allegato alla compilation degli Henry Cow The 40th Anniversary Henry Cow Box Set)

John Henry Newman (Londra, 21 febbraio 1801 – Edgbaston, 11 agosto 1890) è stato un cardinale, teologo e filosofo inglese.
Già presbitero anglicano, visse con disagio la fase di secolarismo in cui si trovava la Chiesa d'Inghilterra nel XIX secolo: entrato a far parte del Movimento di Oxford, ne divenne uno degli animatori. Convertitosi al cattolicesimo, fu di nuovo ordinato prete nella Chiesa cattolica, impiantando sul suolo britannico la società di vita apostolica degli Oratoriani, di cui aveva deciso di essere membro. Elevato al cardinalato nel 1879 da Leone XIII, morì nel 1890.
Particolarmente osteggiato da una parte della gerarchia cattolica del suo tempo, per la decisa convinzione che anche i laici dovessero partecipare alla vita della Chiesa, fu invece considerato uno dei "padri assenti" del Concilio Vaticano II per l'influsso che il suo pensiero teologico e filosofico ebbe sull'assise vaticana, decine di anni dopo la sua morte. È stato considerato da alcuni uno dei più grandi prosatori inglesi e il più autorevole apologista della confessione cattolica che la Gran Bretagna abbia prodotto, e uno dei più importanti nella storia del cristianesimo. Sul piano filosofico, contribuì allo sviluppo della filosofia dell'azione. Per la sua tolleranza e mitezza è stato apprezzato anche in ambienti non cattolici.
Sulla sua tomba è scolpito l'epitaffio da lui stesso composto, che doveva narrare, secondo l'intento di Newman, la sua evoluzione confessionale:È venerato come beato dalla Chiesa cattolica.
John Henry Newman apparteneva ad una famiglia anglicana, e nacque a Londra il 21 febbraio 1801. Primo di sei fratelli, il padre John Newman era banchiere, mentre la madre Jemina Fourdrinier (1772-1836) discendeva da una famiglia di ugonotti emigrati in Inghilterra in seguito alla revoca dell'editto di Nantes. La forte fede religiosa di stampo evangelico della madre e della nonna paterna, Elizabeth Newman, influirono sull'animo del giovane John Henry, già introverso e portato alla riflessione fin dalla prima infanzia. Al contrario, il padre del futuro cardinale era un uomo meno rigido in materia dottrinale, appassionato più di Shakespeare e di musica che di religione. John Henry ricevette un'educazione elevata nella scuola di Ealing (nei pressi di Londra) e, sotto l'influsso del pastore Walter Mayers (vicino agli ambienti della Low Church), nel 1816 aderì ai principi del cristianesimo protestante, in quella che egli chiamò la sua "prima conversione". Furono infatti le letture di due teologi anglicani (Thomas Newton, vescovo di Bristol, e Joseph Milner, figura di spicco dell'evangelismo) ad imprimere l'animo di Newman di convinzioni protestanti radicali e antipapiste.
Nel 1817 entrò al Trinity College di Oxford, ove si segnalò per la vivacità d'ingegno e intelletto, fatto che lo portò ad essere nominato fellow dell'Oriel College il 12 aprile 1822. Deciso ad intraprendere la vita ecclesiastica, Newman fu ordinato diacono della Chiesa anglicana il 13 giugno del 1824. Il padre John ebbe appena il tempo di vederlo diventare ministro della Chiesa anglicana: ridotto in povertà e gravemente ammalato, morì il 29 settembre dello stesso anno. Il figlio divenne poi presbitero nel 1825 ed ebbe, come primo incarico, quello di vicar di Saint Clement, una parrocchia facente parte di Oxford. Nel corso di questi anni, il giovane studente evangelico cominciò ad osservare il pluralismo intellettuale vigente nell'ateneo, entrando lentamente in contatto con il gruppo dei teologi liberali, detti noetics, che cercavano di spiegare razionalmente i dogmi e la fede cristiana. Tra questi spiccavano come figure Edward Hawkins e Richard Whately, che istruirono lentamente Newman nel valore della Chiesa visibile, nel valore dei sacramenti, in special modo la successione apostolica. Quando fu ordinato sacerdote, Newman conosceva già da tre anni Whately, e aveva cominciato a maturare quei primi dubbi dottrinali impartitegli da Mayers ad Ealing.
Il rapporto con i noetics s'incrinò definitivamente a partire dalla fine del 1827, quando Newman fu colpito da due gravi avvenimenti: prima un esaurimento nervoso (26 novembre 1827), seguito poi dalla morte della sorellina Mary agli inizi dell'anno successivo (5 gennaio 1828). Nella sua intimità spirituale, allora, il giovane fellow di Oxford comprese come la ragione non potesse spiegare il dolore, e Roderick Strange esplica chiaramente questo stato d'animo, con una frase incisiva:
Inoltre, Newman si stava accorgendo di «preferire una perfezione intellettuale ad una perfezione morale», e che soltanto questi due traumi personali poterono ridestarlo dall'intellettualismo dei noetics. Pertanto, cominciò ad allontanarsi da Whately e Hawkins nel 1828, per frequentare l'altra grande scuola teologica anglicana presente ad Oxford, vale a dire la High Church (chiamata, dopo l'esperienza del Movimento di Oxford, anche Anglo-cattolicesimo), caratterizzata da una profonda attenzione verso il rituale eucaristico, l'importanza dei sacramenti e una "simpatia" nei confronti delle tradizioni cattoliche. Newman, fino a quel momento, era visto con sospetto dai principali esponenti di questa fazione (Richard Hurrell Froude, John Keble e altri) per il suo ostentato razionalismo e per i suoi legami (seppur ridotti ormai sul piano formale) con gli evangelici. La situazione mutò definitivamente dal 1828, quando ci fu la rottura definitiva con Whately e la fuoriuscita dalla Evangelical Biblical Society (giugno 1829). Da quel momento, Newman sviluppò una solida amicizia sia con Keble che con Froude, dei quali condivideva il valore della Tradizione, il rispetto nei confronti dei santi e delle tradizioni cattoliche romane, fuorché il riconoscimento del primato papale. In special modo, Newman strinse un rapporto molto profondo con il tory Richard Hurrell Froude (1803-1836), del quale Newman tracciò questo ritratto morale:
Come già nei precedenti incontri, Newman si sentì "influenzato" dalle opinioni religiose di chi gli si avvicinava, ma in questo caso non si trattò di un'influenza passeggera. In occasione della proposta, da parte del governo del duca di Wellington, di abrogare il Test Act, decreto del 1680 con cui si vietava ai cattolici inglesi di esercitare alcun incarico politico. Newman e gli altri high churchmen intravidero un'usurpazione del potere parlamentare nella sfera ecclesiastica. Quando poi un riluttante Giorgio IV firmò il decreto di abrogazione (il Relief Act), Newman manifestò apertamente il suo sdegno, paventando l'avanzata del liberalismo in campo religioso, pronto a sottomettere la Chiesa anglicana ai capricci dello Stato (la cosiddetta dottrina erastiana). Il giovane parroco di St. Mary the Virgin si trovò in piena sintonia con i suoi amici conservatori, maturando così le basi ideologiche che si concretizzeranno nel Movimento di Oxford.
Una svolta significativa nella vita di Newman fu il viaggio nel Mediterraneo insieme a Froude e al padre di quest'ultimo, l'arcidiacono Robert Froude. Infatti, da un po' di tempo, l'amico di Newman aveva cominciato a manifestare i sintomi della tubercolosi che lo porterà alla tomba nel 1836. I medici, ancora impotenti nel curare efficacemente questa malattia, consigliarono a Froude di compiere un viaggio di cura nel Mediterraneo, perché potesse trovare giovamento dal clima più salubre di quello inglese. Newman, cui Froude chiese di accompagnarlo, accettò l'invito e, nel dicembre del 1832, i tre partirono alla volta di Gibilterra, Malta, la Sicilia ed infine Roma. Qui Newman, che da qualche anno aveva cominciato a studiare storia della Chiesa e patrologia, rimase affascinato dalla spiritualità dei luoghi ove versarono il sangue i martiri e, durante la sua permanenza nella Città Eterna (tra il 2 marzo e il 9 aprile del 1833), poté entrare in contatto con la spiritualità e la religiosità della Chiesa cattolica, annotandone gli aspetti di decadenza e di immoralità. Sempre a Roma, incontrò una delle più importanti figure nel panorama religioso inglese del XIX secolo, padre Nicholas Patrick Stephen Wiseman, rettore del Collegio Inglese e futuro primo arcivescovo di Westminster dopo la restaurazione della gerarchia cattolica in Inghilterra (1851). Mentre i Froude decisero di proseguire per la Francia, Newman preferì ritornare in Sicilia, dove, a Leonforte, presso Enna, nel 1833, si ammalò gravemente. Da quest'esperienza dolorosa, Newman rifletté sul senso della propria vita e scrisse quel capolavoro letterario che è la lirica spirituale Lead, Kindly Light, espressione sincera dell'abbandono della propria vita nelle mani di Dio.
Nel frattempo, il parlamento inglese, dominato dal partito liberale guidato da Lord Grey (1830-1834), continuò la politica erastiana di Wellington e Peel. La situazione, per il gruppo dei conservatori anglicani della High Church di Oxford, divenne pressoché intollerabile, spingendo John Keble a pronunciare, in occasione delle Assise del 14 luglio 1833, un sermone sull'Apostasia Nazionale (National Apostasy), in cui si proclamò che la Chiesa anglicana è sì una Chiesa di Stato, ma non dello Stato, denunciandone la strumentalizzazione da parte dello Stato. Tale discorso, pubblicato poi nel settembre del medesimo anno, trovò l'immediata soddisfazione di Newman e di Froude, ritornati nel frattempo in Inghilterra. Newman identificò quel giorno con la nascita del Movimento di Oxford (The Oxford Movement), il cui scopo precipuo fu quello di contrastare l'ascesa del liberalismo religioso all'interno delle università inglesi e di recuperare lo spirito originario dell'Anglicanesimo attingendo all'insegnamento dei Padri e al valore della liturgia. Ciò costrinse inevitabilmente Newman e i suoi amici a confrontarsi con la Chiesa cattolica, scatenando le violente polemiche degli evangelicals, i quali giunsero ad accusare Newman e collaboratori di essere segretamente filo-papisti.
Newman, per la vivacità del suo ingegno e l'enorme cultura storica e teologica che aveva acquisito nei suoi studi ad Oxford, divenne ben presto la colonna portante del Movimento. Tra il 1833 e il 1841, infatti, dei 90 libelli scritti in difesa delle loro idee (i famosi Tracts for the Times), ben 30 sono stati scritti da lui. I Tracts, però, non dovevano soltanto "combattere" le divergenze interne all'anglicanesimo, ma avevano anche l'obiettivo di dimostrare che quest'ultimo fosse il vero erede della Chiesa Unita, prima che si scindesse tra cattolica, ortodossa ed anglicana, con le prime due accomunate dalla successione apostolica. Sulla base di questa premessa, Newman sviluppò la "via media", in cui riconosceva alla Chiesa anglicana una posizione intermedia fra gli eccessi dottrinali del protestantesimo da un lato e del cattolicesimo romano post-tridentino, che si poggiava su tre cardini: «il dogma, il sistema sacramentale e l'anti-romanismo». Per testimoniare la correttezza teologica anglicana, Newman affermava che questa si basava direttamente sull'insegnamento dei Padri e dei primi concili ecumenici, avvalorando così l'Antiquity (vale a dire il cristianesimo dei primi secoli) come fondamento basilare:
La base "patristica" della via media trovava luogo nell'opera del monaco Vincenzo di Lérins che, nel 431, aveva elaborato il Commonitorium, scritto con la finalità di dirimere le controversie cristologiche della sua epoca. Newman, da questo scritto, estrapolò la seguente locuzione, interpretata come base sicura per dichiarare l'ortodossia o meno di una determinata fede religiosa:Supportato da John Keble, da Froude (fino alla morte di questi, nel febbraio 1836), da Edward Bouverie Pusey e da nuovi simpatizzanti (tra cui il futuro rivale di Newman Henry Edward Manning), Newman lavorò indefessamente per la propagazione delle idee di rinnovamento, curando tra l'altro non soltanto l'aspetto divulgativo scientifico (oltre ai Tracts, si ricorda il Prophetical Office of the Church, che occupò Newman dal 1834 al 1837), ma anche quello editoriale (in quanto giornalista e poi editore del giornale British Critic) e continuando parallelamente con la sua attività di vicar di St. Mary. Inoltre, a partire dal 1838, Newman iniziò a pubblicare le memorie di Froude, i Froude's Remains.
Newman, come lui stesso affermò nell'Apologia, era all'apice della popolarità agli albori del 1839. Nella stagione estiva del medesimo anno, però, Newman cominciò a maturare una serie di gravosi dubbi sulla validità della via media da lui formulata, in seguito alla lettura della questione monofisita e al ruolo di papa Leone I avuto nel Concilio di Calcedonia. Secondo Newman, l'autorità teologico-morale di Leone presso i padri conciliari (l'inserimento del Tomus ad Flavianum ne può essere considerato un esempio) contrastava con la teologia eutichiana che, come quella del vescovo di Roma, si richiamava al depositum fidei apostolico. Inoltre, la tanto deprecata Chiesa di Roma si dimostrò ortodossa teologicamente proprio in quell'antichità che Newman aveva assunto come paradigma per dimostrare la correttezza teologico-esegetica dell'anglicanesimo, il quale pareva essere ora dalla parte dell'eresia:
I due anni successivi, Newman li trascorse rimuginando continuamente su quanto apprese e sul fatto che gli anglicani erano una parte minore del cristianesimo. Nel febbraio 1841, pubblicò uno scritto (il celebre Tract 90) in cui egli cercava di interpretare i 39 articoli della fede anglicana in chiave cristiano-cattolica, operando esattamente (secondo quanto scritto da Newman sempre nell'Apologia) come i protestanti al momento della loro stesura. Le violente reazioni del vescovo di Oxford e degli ambienti liberali e protestanti di Oxford spinsero Newman a lasciare definitivamente la sua amata università, rifugiandosi nel villaggio di Littlemore in un periodo di ritiro spirituale che, nel giro di pochi anni, lo porterà a convertirsi al cattolicesimo.
Oltre ad aver subito l'umiliazione del ritiro del Tract 90 e l'ostracismo dell'élite intellettuale oxfordiana, Newman dovette anche subire lo smacco nella questione della creazione di una diocesi anglo-prussiana a Gerusalemme, avvenuta per decreto parlamentare il 5 ottobre del 1841. Newman, in quanto sostenitore estremo della successione apostolica, non poteva concepire tale progetto perché il luteranesimo aveva abolito, tra i sacramenti, quello dell'ordine, rendendo così la carica di vescovo un simulacro organizzativo, privato della sua carica sacramentale. Inoltre, con quest'atto (supportato da Palmerston, Lord Shaftesbury e Thomas Arnold) l'anglicanesimo si sarebbe buttato "tra le braccia degli eretici", distaccandosi definitivamente dalla Chiesa Unita.
Deluso per quest'orientamento "protestante" della Chiesa anglicana, Newman decise, nel 1842, di ritirarsi definitivamente a Littlemore, vivendo una vita appartata, simile a quella dei Padri del deserto, e abbandonando ogni incarico universitario eccetto quello di fellow. Nel ritiro di Littlemore (ove esercitò le funzioni di parroco della piccola comunità e dove visse insieme ad altri anglicani, quali John Dalgairns), Newman iniziò a scrivere la sua opera Sviluppo della dottrina cristiana: in questo studio sulle origini del cristianesimo, che fu pubblicato nel 1845, Newman cambiò radicalmente la sua concezione storico-teologica. Dopo il fallimento della via media, Newman riconobbe invece l'assoluta validità della dottrina dello sviluppo della fede. Secondo quest'ultima realtà, le "innovazioni" portate avanti nel corso dei secoli da Roma non erano eresie rispetto al passato apostolico, ma necessari adattamenti della fede originaria nelle varie epoche, purché i principi fondamentali non fossero messi in discussione. Ed infatti, comparando anglicanesimo e cattolicesimo romano, Newman giunse a definire questa realtà:
Davanti a questo riconoscimento, il 18 settembre 1843 Newman, non sentendosi più in grado di aiutare i suoi parrocchiani nelle domande relative alla fede anglicana, decise di rinunciare ai benefici sia della parrocchia di Littlemore che di St.Mary di Oxford, sia a ritrattare certe espressioni anti-romane usate negli anni '30: si ridusse, praticamente, allo stato laicale, vivendo come tale fino all'autunno del 1845.
Il tempo che intercorse tra il 1843 e il 1845 fu estremamente doloroso per Newman, in quanto non aveva il coraggio di rivelare ai suoi amici più stretti la sua decisione di convertirsi al cattolicesimo romano. Dopo due anni, nell'autunno del 1845, decise di compiere finalmente il grande passo. Il 9 ottobre Domenico della Madre di Dio, un padre passionista poi proclamato beato, era di passaggio da Littlemore quando all'improvviso, mentre si stava riscaldando davanti al camino, si trovò davanti Newman che gli chiese di confessarlo e, poi, di battezzarlo.
La notizia della conversione sconvolse e indignò la stragrande maggioranza degli anglicani: Henry Edward Manning, i suoi famigliari (in primis il fratello Francis William) e l'opinione pubblica gli voltarono le spalle, a causa del fortissimo sentimento anticattolico radicato nella cultura britannica. Lo sdegno fu ricordato dallo stesso Newman all'incipit della sua Apologia, scrivendo che:
Gli unici dei vecchi amici che compresero il suo gesto furono i vecchi amici Pusey e Keble, che però rimasero nella Chiesa anglicana.
Newman, alla fine di ottobre del 1845, lasciò Littlemore per andare all'Oscott College, nei pressi di Birmingham, per incontrarsi con Nicholas Wiseman e per ricevere dalle sue mani la cresima. Fu ospitato in questa località, insieme ad altri neoconvertiti (Albany Christie, John Walker, Frederick Oakeley, Frederick William Faber, Watts Russell, Robert Coffin ed infine il suo intimo amico Ambrose St. John), trascorrendovi l'inverno. Durante questa stagione, Wiseman convinse Newman a continuare la sua attività sacerdotale all'interno della Chiesa Cattolica e, nell'aprile del 1846, fu stabilito che il neo-convertito andasse a Roma nel Collegio di Propaganda Fide, per studiare la teologia cattolica. Il 1º giugno Newman e i suoi amici ricevettero gli ordini minori da Wiseman e il 23 ottobre del 1846, dopo cinque settimane trascorse a Milano nel tentativo di conoscere personalmente Alessandro Manzoni e Antonio Rosmini, giunsero finalmente a Roma. Ivì conobbero personalmente l'appena eletto papa Pio IX, il quale incoraggiò l'idea di Newman e St John nell'importare in Inghilterra l'ordine degli oratoriani di San Filippo Neri. La simpatia che Newman nutriva per il "secondo apostolo di Roma" era dovuta non solo alla spiritualità umanista che Filippo Neri aveva fatto propria, ma anche perché intravide, nel modello sociale dell'Oratorio, il miglior prototipo per radicarsi sul territorio britannico. I due furono ordinati sacerdoti il 30 maggio del 1847 e il 9 agosto, al momento della loro partenza, il papa nominò Newman superiore dell'Oratorio in terra britannica.
Ritornato in Inghilterra, Newman fondò il primo oratorio nella località di Edgbaston, presso Birmingham (attualmente parte integrante della città), nel 1849. Newman e la comunità oratoriana fecero sentire immediatamente la loro presenza a Birmingham, città estremamente problematica a causa dei disagi sociali seguiti alla rivoluzione industriale. Newman e i suoi confratelli iniziarono con grande ardore la loro presenza. Per esempio, lo stesso Newman e Ambrose St John sfidarono, nel 1849, l'epidemia di colera a Bilston nello Staffordshire, per recare soccorso alle popolazioni colpite dal morbo, suscitando stupore per il coraggio dimostrato. Sempre nel 1850, a Londra, Newman fondò il secondo oratorio inglese, affidandolo a Frederick William Faber. Importante fu l'influenza della spiritualità dell'Oratorio nei suoi scritti, come mostra l'opera Dolori mentali di nostro Signore durante la sua Passione, opera che rimanda a quella simile scritta da santa Camilla da Varano, clarissa le cui opere erano lette e meditate non solo da Filippo Neri, ma anche dai membri dell'Oratorio.
I neoconvertiti, però, furono guardati con sospetto dagli altri gruppi religiosi inglesi. Innanzitutto, i "nuovi cattolici" provenienti dall'anglicanesimo erano particolarmente avversati dagli old catholics, ovvero quei cattolici inglesi che, per generazioni, avevano vissuto in condizione di semiclandestinità. Questi ultimi, infatti, non condividevano l'ideale di un cattolicesimo attivo nella società, come invece lo intendeva l'oratoriano Newman, desideroso di formare i fedeli e di renderli "coscienti" della loro fede.
Paradossalmente, Newman entrò in contrasto anche con chi l'aveva supportato nella conversione (Wiseman) e addirittura con alcuni neoconvertiti provenienti dall'anglicanesimo (Faber e, in una fase successiva, Manning). Il problema consisteva nell'approccio pastorale usato da Newman, il quale appunto intendeva formare i laici perché avessero anch'essi un ruolo attivo nella vita della Chiesa. Al contrario, Wiseman e il vescovo di Birmingham, William Benjamin Ullathorne, erano fermi sostenitori delle idee clericali. In seguito alle posizioni manifestate da Newman in una serie di conferenze sul cattolicesimo inglese del 1850, Wiseman e Ullathorne cominciarono a prendere le distanze da Newman. Più tardi, monsignor George Talbot, cameriere pontificio di Pio IX, dichiarò che: " Il dr. Newman è l'uomo più pericoloso d'Inghilterra", proprio per la volontà dell'oratoriano di coinvolgere il laicato nella vita della Chiesa.
Come già ricordato prima, la maggior parte degli anglicani si sentì quasi tradita da Newman per la sua scelta di cambiare confessione religiosa. Quest'ostilità premeditata si fece sentire in occasione del cosiddetto "affare Achilli", in cui Newman attaccò pubblicamente l'ex frate domenicano Giacinto Achilli, fautore di una propaganda anticattolica. Questi era già stato attaccato da Wiseman sulle colonne della Dublin Review del luglio 1850, ricordandone il passato poco edificante, e Newman seguì la scia tracciata dal neo-cardinale, credendo di ricevere dalle sue stesse mani le prove delle accuse. Wiseman, però, rispose che le aveva perse e, nonostante le prove contro Achilli fossero evidenti, i giudici anglicani della corte ne approfittarono per condannare Newman per assenza di prove (31 gennaio 1853).
Le idee di Newman riguardanti il ruolo del laicato nella vita della Chiesa si manifestarono pienamente nella breve, ma intensa esperienza irlandese. Nel 1851, su invito dell'arcivescovo di Dublino Paul Cullen, l'oratoriano inglese fu scelto come rettore della neonata Università cattolica di Dublino, attività che esercitò effettivamente dal 1854 (anno dell'apertura dei corsi) al 1858. Il metodo educativo di Newman, che verrà poi riassunto nel saggio The idea of University (realizzato sulla base delle relazioni tenute i lunedì di maggio e giugno 1852), si proponeva, essenzialmente, di formare gli studenti sia attraverso un'educazione che mirasse alla valorizzazione delle capacità peculiari di ciascuno (ammettendo la necessità anche di una scuola professionale), sia attraverso una salda educazione cristiana, rendendo complementari le due sfere:
Il tutto, per formare una nuova classe dirigente colta (o perlomeno preparata nel suo settore), capace di essere nel contempo consapevole della fede praticata. La metodologia concreta di questo proposito consisteva nell'adottare il sistema usato nell'Università di Oxford: creare forti legami tra gli studenti all'interno di istituzioni simili ai College; di instaurare un rapporto diretto tra tutors e studenti; di pubblicare un giornale universitario che limitasse ulteriormente le barriere comunicative tra corpo docenti e studenti. Si provvide, inoltre, a fornire l'Università non soltanto di docenti legati alla tradizione culturale umanistica, ma anche scientifica, come l'istituzione della facoltà di medicina. Il modello universitario di Newman, però, incontrò subito degli ostacoli, in primis dallo stesso arcivescovo Cullen che l'aveva chiamato a dirigere l'università cattolica, in quanto riteneva "scandalosa" la partecipazione dei laici nella gestione di un'università fondata per volontà dei vescovi. Di fronte all'ostilità della gerarchia episcopale irlandese, Newman lasciò il suo incarico di rettore nel 1858, ritornandosene ad Edgbaston. Una piccola rivincita la ebbe proprio nella sede dell'oratorio, con la fondazione della The Oratory School (1º maggio 1859), scuola superiore finalizzata all'educazione dei giovani cattolici inglesi e basata sui principi pedagogici espressi in Irlanda.
Gli anni seguenti videro un progressivo ostracismo nei confronti di Newman da parte dei cattolici. Newman poté riabilitarsi agli occhi sia degli anglicani che dei cattolici in occasione della diatriba che ebbe con Charles Kingsley (1819-1875), un intellettuale anglicano legato agli ambienti degli evangelicals già ostile alle proposte "papiste" di Pusey, nel frattempo divenuto il leder del Movimento di Oxford dopo la conversione di Newman. Kinglsely, nel 1864 scrisse sulle pagine del giornale Macmillan's Magazine un articolo ingiurioso nei confronti dei cattolici, e in particolare di Newman, sostenendo che:
Newman, davanti a queste dichiarazioni, ne fece un caso di coscienza, in quanto si mettevano in dubbio non soltanto le buone intenzioni dei cattolici, ma anche la sua travagliata storia spirituale. Appellandosi direttamente all'opinione pubblica britannica, Newman espose, con lucidità e chiarezza, "la storia della [sua] anima", dall'infanzia fino al 1845. Quando il libro uscì nel 1864, gli anglicani si sorpresero di come Newman non avesse mai attaccato la loro confessione religiosa, riconoscendone anzi il merito di averlo avvicinato a Dio attraverso la sua testimonianza. Dalle pagine, non traspare mai una sola parola di risentimento verso coloro che gli hanno mostrato rancore, dimostrando anzi sempre parole d'affetto. Il fair play e l'onestà intellettuale riabilitarono completamente Newman agli occhi sia degli anglicani (per le parole di stima e il rispetto dimostrato), sia della maggior parte dei cattolici, per le prese di posizione a favore del cattolicesimo.
Mentre Newman era al culmine della sua popolarità, agli inizi del 1865 venne a mancare il cardinale Wiseman (15 febbraio). Pio IX decise di nominare, come suo successore, Henry Edward Manning (1808-1892), già vecchio amico di Newman dai tempi di Oxford e convertitosi poi al cattolicesimo nel 1851. Rispetto a Newman, Manning aveva una visione autocratica, statica e clericale della Chiesa, posizione che lo opporrà più volte, nel corso della sua vita, al vecchio amico di gioventù. Difatti, il neoarcivescovo di Westminster espresse opinioni poco incoraggianti sullo stile usato nell'Apologia, manifestando così la propria opposizione alla visione della Chiesa di Newman.
Nel 1869, papa Pio IX aprì ufficialmente un nuovo concilio ecumenico perché i padri conciliari, una volta riunitesi, approvassero come dogma l'infallibilità papale. Immediatamente, i cattolici inglesi si spaccarono in due fronti: gli ultramontanisti, capeggiati dal cardinal Manning e dal suo entourage, sostenevano che l'infallibilità non si dovesse limitare soltanto alle verità di fede, ma che dovesse riguardare anche la politica e la gestione della società. Al contrario, Newman si mantenne su una linea molto più moderata, distanziandosi sia dal fanatismo di Manning, sia dal rifiuto assoluto del teologo tedesco Ignaz von Döllinger di approvare come dogma l'infallibilità. Per Newman, il concetto di infallibilità papale sussiste non in quanto legata all'istituzione della carica in sé, ma in quanto il Papa è il custode del depositum fidei. Da questa considerazione, emerge chiaramente il pensiero di Newman riguardo a questo dogma, e cioè che:
Al Concilio Vaticano, oltre a Manning che vi poteva partecipare di diritto in qualità di primate della Chiesa cattolica in Inghilterra, vi si doveva recare anche Newman in qualità di consulente teologico, su richiesta di Pio IX, ma non vi partecipò per il suo carattere riservato e per l'atmosfera concitatata delle sessione conciliare. Quando il documento concernente la questione dell'infallibilità papale, la costituzione dogmatica Pastor Aeternus, fu approvato il 18 luglio del 1870, i padri conciliari adottarono la posizione dei "moderati" (e quindi di Newman), rigettando l'ultramontanismo e lo scetticismo di Döllinger.
Newman ebbe modo di esporre apertamente la sua posizione riguardo al dogma conciliare allorquando lo statista William Ewart Gladstone, suo vecchio amico dai tempi di Oxford, dichiarò, nei suoi Vatican decrees del 5 novembre 1874, che i cattolici inglesi non potevano essere nel contempo buoni sudditi di Sua Maestà, in quanto il dogma dell'infallibilità papale li poneva direttamente sotto l'obbedienza del Papa, annullando di conseguenza la loro libertà di Coscienza. Sollecitato da Henry Fitzalan-Howard, duca di Norfolk, il leader politico dei cattolici inglesi, Newman rispose dedicando al duca una lettera in cui l'anziano oratoriano contrastava le asserzioni di Gladstone, ribadendo la funzione puramente "spirituale" dell'infallibilità pontificia e il valore del primato della Coscienza come perno su cui edificare concretamente le opinioni degli uomini, dichiarando:
Nel 1879, all'età di settantotto anni, il nuovo pontefice Leone XIII lo creò cardinale diacono titolare di San Giorgio in Velabro (anche a dispetto dell'opposizione dell'arcivescovo di Westminster cardinale Henry Edward Manning), senza consacrarlo vescovo e senza che egli si trasferisse neanche a Roma come "cardinale di curia". Il riservato oratoriano, nonostante la popolarità presso il mondo cattolico ed anglicano, desiderava rimanere nella quiete del suo oratorio di Edgbaston, conducendo una vita appartata e dedita alla preghiera, allo studio e alla pastorale. La nomina di Newman fu fortemente voluta dal Papa, il quale aveva una particolare ammirazione per il prelato inglese e che desiderava, così, iniziare una politica di riconciliazione con l'opinione pubblica inglese. Nel discorso pronunciato da Newman in occasione della sua nomina a cardinale, infatti, spiegò che tale decisione del papa era motivata dal «riconoscimento del mio zelo e del servizio che avevo reso per tanti anni alla Chiesa Cattolica» e dal fatto che «i cattolici inglesi e perfino l'Inghilterra protestante si sarebbero rallegrati del fatto che io ricevessi un segno del suo favore». Nello stesso discorso, Newman condannò a chiare lettere il relativismo e il liberalismo in campo religioso, definiti una «grande sciagura», «un errore che si estende come trappola mortale su tutta la terra».
Continuò a vivere in Inghilterra, pubblicando articoli fino al 1885. Gli ultimi anni del cardinale trascorsero da un lato tra i pubblici riconoscimenti, sia dei cattolici che degli anglicani, nei confronti di quest'uomo a lungo tanto incompreso. Addirittura, l'Università di Oxford, che Newman non vedeva da più di trent'anni, lo ammise come fellow onorario. Dall'altro, Newman visse vari lutti che ne rattristarono la vecchiaia. Già nel 1875 era morto Ambrose St John, l'amico più caro che Newman ebbe in vita sua. Negli anni '80, si spensero prima Friedrick Rogers e, nel 1889, il vescovo Ullathorne.
Nel 1889, la salute di Newman, quasi novantenne, declinò celermente. Celebrò l'ultima messa nel Natale del 1889 e, dopo una lunga agonia, morì l'11 agosto del 1890, nell'Oratorio di Edgbaston.I funerali, che si celebrarono il 20 agosto successivo, furono presieduti dal cardinale Manning, l'antico avversario di Newman col quale si era riconciliato nel 1888. Durante l'omelia, Manning volle riconoscere la grandezza di fede di Newman, affermando:
Newman fu sepolto nel piccolo cimitero degli Oratoriani di Rednal, nella stessa tomba di Ambrose St John.
Quando, nel 2008, le autorità cattoliche decisero di esumare la salma del cardinale, non venne ritrovato più nulla del suo corpo. Varie ipotesi sono state avanzate per spiegare questo fatto: da un processo chimico che avrebbe dissolto anche le ossa, ad un trafugamento voluto per impedire di separare i corpi di Newman e St John, che mantennero, per tutta la loro vita, un legame intenso e totalizzante.
L'intero percorso spirituale e intellettuale di Newman si è concentrato sul rapporto tra la sfera del divino e quella della ragione umana, essenzialmente nel rapporto tra fede e ragione. Vivendo nel secolo delle grandi scoperte scientifiche e tecnologiche, Newman si rese progressivamente conto che il benessere socio-economico derivante dal progresso portava in seno: il progressivo distanziarsi, da parte degli uomini, dalle realtà spirituali, dovuto grazie all'affermazione del liberalismo e, nella seconda metà dell'800, del positivismo sociale di Comte e Stuart Mill. Partendo da questo "divorzio" tra fede e ragione, tra l'etica cristiana e quella relativista, Newman, fin dalla giovinezza trascorsa ad Oxford, cercò di contrapporre all'umanesimo laico un "umanesimo cristiano" capace di contrastare il primo, basandolo sul valore della Coscienza come principio base dell'azione (da qui, la corrente filosofica della "filosofia dell'azione").
Newman si rivelò uno dei più prolifici scrittori che l'Inghilterra abbia mai avuto. Infatti, non spaziava soltanto dalla produzione omiletica (i Sermon anglicani e cattolici) a quella filosofica (Grammar of Assent), e da quella educativa (The idea of university) a quella politica (The letter to the Duke of Norfolk), ma scrisse anche romanzi (Loss and Gain e Callista) e poesie (oltre alla Lyra Apostolica, nel 1864 pubblicò il The Dream of Gerontius).
Newman, così, nel 1864 parlava del liberalismo, come il tentativo da parte della ragione di assoggettare la verità divina, rendendola schiava della volontà umana. Nella sua analisi, il rischio del liberalismo consisteva principalmente nel fatto che esso privi la religione di «verità positiva», riducendola invece a «questione di opinioni», a «un sentimento e una preferenza personale; non un fatto oggettivo o miracoloso». Egli intravedeva in questo fenomeno forti ripercussioni sociali, spiegando che «poiché dunque la religione è una caratteristica così personale e una proprietà così privata, si deve assolutamente ignorarla nei rapporti tra le persone [...] La religione non è [più] affatto un collante della società». In questo Newman vedeva l'origine della crescente secolarizzazione in atto nel Regno Unito, osservando così il distacco della società e della dimensione pubblica dai valori del Vangelo e del cristianesimo:
Il liberalismo non sembrava, apparentemente, una corrente pericolosa, in quanto proclamava molti diritti umani legati alla legge naturale, rendendola così affascinante agli occhi dei più. Newman, però, sapeva bene che tali vaghi diritti, se sconnessi dal collante religioso fondato sul "dogma" (Dio), potevano disgregarsi in quel mosaico di opinioni relative, generando la tanto temuta anarchia. Pertanto, Newman non si poteva dire contrario ai principi umanistici di base del relativismo, proprio perché propri della legge naturale; era ostile, invece, al progetto di rendere tali diritti autonomi e slegarli dal messaggio del Vangelo. Newman osservò inoltre che l'origine di questa «grande apostasia» non era solo da cercare nella diffusione dell'ateismo; infatti, nell'esperienza anglosassone, tale criterio liberalistico era una conseguenza diretta del pluralismo delle Chiese e delle sette religiose, che imponeva l'accantonamento della sfera religiosa dal dibattito pubblico.
Si è accennato alla Coscienza in relazione alla Lettera al Duca di Norfolk, quale parametro fondamentale per la capacità di giudizio umana. Apparentemente, dalla famosa frase riguardante il brindisi alla Coscienza, sembrerebbe che la Coscienza sia caratterizzata da un alone relativista in cui vige, prima di tutto, il soggettivismo individualista. Newman, in realtà, giudicò la Coscienza un elemento innato e irriducibile che contraddistingue l'animo umano, caricato di un significato religioso in quanto è "la voce di Dio":
Ed è dalla Coscienza che l'uomo, poi, si mette a ricercare la verità, quel "dogma" fondamentale che il teologo inglese riconosce in Dio. Pertanto, quando Newman brinda prima alla Coscienza che al Papa, egli brinda a ciò che nella Creazione è venuto prima del Papa medesimo, come spiegato dal cardinal Ratzinger. Senza la Coscienza, infatti, gli uomini non potrebbero accogliere pienamente il dogma dell'infallibilità di colui che è Vicario della stessa Verità. Ovviamente, infallibile in materia di morale, ma non in altri campi che esulano dalla teologia. Da questo passo si può capire anche la dichiarazione pronunciata da Newman, sempre nella Lettera al Duca di Norfolk, secondo cui: «Se il Papa o la Regina esigessero da me una "obbedienza assoluta", lui o lei trasgredirebbero le leggi della società umana: a nessuno di loro io devo un'obbedienza assoluta!».
La riflessione sulla Coscienza porta a riflettere anche sul rapporto tra la fede e la ragione. Newman, come già dichiarato nel corso della sua esperienza universitaria irlandese, sosteneva la necessità di dimostrare che la razionalità non è antitetica alla fede religiosa, in quanto anche quest'ultima si basa su un atto razionale. In quella che viene ritenuta essere il cardine della sintesi filosofica del pensatore britannico, La Grammatica dell'Assenso (1870), Newman parte dimostrando la ragionevolezza della fede dalle stesse basi (da qui anche il titolo "grammatica", ribadendo l'ABC della fede) empiriche dei liberali affermando, per esempio, che i cristiani credono in Dio (nonostante non l'abbiano mai visto) esattamente come gli uomini credono che esista l'America nonostante molti di loro non l'abbiano mai vista. L'adesione alla realtà divina è, dunque, basata su di un ragionamento che porta a fidarsi della sua esistenza, implicando quindi l'intelligenza in tale processo. Questo processo di adesione alla verità fu tuttavia per Newman più di un semplice ragionare con gli strumenti della logica, ma richiese un assenso completo da parte della persona:
Fu inoltre un ispiratore del movimento ecumenico: nella sua visione la «via media» doveva essere anche un ponte di dialogo tra le confessioni cristiane, così come costante fu il riferimento ai Padri della Chiesa indivisa. In molte occasioni evidenziò i punti di unione tra l'anglicanesimo e il cattolicesimo − come la cattolicità e l'apostolicità − e nel suo Tract 90, pubblicato durante il periodo del movimento di Oxford, tentò di interpretare i Trentanove articoli di religione dimostrandone la conformità alla dottrina cattolica. Grazie alla sua umiltà e senso di fraternità cristiana, Newman non ebbe mai dei risentimenti nei confronti degli anglicani, come è stato già dimostrato nell'Apologia, e coltivò sempre le relazioni d'amicizia secondo lo spirito di san Filippo Neri. Il motto cardinalizio Cor ad Cor loquitur, locuzione presa dall'epistolario di san Francesco di Sales, racchiude, nella sua incisività, l'essenza stessa della spiritualità di Newman: il dialogo fraterno fra gli uomini, riconosciuti fratelli nell'amore di Dio, il quale a sua volta instaura con i suoi figli una relazione nella preghiera e nell'Eucaristia.
Il cardinale Newman, molto popolare in Gran Bretagna e negli Stati Uniti per la sua proposta educativa e spirituale (celebri sono i Newman Centers negli atenei non cattolici), giunse ad anticipare sviluppi che si sarebbero compiuti soltanto nel XX secolo, al punto di essere stato annoverato tra i «padri assenti» del Concilio Vaticano II, in particolare per quanto riguarda il primato della coscienza (ripreso poi nella costituzione Dignitatis humanae), la concezione di Chiesa, le idee sul laicato e la lotta al relativismo etico. Nella sua adesione al cattolicesimo, frutto di un percorso interiore, Newman mantenne un modo di pensare "originale" rispetto agli altri pensatori cattolici, che gli diede la fama di pensatore "liberale" e poco "romano": importante fu il riferimento ai Padri della Chiesa ma anche quello a Joseph Butler, vescovo anglicano del XVII secolo, autore del libro Della analogia della religione naturale.
Newman fu ampiamente considerato dai pontefici del XX secolo. Papa Pacelli, per esempio, manifestò più volte la sua stima personale nei confronti del cardinale inglese. Una volta, per esempio, disse al filosofo cattolico Jean Guitton: «Non dubiti, Newman sarà un giorno dottore della Chiesa». In altre occasioni Pio XII rinnovò questa sua particolare simpatia verso Newman, definendolo ora «strenuo ricercatore di verità». Newman divenne però un riferimento più o meno fisso del magistero pontificio da Paolo VI in poi, quando le "profezie" del teologo inglese sull'avanzata del liberalismo e della sua minaccia spirituale stavano diventando progressivamente realtà. Paolo VI, nell'allocutio del 7 aprile 1975, dichiarò:
L'interesse di Montini fu raccolto, in modo più incisivo, da Giovanni Paolo II prima, e soprattutto da Benedetto XVI dopo. Papa Wojtila scrisse al vescovo di Birmingham sia in occasione del centenario dell'elevazione al cardinalato di Newman (aprile 1979), sia per commemorarne il bicentenario della nascita; Benedetto XVI, quando era ancora cardinale, espresse la vicinanza delle sue idee con quelle del cardinale inglese riguardo al primato della Coscienza. Opinione che ribadì, poi, nel viaggio apostolico nel Regno Unito (2010).
Nel 1958 venne aperta la procedura diocesana di beatificazione presso la diocesi di Birmingham; nonostante la volontà di Paolo VI di poterne celebrare la beatificazione nell'Anno Santo del 1975, solo nel gennaio 1991 il papa Giovanni Paolo II ne decretò l'eroicità delle virtù, con cui gli venne dato il titolo di Venerabile. Il 3 luglio 2009 papa Benedetto XVI ha approvato il documento che riconosce a Newman l'intercessione per la guarigione del diacono permanente Jack Sullivan nel 2001, guarito da una grave menomazione alla spina dorsale in seguito alle preghiere rivolte al cardinale mentre si trovava in ospedale. La cerimonia di beatificazione si è tenuta il 19 settembre 2010 nei pressi della Casa dell'Oratorio, a Rednal, dove sono sepolte le spoglie del cardinale, durante il viaggio apostolico di Benedetto XVI nel Regno Unito. In deroga a quanto accade per consuetudine, la ricorrenza liturgica è stata fissata nell'anniversario della conversione al cattolicesimo, il 9 ottobre, e non in quello della morte.
Sotto il pontificato di papa Francesco, il processo di canonizzazione è avanzato raggiungendo l'apice con l'approvazione del secondo miracolo analizzato dalla Congregazione delle Cause dei Santi e avente per oggetto la guarigione di una donna in stato di gravidanza e l'autorizzazione, concessa dal Pontefice argentino il 12 febbraio 2019, a promulgare il relativo decreto. Durante il concistoro ordinario pubblico dell'1 luglio 2019 papa Francesco ha annunciato che John Henry Newman sarà canonizzato il 13 ottobre 2019.
Newman, oltre ad essere stato beatificato da Benedetto XVI, è diventato anche il santo patrono di quei sacerdoti e fedeli anglicani che decisero di convertirsi al cattolicesimo. In seguito a delle disposizioni pastorali approvate dalla Conferenza di Lambeth nel 2009, un gruppo di ministri anglicani decisero di convertirsi alla Chiesa cattolica. Benedetto XVI, con la costituzione Anglicanorum coetibus del 4 novembre 2009, accolse le loro richieste, permettendo loro di rimanere sposati. Il 15 gennaio 2011 fu ufficialmente costituito l'ordinariato personale di Nostra Signora di Walsingham, sede della Chiesa cattolica immediatamente soggetta alla Santa Sede in cui sono ammessi tutti quegli inglesi e gallesi provenienti dall'anglicanesimo.
In occasione della beatificazione, la regista Liana Marabini diresse un film sulla vita e la spiritualità di Newman, intitolato The Unseen World e uscito nelle sale cinematografiche proprio nel 2010. Il ruolo di Newman viene interpretato dall'attore F. Murray Abraham.
Sermons on Subjects of the Day (1843)Periodo cattolicoEssay on the Development of Christian Doctrine (1845)
Development of Religious Error (1885)Altre opere miscellaneeHistorical Tracts of St. Athanasius (1843)
Dario Antiseri e Giovanni Reale, La filosofia dell'azione di John Henry Newman e Maurice Blondel, in Storia della filosofia, vol. 10, Milano, Bompiani, 2008,  pp. 397-403, SBN IT\ICCU\PAR\1109074.
 Roger Aubert - Johannes Beckmann - Patrick J. Corish - Rudolf Lill, Liberalismo e integralismo tra Stati nazionali e diffusione missionaria (1830-1870), in Hubert Jedin (a cura di), Storia della Chiesa, VIII, Tomo 2, 3ª ed., Milano, Jaca Book, 2006, SBN IT\ICCU\CSA\0097644. URL consultato il 30 ottobre 2015.
 Inos Biffi, Dicevano che fosse troppo liberale, in L'Osservatore Romano, 20 maggio 2009. URL consultato il 29 giugno 2015.
(EN) G.C. Boase, Froude, Richard Hurrell, in Leslie Stephen (a cura di), Dictionary of national biography, vol. 20, New York-Londra, MacMillan and Co-Smith, Elder & Co, 1889,  pp. 290-291, OCLC 758289990. URL consultato il 30 ottobre 2015.
 Delio Cantimori, Achilli, Giacinto, in Dizionario biografico degli italiani, vol. 1, Roma, Istituto dell'Enciclopedia Italiana, 1960, SBN IT\ICCU\PAL\0013194. URL consultato il 28 aprile 2015.
 Edoardo Aldo Cerrato, John Henry Newman, Cinisello Balsamo, Paoline, 2012, ISBN 978-88-215-7441-2.
 Edoardo Aldo Cerrato, La verità non è un'opinione, in L'Osservatore Romano, 17 settembre 2010. URL consultato il 29 giugno 2015.
 Francesco Cossiga, Newman, mio maestro, in Il Foglio, 18 agosto 2010. URL consultato il 30 ottobre 2015.
(EN) Avery Robert Dulles (cardinal), A History of Apologetics, San Francisco, Ignatius Press, 2005, ISBN 978-0-89870-933-9. 
 Andrea Tornielli, Andrea Gianelli, John Henry Newman: fermate quel convertito, 1ª ed., Milano, Gribaudi, settembre 2010, ISBN 978-88-6366-036-4.
 Paolo Gulisano, John Henry Newman. Profilo di un ricercatore di verità, Milano, Ancora, 2010, ISBN 978-88-514-0770-4.
 Paolo Gulisano, La beatificazione di Newman per far risorgere l'Europa cristiana, in ZENIT, 22 luglio 2009. URL consultato il 30 ottobre 2015.
(FR) R. Gout, John Henry Newman, 1801-1845, notes psychologiques, Genève, J. H. Jeheber, 1906, OCLC 235544666.
 Jean Guitton, Il Cristo della mia vita, Cinisello Balsamo, Paoline, 1988, ISBN 88-215-1623-7.
 J.A. Hamilton, George IV, in Leslie Stephen (a cura di), Dictionary of National Biography, vol. 21, New York-Londra, MacMillan and Co - Smith, Elder & Co, 1890,  pp. 192-204. URL consultato il 30 ottobre 2015.
 Christopher Hill, L'Anticristo nel Seicento inglese, a cura di Pietro Adamo, Milano, Mondadori, 1990, ISBN 88-04-32798-7.
(EN) B. Hilton, A Mad, Bad, and Dangerous People? England. 1783-1846, 1ª ed., Oxford, Clarendon Press, 2006, ISBN 978-0-19-822830-1.
(EN) E.R. Houghton e J.L. Altholz, The "British Critic", 1824-1843, in Victorian Periodicals Review, vol. 24, nº 3, 1991,  pp. 111-118, ISSN 0709-4698.
(EN) William Charles Mark Kent, Wiseman, Nicholas Patrick Stephen, in Sidney Lee (a cura di), Dictionary of national biography, vol. 62,  pp. 243-246. URL consultato il 29 giugno 2015.
(EN) Ian Ker, John Henry Newman: a Biography, New York, Oxford University Press, 2010, ISBN 978-0-19-959659-1.
 Ian Ker, Newman e i concili, in L'Osservatore Romano, 26 novembre 2010. URL consultato il 28 novembre 2010.
(EN) Ian Ker, Newman on Vatican II, Oxford University Press, 2014, ISBN 978-0-19-871752-2.
(EN) Malcolm B. Yarnell, The Formation of Christian Doctrine, Nashville, Tennessee, B&H Publishing Group, 2007, ISBN 978-0-8054-4046-1. URL consultato il 29 giugno 2015.
(EN) W.S. Lilly, Newman, John Henry, in Sidney Lee (a cura di), Dictionary of national biography, vol. 40, New York-Londra, MacMillan and Co-Smith, Elder & Co, 1894,  pp. 340-351, OCLC 758340535. URL consultato il 25 giugno 2015.
 José Morales Marín, John Henry Newman:la vita (1801-1890), a cura di Luis Dapelo, 1ª ed., Milano, Jaca Book, 1998, ISBN 88-16-30335-2.
(EN) Brian Martin, John Henry Newman: His Life and Work, Londra, Continuum, 2000, ISBN 0-8264-4993-X. URL consultato il 25 giugno 2015.
 Battista Mondin, Storia della teologia, vol. 4, Bologna, Edizioni Studio Domenicano, 1997, ISBN 88-7094-248-1. URL consultato il 29 giugno 2015.
 Mimmo Muolo, Il cardinale Newman, padre invisibile del Concilio , in Avvenire, 30 ottobre 2009. URL consultato il 30 ottobre 2015.
 John Henry Newman, Sermoni cattolici, a cura di Giovanna Giacopini e Maddalena De Luca, Milano, Jaca Book, 1984, ISBN 88-16-30110-4. URL consultato il 29 giugno 2015.
 John Henry Newman, Gesù: pagine scelte, a cura di Giovanni Velocci, 2ª ed., Milano, Paoline, 1992, ISBN 978-88-315-0659-5.
 J.H. Newman, Che cosa ci salva: corso sulla dottrina della giustificazione, a cura di Fortunato Morrone, Alessandra Gaspari, Milano, Jaca Book, 1994, ISBN 88-16-30263-1.
 John Henry Newman, Apologia Pro Vita Sua, a cura di Margherita Guidacci – Giovanni Velocci, 2ª ed., Milano, Jaca Book, gennaio 1995, ISBN 88-16-30282-8.
 John Henry Newman, Lettera al duca di Norfolk : coscienza e libertà, a cura di Valentino Gambi, Milano, Paoline, 1999, ISBN 88-315-1689-2.
(EN) John Henry Newman, Tracts for the times, a cura di J. Tolhurst, Gracewing, 2013, ISBN 978-0-85244-749-9.
(EN) David Newsome, The Convert Cardinals: John Henry Newman and Henry Edward Manning, London, John Murray, 1993, ISBN 978-0-7195-4635-8.
(EN) J.M. Rigo, Henry Edward Manning, in Sidney Lee (a cura di), Dictionary of National Biography, vol. 36, New-York-Londra, MacMillan and Co - Smith, Elder & Co, 1892,  pp. 62-68. URL consultato il 30 aprile 2015.
 L.-J. Rogier, G. de Bertier de Sauvigny, J. Hajjar, Secolo dei lumi, rivoluzioni, restaurazioni (1715-1848), in G.D. Godini, C.D. Fonseca, F. Molinari, L. Mezzadri (a cura di), Nuova storia della Chiesa, vol. 4, 2ª ed., Torino, Marietti Editori, 1976  [1971], ISBN 88-211-8004-2.
* (EN) John Henry Lewis Rowlands, Church, State, and Society, 1827-1845: the Attitudes of John Keble, Richard Hurrell Froude, and John Henry Newman (PDF), Durham, Durham University, 1986, ISBN 1-85093-132-1. URL consultato l'11 novembre 2015., tesi di laurea
 Vittorio Sabadin, Il cardinale quasi santo sparisce dalla tomba, in La Stampa, 5 novembre 2008. URL consultato il 23 agosto 2015.
(EN) Michael Sharkey, Newman on the laity, in Gregorianum, vol. 68, 1-2, Gregorianum Biblical Press, 1987,  pp. 339-346, ISSN 0017-4114. URL consultato il 25 giugno 2015. 
(EN) Edward Short, Newman and his Family, Londra - New York, Bloomsbury, 2013, ISBN 978-0-567-63385-9.
 Roderick Strange, John Henry newman. Una biografia spirituale, Torino, Lindau, 2010, ISBN 978-88-7180-851-2.
(EN) Jerome Taylor, Saintly Newman had a smarter, younger brother, in The Indipendent, 18 settembre 2010. URL consultato il 1º maggio 2015.
 Dionigi Tettamanzi, "Finalmente libero dopo un viaggio faticoso e triste". John Henry Newman e la ricerca della verità, in L'Osservatore Romano, 29 marzo 2009. URL consultato il 30 ottobre 2015.
 Donna Ursuto, La spiritualità del laicato secondo John Henry Newman. L'uomo più pericoloso di tutta l'Inghilterra, in L'Osservatore Romano, 7-8 febbraio 2011. URL consultato il 30 aprile 2015.
(FR) Paul Vaiss, L'évolution de la pensée de J.H.Newman jusqu'a la veille du mouvement d'Oxford (1816-1832)– Études des sources ed des origines de sa pensée religieuse, Parigi, 1988, OCLC 753371112.
 Giovanni Velocci, Newman, il coraggio della verità, Città del Vaticano, Libreria editrice Vaticana, 2000, SBN IT\ICCU\CSA\0098422.
 Giovanni Velocci, Incontrando Newman, Milano, Jaca Book, 2009, ISBN 978-88-16-30474-1. URL consultato il 29 aprile 2015.
(EN) Mark Vernon, John Henry Newman's last act of friendship, in The Guardian, 6 ottobre 2010. URL consultato il 28 aprile 2015.
Vincenzo di Lerino, Commonitorium, ora in: (EN, LA) Reginald Stewart Moxon (a cura di), The Commonitorium of Vincentius of Lerins, Cambridge, Cambridge University Press, 1915, OCLC 1004035. URL consultato il 30 ottobre 2015.
 The International Centre of Newman Friends, The International Centre of Newman Friends. URL consultato il 6 giugno 2015 (archiviato dall'url originale il 25 giugno 2015)., per notizie su Newman e bibliografia costantemente aggiornata. Il sito è in più lingue.
 Beato John Henry Newman, oratoriosanfilippo.org. URL consultato il 6 giugno 2015 (archiviato dall'url originale il 3 luglio 2015).
 Massimo Introvigne, In viaggio con il beato Newman. La visita di Benedetto XVI in Gran Bretagna, CESNUR. URL consultato il 29 giugno 2015.
 Promulgazione di Decreti della Congregazione delle Cause dei Santi, 13.02.2019, Sala Stampa della Santa Sede - Bollettino. URL consultato il 28 febbraio 2019.
 Riccardo Maccioni, Durante il Sinodo. Il cardinale Newman sarà santo il 13 ottobre, in Avvenire.it, 1º luglio 2019. URL consultato il 2 luglio 2019.
(EN) Salvador Miranda, NEWMAN, Orat., John Henry, Salvador Miranda. URL consultato il 6 giugno 2015.
(EN) Works of John Henry Newman, The National Institute for Newman Studies, 2007. URL consultato il 6 giugno 2015.
(EN) E. L. Core, John Henry Newman: His Developing Faith, His Life as a Catholic, The Victorian Web, 1996. URL consultato il 6 giugno 2015.
(EN) Hear the Good News, Birmingham-Oratory.org.uk. URL consultato il 6 giugno 2015.
(EN) The Personal Ordinariate of Our Lady of Walsingham, The Ordinariate of Our Lady of Walsingham. URL consultato il 6 giugno 2015.
(EN) Hannah Brockhaus, Pope Francis approves canonization of John Henry Newman, su catholicnewsagency.com. URL consultato il 15 febbraio 2019.
John Julius Cooper, visconte di Norwich, noto come John Julius Norwich (Oldham, 15 settembre 1929 – Londra, 1º giugno 2018), è stato uno storico, personaggio televisivo e reporter di viaggi britannico.
Norwich è l'unico figlio del diplomatico e politico del Partito Conservatore Duff Cooper e di Lady Diana Cooper, personaggio del jet set celebrata per la sua bellezza. Per parte di padre egli discende da re Guglielmo IV e dalla sua amante Dorothea Jordan. 
Ha studiato all'Upper Canada College di Toronto, in Canada, come sfollato di guerra, all'Eton College ed all'Università di Strasburgo. 
Ha prestato servizio nella Royal Navy prima di laurearsi in francese e russo al New College di Oxford.
Dopo Oxford entrò a far parte del Corpo diplomatico del Regno Unito, John Julius Cooper ha prestato servizio in Jugoslavia e Libano e, come membro della delegazione britannica della Conferenza per il Disarmo, a Ginevra. Alla morte del padre nel 1954, ha ereditato il titolo di Visconte Norwich, creato per Duff Cooper nel 1952, divenendo così membro della Camera dei Lord britannica.
Nel 1964, Norwich lasciò il servizio diplomatico per diventare scrittore. A parte i numerosi libri che ha scritto (vedi sotto), egli è stato curatore di Great Architecture of the World, The Italian World, The New Shell Guides to Great Britain, The Oxford Illustrated Encyclopaedia of Art e Duff Cooper Diaries.
Norwich ha lavorato molto in radio e televisione. È stato ospite del popolare radio quiz a squadre della BBC, My Word! per quattro anni e concorrente regionale in Round Britain Quiz.
Ha scritto e presentato circa 30 documentari televisivi, tra i quali The Fall of Constantinople, Napoleon's Hundred Days, Cortés and Montezuma, The Antiquities of Turkey, The Gates of Asia, Maximilian of Mexico, Toussaint L'Ouverture of Haiti, The Knights of Malta e The Death of the Prince Imperial in the Zulu War.
Norwich ha anche lavorato per diversi progetti di beneficenza. È Presidente del Venice in Peril Fund, Co-Presidente del World Monuments Fund ed un Vicepresidente del National Association of Decorative and Fine Arts Societies. Per molti anni è stato membro del Comitato esecutivo della National Trust e nel Consiglio di Amministrazione della English National Opera.
Lord Norwich fu nominato CVO nel 1992 per la sua opera in qualità di curatore di una mostra nel Victoria and Albert Museum intitolata "Sovereign", che celebrava il quarantesimo anniversario dell'incoronazione della Regina Elisabetta.
La prima moglie di Norwich fu Anne Frances May Clifford, figlia di Sir Bede Edmund Hugh Clifford, essi hanno avuto una figlia, Artemis Cooper, una storica, ed un figlio, Jason Charles Duff Bede Cooper.  Dopo il loro divorzio, Lord Norwich ha sposato in seconde nozze la nobildonna Mary (Makins) Philipps, figlia del primo Barone Sherfield, GCB, GCMG.
Norwich è inoltre padre di Allegra Huston, nata dalla sua relazione con Enrica Soma Huston, ex moglie del regista statunitense John Huston.
The Kingdom in the Sun, 1130-1194,  Harlow, Longman, 1970)entrambi ripubblicati come The Normans in Sicily, London: Penguin, 1992 ISBN 0140152121Sahara, London: Longmans, 1968
Shakespeare's Kings: the Great Plays and the History of England in the Middle Ages: 1337-1485. New York: Scribner, 2000 ISBN 0-684-81434-X
The Twelve Days of Christmas, illustrato da Quentin Blake. Londra: Doubleday, 1998 (parodia del vecchio canto di natale preferito, "The Twelve Days of Christmas") ISBN 038541028X
Venice: a Traveller's Companion (un'antologia compilata da Lord Norwich), Londra: Constable, 1990 ISBN 0094675503
I Normanni nel Sud: 1016-1130, Collana Storia e documenti. Storie generali e particolari, Mursia, Milano, 1971 ISBN 978-88-42-53768-7
Storia di Venezia. Volume I. Dalle origini al 1400, trad. di A. Sparagni, Collana Storia e Documenti, Mursia, Milano, 1981 ISBN 978-88-42-53325-2
Storia di Venezia. Volume II. Dal 1400 alla caduta della repubblica, a cura di C. Gottardi, trad. di A. Sparagni, Collana Storia e Documenti, Mursia, Milano, 1989 ISBN 978-88-42-50122-0
Bisanzio. Splendore e decadenza di un impero 330-1453, trad. di Carla Lazzari, Collana Storia, Mondadori, Milano, 2000 ISBN 978-88-04-48185-0; Collana Oscar Storia, Mondadori, Milano, 2001
Venezia. Nascita di un mito romantico, trad. di P. Budinich, Collana Terre.Idee, Il Saggiatore, Milano, 2006; Collana Tascabili, Il Saggiatore, Milano, 2013

John è un brano musicale del rapper statunitense Lil Wayne, pubblicato come secondo singolo estratto dal suo non album, Tha Carter IV. Il brano figura la collaborazione del rapper Rick Ross, ed ha raggiunto la ventiduesima posizione della classifica statunitense Billboard Hot 100. John è stato pubblicato il 24 marzo 2011 su iTunes.Il brano è stato prodotto da Polow da Don e Rob Holladay. Lil Wayne ha interpretato il brano in occasione degli MTV Video Music Awards 2011. Il video musicale di John è stato presentato sul canale VEVO di Lil Wayne il 12 maggio 2011; è stato diretto da Colin Tilley e figura la partecipazione in una scena di Birdman.

John Vernon, pseudonimo di Adolphus Raymondus Vernon Agopsowicz (Zehner, 24 febbraio 1932 – Westwood, 1º febbraio 2005), è stato un attore canadese.
Nato nel Canada occidentale, fu battezzato nella Chiesa Cattolica del Sacro Cuore, vicino alla città di Arat. Fu uno dei due figli di Adolf Agopsowicz, un droghiere, e di Eleonore Krückel. È stato sposato con Nancy West, dalla quale ha avuto tre figli, Kate, Nan e Chris, e dalla quale ha poi divorziato. Il 1º febbraio 2005 morì a Westwood, California per le complicazioni sopravvenute ad un intervento al cuore, poche settimane prima del suo 73º compleanno. In accordo con Kate fu cremato con un servizio funebre privato.
L'aereo più pazzo del mondo... sempre più pazzo (Airplane II: The Sequel), regia di Ken Finkleman (1982)
Batman: Il mistero di Batwoman (Batman: Mistery of Batwoman), regia di Kurta Geda e Tim Maltby (2003) - voce
Delgo e il destino del mondo (Delgo), voce nel film di animazione diretto da Marc F. Adler e Jason Maurer (2008) - voce

Jōichi Itō (伊藤穰一 Itō Jōichi?; Kyōto, 19 giugno 1966) è un attivista, imprenditore e venture capitalist giapponese.
Itō è vicepresidente della divisione International Business and Mobile Devices della Technorati, Presidente di Six Apart Japan, e presidente di Creative Commons e Socialtext. Itō è inoltre fondatore e CEO della società di venture capital Neoteny Co., Ltd. Nell'ottobre del 2004, è stato nominato nel consiglio di amministrazione dell'ICANN con un mandato di tre anni a decorrere dal dicembre 2004.
Itō ha ricevuto molti riconoscimenti per il suo ruolo di imprenditore focalizzato su Internet e le compagnie tecnologiche, ed ha fondato, tra le altre, PSINet Japan, Digital Garage e Infoseek Japan. Mantiene un blog, un wiki, un canale IRC e contribuisce al Tokyo Metroblog.
Itō è nato a Kyōto, Giappone, e si è trasferito con la famiglia nel Michigan (Stati Uniti) all'età di quattro anni. A 14 anni fa ritorno in Giappone, quando la madre diventa presidente della sussidiaria giapponese della Energy Conversion Devices, Inc.
Itō ritorna negli USA per frequentare il corso di informatica alla Tufts University di Boston, dove incontra tra gli altri Pierre Omidyar, in seguito fondatore di eBay. Trovando il suo corso di studi troppo rigido e ritenendo che "studiare informatica a scuola era stupido", Itō abbandona la Tufts per frequentare l'Università di Chicago come studente di fisica. Abbandona anche qui avendo scoperto, a suo parere, che il programma era più orientato verso la produzione di ingegneri pratici e non verso l'insegnamento della fisica con lo scopo di formare una comprensione intuitiva della scienza. Itō sta tentando, nuovamente, di istruirsi e frequenta la scuola di specializzazione post-laurea in International Corporate Strategy (Strategie Aziendali Internazionali) dell'Università Hitotsubashi, come candidato per il Dottorato in Business Administration, concentrandosi sull'economia della condivisione.
La sorella di Itō, Mizuko, è una "antropologa culturale che studia l'uso della tecnologia dei media, in particolare il modo in cui i media digitali stanno cambiando relazioni, identità e comunità" all'Annenberg Center for Communication dell'University of Southern California.
 Il wiki personale di Jōichi Itō, su joiwiki.ito.com. URL consultato il 18 marzo 2005 (archiviato dall'url originale il 5 settembre 2008).

Siona Tali “Jonah” Lomu (Auckland, 12 maggio 1975 – Auckland, 18 novembre 2015) è stato un rugbista a 15 neozelandese, in carriera attivo nel ruolo di tre quarti ala.
Considerato tra i migliori rugbisti di ogni epoca nonché il testimonial più eminente del nuovo corso del rugby professionistico dopo le sue prestazioni alla Coppa del Mondo di rugby 1995 in Sudafrica, subì una brusca interruzione della carriera a soli 24 anni a causa di una sindrome nefrosica che rese necessario un trapianto di rene; ebbe un breve rientro in attività, ma i problemi di salute derivanti dalla sua malattia non ne permisero mai un completo ritorno ai livelli di prima del 1999 e, nel 2010, si ritirò definitivamente dopo una stagione da dilettante in Francia.
La sua malattia renale è considerata tra le ragioni primarie di un arresto cardiaco a causa del quale morì ad Auckland, sua città natale, il 18 novembre 2015.
A livello sportivo militò in patria negli Auckland Blues, negli Chiefs e negli Hurricanes, e salì prepotentemente alla ribalta internazionale durante la citata Coppa del Mondo di rugby 1995 in cui gli All Blacks giunsero fino alla finale, poi persa contro il Sudafrica.
Jonah Lomu è stato il più giovane neozelandese ad aver disputato un test match con gli All Blacks e, con 15 realizzazioni in due edizioni di torneo (1995 e 1999), è, insieme al sudafricano Bryan Habana, il miglior marcatore di mete della Coppa del Mondo.
Per i suoi meriti sportivi figura dal 2007 nell'International Rugby Hall of Fame e, dal 2011, in quella di World Rugby, oltre ad avere ricevuto, in patria, l'onorificenza dell'Ordine al merito della Nuova Zelanda.
Nato nel 1975 da genitori tongani, Siona Tali Lomu crebbe in un quartiere border line ed emarginato di Auckland in cui assistette all'uccisione di un suo zio con un machete; frequentò le scuole al Wesley College, istituto metodista dove il suo nome Siona fu cambiato in Jonah e della cui squadra di rugby iniziò subito a fare parte.
A scuola Lomu si mise in luce non solo per la tecnica, ma anche per la sua velocità: vanta infatti un personale di 10 secondi e 8 decimi sui 100 metri piani, stabilito durante la frequenza delle superiori.
Divenuto capitano del Wesley College nel 1993, fu convocato nella nazionale neozelandese a sette per i vittoriosi Hong Kong Sevens del 1994, in cui Lomu si distinse come miglior giocatore del torneo; esordì inoltre, nello stesso anno, nel Campionato nazionale provinciale neozelandese con la federazione di Counties Manukau, delle cui giovanili già faceva parte da quando aveva 14 anni.
Ancora nel 1994, con pochissimi incontri ufficiali di club alle sue spalle, fu convocato per gli All Blacks, divenendo all'epoca, a 19 anni, un mese e 14 giorni, il più giovane debuttante neozelandese in un test match: l'esordio avvenne a Christchurch il 26 giugno contro la Francia, e i Bleus si imposero per 22-8; fu in campo anche nel successivo incontro della serie, quando i francesi vinsero 23-20 ad Auckland grazie a una meta allo scadere di Sadourny; il C.T. Laurie Mains lo incluse nella rosa che l'anno successivo prese parte alla Coppa del Mondo di rugby 1995 in Sudafrica, che segnava il rientro nelle grandi competizioni internazionali degli Springbok (la locale Nazionale di rugby) dopo la fine dell'apartheid.
Lomu realizzò i suoi primi punti internazionali nella gara d'esordio della Nuova Zelanda nel torneo contro l'Irlanda (vittoria 43-19); dopo avere vinto il girone a punteggio pieno e battuto la Scozia nei quarti di finale, fu in semifinale, a Città del Capo il 18 giugno contro l'Inghilterra, che il giocatore salì prepotentemente alla ribalta: dopo circa un minuto e mezzo dall'inizio della gara, ricevuta da Graeme Bachop la palla sul fronte sinistro di gioco, Lomu corse verso la linea di meta inutilmente placcato dapprima da Tony Underwood, poi da Will Carling, allontanato con un braccio, e infine da Mike Catt, sopra il quale Lomu passò letteralmente prima di marcare i primi punti; benché sia gli osservatori che lo stesso Lomu non ritenessero tale meta la migliore segnata nell'incontro, tuttavia essa è considerata esemplificativa della potenza che la squadra mise in campo in quella partita, vinta 45-29.
Al riguardo, Lomu ammise che senza il tentativo di placcaggio di Catt probabilmente non sarebbe rimasto in piedi e non avrebbe avuto la spinta finale per raggiungere la linea di meta e segnare; anni dopo Catt raccontò di avere deciso solo all'ultimo momento di placcare Lomu alle gambe invece di tentare di fermarlo trattenendolo per il corpo, e confermò che senza l'inciampo che il suo tentativo di placcaggio aveva provocato Lomu avrebbe tentato lo scarto laterale o l'aggiramento, perdendo tempo; Catt invece cadde e Lomu, rimasto in piedi, gli passò sopra ed ebbe strada libera.
Nella successiva finale, tuttavia, i padroni di casa vinsero 15-12 al termine di una partita equilibrata, decisa solo da un drop dello Springbok Joël Stransky.
Nell'agosto 1995 il rugby a 15 divenne professionistico e, con la nascita del consorzio SANZAR e l'istituzione del Super Rugby, Lomu entrò a fare parte, a partire dal 1996, della franchise degli Auckland Blues, cui la provincia di Counties-Manukau afferisce.
Contemporaneamente gli fu diagnosticata una disfunzione renale, della quale non erano state tuttavia ancora percepite le proporzioni ma i cui primi effetti erano già stati avvertiti nel corso della Coppa; ulteriori indagini appurarono essere una sindrome nefrosica.
Con i Blues Lomu vinse le prime due edizioni del Super Rugby, e in Nazionale partecipò alla prima edizione del Tri Nations, vincendolo con quattro vittorie su quattro incontri; a causa di una risorgenza della malattia non prese parte né ai test di fine anno 1996 né a quelli di metà 1997, tornando disponibile per gli impegni internazionali solo alla fine di quell'anno; ancora, fu presente alla Coppa del Mondo di rugby 1999 dove la Nuova Zelanda giunse fino al quarto posto.
Dopo la competizione mondiale Lomu, che già un anno prima aveva lasciato i Blues per trasferirsi nella franchise di Waikato degli Chiefs, firmò un contratto biennale per la federazione provinciale di Wellington e per la franchise ad essa collegata, gli Hurricanes, al fine di stare vicino alla sua compagna dell'epoca, Teina Stace, che viveva nella capitale neozelandese.
Nel biennio successivo Lomu apparve regolarmente in squadra sia per gli Hurricanes che per la Nazionale, ma a marzo 2003 le sue condizioni di salute si deteriorarono rapidamente a causa della sua malattia renale, che lo costrinse a sospendere l'attività sportiva per entrare in dialisi al ritmo di tre sedute settimanali; qualche mese più tardi, in agosto, si ipotizzò un suo possibile ritorno, ma non gli fu possibile andare oltre le sedute di preparazione per la stagione di campionato provinciale con Wellington, e di conseguenza non fu neppure convocato per la Coppa del Mondo di rugby 2003 in Australia; in aggiunta a ciò, il personale che lo aveva in cura decretò che solo un trapianto di rene avrebbe potuto affrancare Lomu dalla necessità di effettuare sedute di dialisi periodiche.
Finalmente, nel 2004, gli fu possibile sottoporsi all'operazione di trapianto, grazie alla donazione di un rene da parte del suo amico e speaker radiofonico Grant Kereama.
Al termine del periodo di convalescenza Lomu, impossibilitato a trovare un contratto in Nuova Zelanda, firmò un accordo con la franchise gallese di Celtic League dei Cardiff Blues, della durata di sette mesi, fino alla fine del torneo; le condizioni economiche del contratto prevedevano un compenso di 3 000 sterline a settimana legate all'idoneità fisica a scendere in campo.
Il suo primo incontro ufficiale con i Cardiff Blues fu a dicembre 2005, nella fase a gironi di Heineken Cup contro il Calvisano: nella cittadina del Bresciano il ritorno alle competizioni di Lomu fu salutato con una standing ovation del pubblico del “San Michele” che, per l'occasione, assiepò gli spalti dell'impianto (più di 3 000 spettatori).
L'incontro di ritorno, disputatosi all'Arms Park di Cardiff, registrò un picco di 11 764 spettatori, record di affluenza contro un avversario proveniente dall'Italia, capace di mobilitare in precedenza non più di 4 000 paganti.
Il suo periodo a Cardiff terminò bruscamente ad aprile 2006 a seguito dell'infortunio a una caviglia durante un incontro di Celtic League contro i Borders.
A settembre tornò in Nuova Zelanda per disputare il campionato provinciale nazionale con North Harbour, per il quale aveva un contratto biennale siglato ad aprile dell'anno precedente, ma dopo solo tre incontri il club rese noto di non averne più bisogno perché puntava sui giovani, offrendogli un ruolo da tecnico che Lomu non accettò.
Non trovando ulteriori ingaggi, Lomu decise il ritiro dalle competizioni nel 2007.
A due anni dal ritiro destò interesse il suo ritorno in campo, nelle file di un club francese di Fédérale 1 (la terza divisione nazionale), il Marseille-Vitrolles.
Il ritorno non durò che una stagione, nel corso della quale Lomu disputò solo sette incontri; al termine del campionato giunse il ritiro definitivo.
Nel corso della sua carriera Lomu vanta anche diversi inviti nei Barbarians tra il 2000 e il 2002.
Al momento della sua ultima partita internazionale (2002) Lomu era il terzo miglior realizzatore di mete per gli All Blacks, 37, dopo Christian Cullen e Jeff Wilson; in seguito fu superato da Doug Howlett e Joe Rokocoko.
Soltanto eguagliato da Bryan Habana nel 2015, invece, è il suo record di mete realizzate nella Coppa del Mondo, 15 in undici incontri nelle edizioni 1995 e 1999.
A ottobre 2011 fu reso noto che il rene trapiantato a Lomu sette anni prima stava dando cenni di cedimento; l'ex giocatore si sottopose nuovamente a dialisi e a una terapia conservativa dell'organo, ma appena quattro mesi più tardi, a febbraio 2012, i sanitari gli comunicarono la necessità di un nuovo trapianto, per il quale tuttavia non fu mai reperito un donatore.
In occasione della Coppa del Mondo di rugby 2015 Lomu fu in Inghilterra come testimonial della competizione, sebbene le sue condizioni di salute rendessero ormai di fatto improcrastinabile un trapianto di rene.
Dopo il termine della competizione ebbe una breve vacanza con la famiglia a Dubai nel suo viaggio di ritorno in Nuova Zelanda; rientrato ad Auckland, la mattina del 18 novembre successivo subì un arresto cardiaco, secondo il medico di famiglia dovuto a complicazioni legate alla sua malattia renale; il decesso fu quasi istantaneo.
La notizia della scomparsa di Lomu, avvenuta quando in Europa e nelle Americhe era ancora notte, fu rilanciata nella mattinata da tutti i maggiori quotidiani.
Parimenti fu la notizia di apertura sia di World Rugby così come di quella dei siti web di molte federazioni nazionali rugbistiche.
Nell'omaggio da parte della Federazione inglese, Mike Catt, nel frattempo divenuto allenatore alla tattica della propria Nazionale, scrisse che Lomu rappresentò un modello e un incentivo per molti giovani ad appassionarsi al rugby e a intraprendere la carriera sportiva.
Qualche giorno più tardi la causa della morte di Lomu fu individuata in un possibile trombo polmonare sviluppatosi durante il volo di ritorno da Londra o Dubai.
Il 30 novembre il suo feretro fu esposto all'Eden Park di Auckland per ricevere il pubblico omaggio di autorità civili, vertici del rugby mondiale e tifosi per poi ricevere, il giorno dopo, un funerale religioso e sepoltura in forma privata.
Il suo primo matrimonio, contratto nel 1996 a vent'anni, fu con la diciannovenne sudafricana Tanya Rutter; l'unione durò solo un paio d'anni, allorché Lomu conobbe la connazionale Teina Stace, di Wellington, che fu alla base del citato trasferimento agli Hurricanes; benché avesse manifestato l'intenzione di sposare la sua nuova compagna, il matrimonio non avvenne mai, perché nel frattempo Lomu aveva allacciato una nuova relazione con colei che divenne successivamente la sua seconda moglie, Fiona Taylor, sposata nell'agosto 2003.
Dopo circa quattro anni di matrimonio, a fine 2007, fu reso noto che Jonah Lomu e sua moglie Fiona avevano preso «una pausa di riflessione», che in seguito si scoprì essere dovuta al fatto che Lomu aveva iniziato un nuovo rapporto con Nadene Quirk, all'epoca moglie del giocatore dei Blues Jarek Goebel; tale notizia giunse insieme a quella dell'imminente divorzio di Lomu.
Lomu e Nadene Quirk si sposarono a giugno 2011; alla data del matrimonio la coppia aveva due figli.
Il matrimonio fu officiato da un ministro della Chiesa di Gesù Cristo dei santi degli ultimi giorni, confessione della quale Nadene faceva parte e a cui anche Lomu si convertì.
Nel 2007 gli fu conferita l'onorificenza di membro dell'Ordine al merito della Nuova Zelanda per il suo contributo al rugby.
Fu, anche, testimonial dell'ONG monegasca Peace and Sport, nata con lo scopo di portare la pace in zone di guerra attraverso la promozione di progetti sportivi tramite atleti di rilievo internazionale.
Nel 1995, immediatamente dopo il passaggio al professionismo del rugby a 15 e il reperimento di una somma necessaria per scongiurare un eventuale passaggio di Lomu al rugby a 13 o perfino al football americano in NFL, la New Zealand Rugby Football Union annunciò di aver messo sotto contratto Lomu e depositato il suo nome come marchio registrato, con tutti i diritti di sfruttamento commerciale del nome a ciò conseguenti.
Una statua in grandezza naturale di Jonah Lomu figura dal 1997 nel noto museo delle cere di Madame Tussauds a Londra.
Nel 1999 uscì una sua biografia non ufficiale, Blood & Thunder, a opera del giornalista Phil Shirley.
Nel 2004 fu data alle stampe, altresì, la sua biografia ufficiale, My Story (uscita anche in italiano), scritta insieme al giornalista Warren Adler.
Nel film del 2009 Invictus, diretto da Clint Eastwood, che narra del processo di riappacificazione nel Sudafrica post-apartheid che trova il suo culmine proprio nella vittoria degli Springbok alla Coppa del Mondo di rugby 1995, Lomu, al pari di altri giocatori come il capitano sudafricano François Pienaar, divenne un personaggio del film; a interpretarlo sul grande schermo fu l'ex rugbista, suo connazionale, Isaac Feau'nati.
Jonah Lomu, Warren Adler, La mia storia, Milano, Libreria dello Sport, 2006  [2004], ISBN 88-86753-91-8.
Phil Shirley, Blood & Thunder: The Unofficial Biography of Jonah Lomu, Auckland, HarperCollins New Zealand, 1999, ISBN 1-86950-298-1.
 Marco Pastonesi, Dizionario degli All Blacks, Milano, Baldini Castoldi Dalai, 2011, ISBN 88-86753-91-8.
(EN) Statistiche di Jonah Lomu nei Barbarians, su barbarianfc.co.uk, Barbarian Football Club. 
(EN) Statistiche di Jonah Lomu nelle competizioni europee, su epcrugby.com, EPCR. 
(EN) Statistiche internazionali di Jonah Lomu, su espn.co.uk, ESPN Sports Media Ltd. 
(EN) Scheda di Jonah Lomu nella Hall of Fame di World Rugby, su worldrugby.org, World Rugby. 
(EN) Jonah Lomu, su olympic.org.nz, New Zealand Olympic Committee (Comitato Olimpico Neozelandese). 

Jonathan Guus Ambrose Johnson (Saba, 25 settembre 1976) è l'attuale tenente governatore di Saba, un'isola caraibica facente parte della municipalità dei Paesi Bassi chiamata Paesi Bassi caraibici.
Dopo il diploma, ottenuto nel 1994, si è trasferito negli Stati Uniti d'America, dove ha conseguito una laurea in scienze dell'educazione presso l'Università della Florida. Una volta tornato in patria ha insegnato alla scuola elementare Sacred Heart per quattro anni per poi divenire, nel 2004, direttore della Saba Comprehensive School, posizione che ha mantenuto fino alla sua nomina a tenente governatore, avvenuta il 1º luglio 2008.Nel luglio 2014, sempre per decreto reale e su proposta del ministero degli affari interni e delle relazioni del regno, ha ottenuto un secondo mandato.Johnson si è sposato nel 2012 con Rosalyn Hassell ed è padre di due figli.

Jonathan Peter “Jonny” Wilkinson (Frimley, 25 maggio 1979) è un ex rugbista a 15 internazionale per l’Inghilterra, attivo in carriera nel ruolo di mediano d'apertura.
Vincitore della Coppa del Mondo di rugby 2003 con la Nazionale inglese grazie ai tre punti decisivi da lui segnati con un drop nella finale contro l'Australia, si ritirò dall'attività internazionale il 12 dicembre 2011, dopo 91 incontri e 1 179 punti marcati, cui vanno aggiunte 6 presenze e 67 punti nella selezione dei British Lions per un totale di 1 246 punti in 97 test match che rendono Wilkinson il secondo miglior marcatore internazionale dopo il neozelandese Dan Carter; in precedenza Wilkinson aveva detenuto il primato dall'8 marzo 2008 — allorquando, con 1 099 punti, aveva superato il gallese Neil Jenkins, fino ad allora detentore di tale record — al 27 novembre 2010, quando fu superato una prima volta a quota 1 188 da Dan Carter e, successivamente, dal 26 febbraio — a quota 1 190 — fino al 31 luglio 2011, quando Carter si portò a quota 1 204 fissando il nuovo record.
Oltre ai citati primati, è al 2013 il miglior marcatore dei British and Irish Lions (67 punti), il detentore del record di punti realizzati al 2015 in Coppa del Mondo (277) e, a tutto il Sei Nazioni 2015, è, con 546 punti, secondo solo all'irlandese Ronan O'Gara (557).
A livello di club è globalmente autore di più di 3 900 punti tra tutte le competizioni ufficiali cui ha preso parte dapprima con la maglia del Newcastle, club di English Premiership nel quale Wilkinson militò ininterrottamente dal 1997 al 2009 e con cui vanta un titolo di campione d’Inghilterra nel 1997-98, e a seguire con il Tolone, con il quale vinse due titoli consecutivi di campione d'Europa, nel 2013 e nel 2014, quest'ultimo accoppiato al titolo di campione di Francia.
A causa di una lunghissima serie di infortuni (alle ginocchia, ai legamenti, a un braccio, alle spalle e perfino a un rene), fu assente dalla Nazionale per più di 3 anni: esattamente 1 169 giorni intercorsero tra la finale di Sydney della Coppa 2003 contro l'Australia e il successivo incontro disputato da Wilkinson, l'apertura del Sei Nazioni 2007 contro la Scozia.
Nella sua partita di rientro Wilkinson realizzò 27 punti, il record per gli Inghilterra — Scozia validi per la Calcutta Cup, e fu nominato Man of the Match.
In aggiunta a ciò, è il miglior realizzatore di drop della storia della Coppa del Mondo (29, per un totale di 87 punti).
Il 3 aprile 2009 Wilkinson ricevette la laurea honoris causa dall'Università del Surrey, per i suoi servizi resi allo sport.
La cerimonia di conferimento del dottorato si tenne nella cattedrale di Guildford, sede dell'Università e capoluogo del Surrey.
Dal 2 giugno 2014 è anche cittadino onorario di Tolone, a tre giorni di distanza dal suo ultimo incontro ufficiale, la finale del campionato francese vinta dal Tolone contro il Castres il 31 maggio precedente.
Dirige inoltre, insieme a suo fratello Mark, l'azienda di abbigliamento di famiglia Fineside.
Nato a Frimley, cittadina del Surrey non molto distante da Londra, Jonny Wilkinson crebbe a Cheltenham (Gloucestershire), e fu iniziato alla pratica del rugby fin dai primissimi anni d'età; figlio di rugbista, infatti, fu avviato alla disciplina a quattro anni.
Continuò a giocare durante tutta la sua carriera scolastica e, a 17 anni, arrivò con la squadra del suo liceo alle semifinali di un torneo nazionale interscolastico organizzato dal Daily Mail.
All'epoca, Wilkinson era già un rugbista d'interesse nazionale: due anni prima, nel 1994, era stato infatti selezionato per la nazionale studentesca inglese che affrontò un tour in Australia e, in cinque incontri disputati, aveva messo a segno 94 punti.
Nel 1997 prese un anno di pausa dall'università per tentare la carriera professionistica, accettando l'offerta di contratto dei Newcastle Falcons, club nel quale militò per 12 stagioni.
Il suo immediato successo non gli permise più di riprendere gli studi e da allora rimase uno studente in sospeso («all'epoca tralasciai l'università, perché il rugby mi coinvolse… laurearmi a suo tempo è una cosa che avrei sempre desiderato fare», le sue parole al momento di ritirare la citata laurea honoris causa all'Università del Surrey).
La carriera professionistica di Wilkinson iniziò nel 1997 nei Newcastle Falcons come primo centro, ruolo nel quale dovette affrontare la concorrenza di Inga Tuigamala e dello scozzese Alan Tait; ciononostante riuscì a ritagliarsi un ruolo in squadra in occasione della conquista della Premiership 1997-98, proprio nella sua prima stagione a Newcastle.
Nel marzo 1998 arrivò anche la sua prima convocazione in Nazionale inglese, nel Cinque Nazioni di quell'anno, sebbene solo come rimpiazzo in panchina.
L'esordio avvenne il 4 aprile successivo, a Twickenham contro l'Irlanda e, nel corso dell'estate, fu impiegato in quello che passò alla cronaca come il tour infernale nell'Emisfero Sud, in cui l'Inghilterra andò incontro ad alcune delle peggiori sconfitte della sua storia, compreso il pesantissimo 0-76 incassato dall'Australia, che costituisce tuttora il maggior passivo a carico della Nazionale inglese.
Nella stagione successiva, mentre a livello di club raggiunse la finale di Coppa Anglo-Gallese (perdendola contro gli Wasps), in Nazionale Wilkinson fu incluso dal C.T. Clive Woodward nella lista dei giocatori che presero parte alla Coppa del Mondo di rugby 1999 in Galles.
L'esordio in Coppa del Mondo avvenne contro l'Italia, una Nazionale che fece da testimone a molte delle tappe della carriera del mediano inglese: nel 67-7 finale inflitto agli Azzurri, Wilkinson realizzò una meta, poi trasformata, calciò tra i pali altre cinque trasformazioni più altrettanti calci di punizione, per un totale di 32 punti personali.
Tranne l'incontro vinto con Tonga, Wilkinson fu utilizzato fino agli ottavi di finale della Coppa.
Nei quarti contro il Sudafrica Woodward tenne il giocatore in panchina; l'Inghilterra fu eliminata dal torneo dopo la sconfitta per 21-44 e il tecnico fu criticato sia per non aver espanso la rosa quando il regolamento glielo avrebbe consentito sia per non aver utilizzato nel momento cruciale i giocatori più determinanti, incluso lo stesso Wilkinson.
Alla ripresa dell'attività internazionale Wilkinson disputò tutte le cinque gare del Sei Nazioni 2000, il primo con tale nuova denominazione, nel quale la squadra inglese, pur vincendo il torneo, fallì il Grande Slam a causa della sconfitta nell'ultima giornata contro la Scozia.
In giugno fu il protagonista della vittoria inglese a Bloemfontein contro il Sudafrica: la squadra vinse 27-22 e Wilkinson realizzò l'intero bottino per i suoi, calciando tra i pali 9 piazzati.
Fu, ancora, contro l'Italia che Wilkinson registrò il suo record personale di 35 punti in un incontro singolo, nella seconda giornata del Sei Nazioni 2001 a Twickenham; nel prosieguo di stagione giunse pure la Coppa Anglo-Gallese, vinta 30-27 in finale sugli Harlequins e, nel corso di quell'estate, la chiamata come prima scelta nel tour dei British and Irish Lions in Australia: nel primo test match contro i padroni di casa a Brisbane, vinto per 29-13, Wilkinson segnò 3 piazzati, per un totale di 9 punti.
Nel secondo, a Melbourne, si infortunò a una gamba ma riuscì a recuperare per il terzo match, in programma una settimana più tardi al Telstra Stadium di Sydney: nonostante la sconfitta per 29-23, Wilkinson segnò una meta, due trasformazioni e tre piazzati per un totale di 18 punti, eguagliando il record individuale per un singolo test match dei British Lions.
In un'altra occasione Wilkinson realizzò l'intero score per l'Inghilterra: fu contro l'Australia a Twickenham nel novembre di quello stesso anno, una vittoria per 21-15 frutto di cinque piazzati e due drop tra i pali.
Qualche settimana dopo realizzò sette piazzati per un totale di 21 punti contro il Sudafrica, nell'incontro vinto 29-9.
Un anno più tardi, nel novembre 2002, l'Inghilterra si apprestò a incontrare le squadre del Tri Nations a Twickenham: il 9 novembre fu il turno degli All Blacks, alla cui sconfitta per 31-28 contribuirono una meta, due conversioni, tre piazzati e un drop di Wilkinson (21 punti); una settimana dopo fu l'Australia a essere sconfitta per 32-31 dopo aver condotto fino al 19-31: 22 dei 32 punti inglesi furono di Wilkinson, che trasformò le due mete di Jason Robinson e realizzò cinque piazzati.
Infine, nel terzo consecutivo weekend, fu la volta del Sudafrica, che l'Inghilterra batté largamente per 53-3 e in cui il contributo di Wilkinson, pur rilevante (18 punti, frutto di 6 conversioni su 7 e 2 piazzati), fu più influente per lo scarto finale che per il risultato in sé.
Nell'occasione, anche vista la fisicità del match, Wilkinson causò l'espulsione del suo avversario diretto, il sudafricano Jannes Labuschagne, responsabile di un placcaggio su di lui in netto ritardo.
Anche Wilkinson dovette lasciare il campo, causa lussazione alla spalla sinistra nel corso di un durissimo ingaggio; il C.T. Woodward, dopo l'incontro, rilasciò accese dichiarazioni contro il gioco brutale degli Springbok, rei, a suo dire, di aver preso di mira i giocatori inglesi più tecnici, in particolare proprio lo stesso Wilkinson.
Nella sua autobiografia Nine Lives, il suo compagno di squadra Matt Dawson scrisse di aver avuto, nel corso di tale incontro, la sensazione che i sudafricani fossero saliti a Twickenham con il preciso intento di mandare all'ospedale tutta la linea mediana inglese (i citati Dawson e Wilkinson più Robinson).
Il Sei Nazioni 2003 vide il Grande Slam dell'Inghilterra: la partita d'esordio contro la Francia, anch'essa reduce da tre vittorie in altrettanti incontri con le squadre del Tri Nations, fu vinta per 25-17.
Ancora l'Italia fu testimone di una tappa della carriera di Wilkinson: contro di essa, a Twickenam, Wilkinson indossò per la prima volta la fascia da capitano, stante l'indisponibilità di Martin Johnson.
In giugno la Nazionale restituì la visita ad Australia e Nuova Zelanda: a Wellington cinque calci piazzati sotto un tempo inclemente costituirono tutto il punteggio con cui gli inglesi batterono gli All Blacks per 15-13; meno determinanti, ma ugualmente importanti, i 10 punti realizzati una settimana dopo a Melbourne contro gli Wallabies in un incontro che gli inglesi vinsero 25-14; infine, prima della Coppa del Mondo 2003, un 45-14 alla Francia con 18 punti di Wilkinson.
Nel suo incontro inaugurale l'Inghilterra batté a Perth la Georgia per 84-6; il contributo di Wilkinson a tale score fu di 16 punti: ben più determinante, numericamente e per l'importanza dell'avversario, il suo apporto di 20 punti alla vittoria per 25-6 sul Sudafrica.
Wilkinson non prese parte alla più larga vittoria in un incontro di Coppa del Mondo, il 111-13 inflitto dagli inglesi agli uruguayani; nei quarti di finale 23 suoi punti furono altresì determinanti per il 28-17 finale con cui la squadra batté il Galles e, in semifinale, realizzò addirittura l'intero score della partita contro la Francia, sconfitta 24-7 con 5 calci piazzati e 3 drop goal .
Ma fu in finale contro l'Australia che Wilkinson lasciò in maniera indelebile il segno sulla partita: nei secondi finali di un incontro combattuto e durissimo, trascinatosi per due tempi regolari più due supplementari in perfetta parità (una meta e quattro calci piazzati per parte, per un totale di 17-17), mentre il cronometro registrava il 99'34” di gioco, Wilkinson calciò dalla distanza di circa 30 metri dalla linea di meta australiana un pallone in drop verso i pali avversari: la palla entrò e l'Inghilterra vinse 20-17, spezzando così il dominio dell'Emisfero Sud nella Coppa del Mondo.
Già decorato a fine 2002 con l'onorificenza di Membro dell’Ordine dell’Impero Britannico (il più giovane rugbista del Regno Unito insignito di tale riconoscimento), consegnatagli poi in occasione del conferimento delle altre onorificenze ai suoi compagni di squadra alla fine del 2003, in occasione del giubileo della regina del 2004 gli fu conferita anche quella di Ufficiale dello stesso Ordine (OBE).
Dopo la Coppa vinta Wilkinson affrontò una serie di infortuni che lo tennero lontano dall'attività internazionale per lunghissimo tempo: fuori dal Sei Nazioni 2004 a causa di un problema a una spalla, saltò anche il tour inglese in Nuova Zelanda e Australia.
Ciononostante fu nominato capitano della squadra il 4 ottobre 2004, anche se non scese mai in campo né per il successivo Sei Nazioni 2005, prima a causa di un vasto ematoma sul suo braccio destro, poi per la rottura dei legamenti del ginocchio; a livello di club non andò meglio: rientrato in campionato nel marzo 2005 con i Falcons, si infortunò di nuovo, allo stesso ginocchio.
In meno di un anno e mezzo Wilkinson aveva disputato solo 937' di rugby ufficiale, con il suo club; tuttavia la fiducia nelle sue capacità gli valse un'apertura di credito pressoché illimitata, tanto che Clive Woodward, nel frattempo passato dalla Nazionale inglese ai British Lions, lo convocò per il tour della selezione interbritannica una volta certo che si fosse rimesso dagli infortuni.
Nonostante la forma non ottimale, Wilkinson realizzò 20 punti nel suo primo incontro internazionale dal novembre del 2003: un 25-25 contro l'Argentina al Millennium Stadium di Cardiff.
Contro la Nuova Zelanda fu sempre Wilkinson a segnare gli unici punti per la sua squadra, anche se furono solo 3 (contro 21).
Un colpo di frusta alla spina dorsale, tuttavia, costrinse Wilkinson a saltare il terzo match.
Un'appendicite in agosto, inoltre, tenne Wilkinson fuori dal tour prestagionale dei Falcons in Giappone; la lista di infortuni non era ancora terminata, perché in novembre dovette operarsi per ridurre un'ernia, che egli stesso attribuì agli sforzi supplementari che fu costretto a intraprendere per recuperare in tempo dagli infortuni precedenti.
Nel febbraio 2006, più di due mesi dopo il suo ultimo incontro, Wilkinson tornò nella lista ufficiale di gara, anche se solo come sostituto, nella partita di Premiership contro i London Irish.
Il ritorno in campo tardò ad arrivare, anche per via di un'ennesima complicazione, questa volta al muscolo adduttore della gamba destra. Finalmente, il 16 aprile 2006, tornò in campo, disputando il secondo tempo dell'incontro di Premiership contro i Sale Sharks e, una settimana più tardi, gli ultimi 50' della semifinale di Challenge Cup contro gli Irish.
A quel punto, Rob Andrew, all'epoca direttore tecnico del Newcastle, dichiarò l'indisponibilità del club a svincolare Wilkinson per i test estivi della Nazionale inglese, per permettere al giocatore di recuperare pienamente dalla lunga serie di infortuni.
La riserva del club cadde nel luglio successivo, quando lo stesso Andrew disse che Wilkinson sarebbe stato disponibile a partire dai test novembrini.
Già dalla stagione precedente, per alleggerirne il carico di responsabilità, inoltre, Andrew aveva scelto al posto di Wilkinson un altro capitano, allora Colin Charvis e, nel 2006, l'australiano Matt Burke, sollevando il giocatore dall'incombenza di rappresentare la squadra e lasciarlo concentrare sul suo recupero.
L'8 settembre 2006 Wilkinson tornò in campo nella seconda partita stagionale di Premiership contro Worcester, ma rimase solo 47' a causa di un incidente di gioco: un suo compagno gli franò sulla gamba dopo un placcaggio e gli provocò un trauma contusivo al ginocchio destro, che una successiva radiografia rivelò essere altresì un'infrazione al legamento.
Dopo altri 2 mesi vi fu un nuovo ritorno, contro il Bristol: 8 punti il suo score, ma anche un'uscita dal terreno di gioco a causa di quella che poi si rivelò essere una lacerazione a un rene con relativa emorragia.
Occorsero quasi altri due mesi per poter rientrare in campo: avvenne il 27 gennaio 2007 in occasione del match di Premiership contro Leicester, quando Wilkinson entrò da sostituto al 37'.
Il 29 gennaio 2007 il nuovo C.T. inglese Brian Ashton annunciò la presenza di Wilkinson nel XV titolare che il 3 febbraio successivo avrebbe dovuto affrontare il match d'apertura del Sei Nazioni, la classica contro la Scozia, incontro valevole tra l'altro per l'assegnazione della Calcutta Cup.
Dal 22 novembre 2003, giorno della finale di Sydney, erano trascorsi 3 anni, 2 mesi e 12 giorni, e il ritorno non passò inosservato: a Twickenham l'Inghilterra si impose per 42 punti a 20, e 27 di tali 42 furono proprio di Wilkinson, che nell'occasione mise in scena tutto il suo repertorio tecnico: una meta, due trasformazioni, cinque calci piazzati e un drop, anche se la meta, a giudizio degli scozzesi e, successivamente, anche degli osservatori esterni, fu concessa per errore del giudice televisivo che non si rese conto che il giocatore si trovava con parte del corpo sulla linea laterale al momento della schiacciata della palla a terra.
Quando Ashton lo sostituì a 6 minuti dal termine, l'intero stadio tributò al giocatore una lunga standing ovation .
Fu di nuovo l'Italia a far registrare a Wilkinson l'ennesimo record della sua carriera: con i 15 punti segnati nell'incontro di Twickenham che l'Inghilterra vinse per 20-7 il giocatore divenne il miglior realizzatore (421 punti) nella storia dell'Home Championship in tutte le sue denominazioni.
Il record ha valenza anche per il fatto che per la prima volta l'Inghilterra si dovette affidare alle performance di un singolo per battere l'Italia che mai, fino ad allora, aveva perso per uno scarto così ridotto contro gli inglesi nella storia del Sei Nazioni.
Un nuovo infortunio, questa volta meno grave, fece saltare a Wilkinson gli ultimi due match del Sei Nazioni e parte della stagione di club; rientrò in tempo per i test estivi e per il warm up in preparazione alla Coppa del Mondo 2007 in Francia: in tale frangente segnò 17 punti nella convincente vittoria contro il Galles 62-5, ultimo incontro prima del torneo mondiale, al quale inizialmente tuttavia non poté prender parte per via di un infortunio alla caviglia occorso in allenamento.
Non fu quindi presente alla faticosa vittoria sugli Stati Uniti e soprattutto alla sconfitta per 0-36 da parte del Sudafrica; ritornò in tempo per marcare 24 punti nella vittoria 44-22 su Samoa e chiudere il discorso-qualificazione agli ottavi contro Tonga.
Nella fase a eliminazione marcò tutti i punti con cui l'Inghilterra eliminò l'Australia per 12-10 (quattro calci piazzati) e contemporaneamente divenne il miglior realizzatore della storia della Coppa del Mondo con 231 punti; nella successiva semifinale contro la Francia, due piazzati e un drop per un totale di 9 punti furono il contributo alla vittoria inglese per 14-9 per il raggiungimento della seconda finale consecutiva.
Anche in finale Wilkinson realizzò l'intero punteggio della sua squadra, 6 punti, che tuttavia non bastarono a evitare la sconfitta per 6-15 a opera del Sudafrica, ma che lo resero il primo — e tuttora unico — rugbista ad aver segnato in più di una finale di Coppa del Mondo.
Nel corso del Sei Nazioni 2008, allo Stadio Flaminio di Roma, nella 2ª giornata del torneo, e per l'ennesima volta contro l'Italia, Wilkinson raggiunse il tetto dei 1 000 punti in Nazionale; nell'incontro — valido anche per la Calcutta Cup — della 4ª giornata del torneo contro la Scozia a Murrayfield, con i suoi 9 punti segnati divenne il miglior marcatore internazionale in assoluto con 1 099 punti, considerando nel conteggio generale quelli realizzati nei test match con la Nazionale inglese (1 032 all'8 marzo 2008) e con i British Lions (67).
Anche nel 2008 non mancarono infortuni che ridussero considerevolmente l'attività in campo di Wilkinson: un primo incidente di gioco, occorsogli in aprile, gli fece perdere il finale di stagione, tanto da indurre il Newcastle a rendere indisponibile il giocatore per la chiamata della Nazionale al tour di metà anno in Nuova Zelanda.
Tornato in campo per l'incontro di Premiership contro i Saints il 14 settembre successivo, il rientro fu contraddistinto da 22 punti individuali (2 trasformazioni, 5 piazzati e un drop) a corollario di una vittoria per 32-22; alla domanda su cosa fosse cambiato recentemente nel suo fisico, Wilkinson rispose di «avere i capelli più lunghi del solito».
Il 30 settembre 2008, tuttavia, a causa di un ennesimo incidente di gioco al 25' dell'incontro di Premiership contro Gloucester, che provocò a Wilkinson una lussazione al ginocchio, il giocatore fu di nuovo indisponibile: impossibilitato a difendere il suo record di punti nel Sei Nazioni, il 14 marzo 2009 esso fu superato dall'irlandese Ronan O'Gara.
Il 20 maggio 2009, infine, al termine del lungo periodo in cui il Newcastle non poté utilizzarlo per infortunio, il tecnico del club Steve Bates annunciò di aver dato il suo placet a un eventuale trasferimento di Wilkinson, evento che si concretizzò con l'ingaggio da parte del club di Top 14 francese del Tolone.
«Si tratta di un giocatore di livello mondiale, ma nella situazione in cui ci troviamo abbiamo bisogno di tutti gli effettivi in piena efficienza. Dopo tutta questa catena di infortuni, un cambiamento può fargli solo del bene. Anche durante i periodi di assenza forzata [Wilkinson] è stato molto utile al club nella sua attività didattica con i giovani, anche se è chiaro che ci sarebbe piaciuto di più averlo in campo con noi», dichiarò Bates alla stampa.
Il 7 novembre 2009, a 20 mesi di distanza dalla sua ultima apparizione, Jonny Wilkinson tornò in campo a Twickenham per l'Inghilterra nel suo primo test match autunnale dal 2002; avversaria l'Australia, vincitrice per 18-9 nonostante la performance personale di Wilkinson autore di tutti i punti della sua squadra (un drop e due calci piazzati); la settimana successiva, il 14 novembre, nello stesso stadio, mise a segno 11 punti (una trasformazione, un drop e due piazzati) toccando quota 1 052 per l'Inghilterra, con i quali superò Neil Jenkins anche nella classifica dei migliori marcatori per la propria Nazionale (Jenkins marcò 1 049 punti per il Galles).
Dopo l'edizione 2010 del Sei Nazioni, in cui Wilkinson scese in campo in tutti i cinque incontri del torneo marcando 50 punti, il totale internazionale del giocatore salì a 1 175 e, relativamente al torneo, a 529, che lo portarono al nuovo sorpasso di Ronan O'Gara, rimasto a 527.
Durante il tour australiano Wilkinson realizzò ulteriori 3 punti, che portarono il suo totale a 1 178; il 27 novembre 2010 il neozelandese Dan Carter, contro il Galles a Cardiff, stabilì il nuovo record internazionale a quota 1 188; tuttavia, durante il Sei Nazioni 2011, vinto dall'Inghilterra, Wilkinson riprese il primato in occasione del match di Twickenham contro la Francia; infine, il 30 luglio successivo, a Wellington, nel Tri Nations, Carter superò il record di Wilkinson durante l'incontro vinto con il Sudafrica.
Durante la Coppa del Mondo di rugby 2011, nonostante l'assenza per infortunio di Carter, nel frattempo fermatosi a 1 250, Wilkinson si fermò a quota 1 246, e non poté più migliorare lo score a causa dell'eliminazione dell'Inghilterra nei quarti di finale a opera della Francia ad Auckland.
Dopo la Coppa del Mondo Wilkinson annunciò il suo ritiro dall'attività internazionale per dedicarsi solo a quella di club: già nel dicembre 2010 Wilkinson aveva, infatti, deciso il prolungamento del contratto con il Tolone fino a tutta la stagione 2012-13.
Nella stagione successiva di campionato, Wilkinson guidò il Tolone fino alla finale del torneo, persa contro il Tolosa per 12-18 (suo l'intero score per la sua squadra); un anno più tardi, da capitano, realizzò nella fase eliminatoria di Heineken Cup tutti i calci dalla piazzola che fu chiamato a tirare, 17 su 17, e contribuì dapprima al raggiungimento della finale di torneo e, successivamente, alla sua vittoria con 11 punti nella partita decisiva di Dublino, vinta 16-15 sul Clermont.
Per le prestazioni stagionali a livello continentale Wilkinson ricevette, dopo la vittoria di Heineken Cup, anche il premio individuale di miglior giocatore europeo dell'anno dall'ERC; a proposito del titolo di campione d'Europa conquistato a dieci anni dal suo più importante successo, la Coppa del Mondo di rugby 2003, Wilkinson affermò che tale ultimo trofeo era per lui, sotto certi aspetti, perfino più importante della Coppa di un decennio prima, in quanto quella, vinta a soli 24 anni, rischiava di essere il punto più alto di una carriera ancora tutta da svilupparsi e oscurare come un'ombra il prosieguo della sua attività agonistica.
Già in scadenza di contratto, Wilkinson accettò di prolungare la sua permanenza al Tolone per un'ulteriore stagione, che la stampa ritenne essere l'ultima anche se non vi era stato mai un formale annuncio di ritiro dall'attività agonistica.
Tale annuncio giunse, altresì, il 19 maggio 2014 alla vigilia delle due finali in cui il Tolone era impegnato, e sei giorni prima del trentacinquesimo compleanno del giocatore.
Gran parte della stampa internazionale diede rilievo alla notizia del ritiro di Wilkinson che, il 24 maggio successivo, guidò la squadra alla conquista della sua seconda Heineken Cup consecutiva, vinta a Cardiff per 23-6 contro i Saracens con il contributo di tredici punti personali e, una settimana più tardi, nel suo ultimo incontro in assoluto, marcò 15 punti (quattro calci piazzati e un drop) nella finale del campionato francese a Saint-Denis contro il Castres, risultando determinante nella vittoria del Tolone per 18-10.
Jonny Wilkinson è autore di tre libri scritti in collaborazione con il ghostwriter Neil Squires.
Benché totalmente astemio, Wilkinson ammise di aver fatto uno strappo alla regola dopo la finale persa contro il Sudafrica nella Coppa del Mondo 2007, e di essersi ubriacato.
In passato fu legato sentimentalmente alla giornalista sportiva Diana “Di” Stewart, volto della Sky Sports britannica, mentre dal 2007 è impegnato in una relazione stabile con Shelley Jenkins, figlia di un industriale dei ponteggi, con la quale è sposato dall'ottobre 2013; il matrimonio avvenne in forma privata nel municipio di Bandol, cittadina della Provenza non distante da Tolone.
Nel corso di un'intervista al Times del settembre 2008 Wilkinson si dichiarò seguace dei principî e degli insegnamenti del buddhismo, ai quali attribuisce un peso rilevante nella sua ricerca di miglioramento costante, sportivo e umano.
Wilkinson affermò di essere giunto a tale filosofia attraverso la lettura di alcuni testi di fisica quantistica.
Proprio a seguito di tale sua curiosità scientifica, nel 2012 i fisici Étienne Klein e Ioannis Iliopoulos scrissero con la sua collaborazione un libro, Rugby quantistico, conversazione a tre voci sui paralleli tra fisica e rugby, come per esempio l'analogia tra il principio di indeterminazione di Heisenberg e la traiettoria di un pallone calciato tra i pali; il libro ha avuto anche un'edizione italiana curata dalla torinese add.
Il 2 giugno 2014 il sindaco di Tolone Hubert Falco conferì a Wilkinson la cittadinanza onoraria per avere contribuito a rendere la locale squadra, nel quinquennio di militanza, due volte campione d'Europa e per la prima volta dal 1992 campione di Francia.
Nel 2011 ha fondato, insieme a suo fratello Mark, anch'egli in passato rugbista professionista nel Newcastle, l'azienda di abbigliamento sportivo Fineside, cui si dedica a tempo pieno dopo la fine dell'attività agonistica.
Nel giugno 2015, in occasione dei riconoscimenti concessi dalla regina Elisabetta per il suo 89º compleanno, a Wilkinson fu conferita l'onorificenza di Comandante dell'Ordine dell'Impero Britannico (CBE).
(EN) Jonny Wilkinson, Lions and Falcons: My Diary of a Remarkable Year, London, Headline Book Publishing, 2002, ISBN 0-7472-4243-7.
(EN) Jonny Wilkinson, My World, London, Headline Book Publishing, 2004, ISBN 0-7472-4276-3.
(EN) Jonny Wilkinson, How to Play Rugby My Way, London, Headline Book Publishing, 2005, ISBN 0-7553-1337-2.
(EN) Matt Dawson, Nine Lives, London, HarperCollinsWillow, 2004, ISBN 0-00-716566-8.
 Étienne Klein, Jean Iliopoulos, Jonny Wilkinson, Rugby quantistico. Un dialogo tra sport e fisica, Torino, add, 2013  [2012], ISBN 88-6783-002-3.
(EN) Statistiche di Jonny Wilkinson nelle competizioni europee, su epcrugby.com, EPCR. 
(EN) Statistiche di Jonny Wilkinson in English Premiership, su premiershiprugby.com, Premier Rugby Ltd. 
(FR) Statistiche di club di Jonny Wilkinson, su itsrugby.fr, It’s Rugby S.A.R.L.. 
(EN) Statistiche internazionali di Jonny Wilkinson, su espn.co.uk, ESPN Sports Media Ltd. 
(EN) Scheda di Jonny Wilkinson nella Hall of Fame di World Rugby, su worldrugby.org, World Rugby. 
(EN) Profilo di Jonny Wilkinson, Rugby Football Union (archiviato dall'url originale il 28 maggio 2013).
(EN) Il corsivo di Jonny Wilkinson, su timesonline.co.uk, The Times. URL consultato l'8 ottobre 2014 (archiviato dall'url originale il 3 marzo 2007).