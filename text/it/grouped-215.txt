
WrestleMania XIX è stata la diciannovesima edizione dell'annuale evento in pay-per-view di wrestling WrestleMania, prodotto dalla World Wrestling Entertainment (WWE).
L'evento si è svolto il 30 marzo 2003 al Safeco Field di Seattle. Si è trattata della prima volta che un'edizione di WrestleMania si svolgeva nello Stato di Washington. In occasione dell'evento si stabilì il record di presenze al Safeco Field, grazie ai 54.097 biglietti venduti, per un ricavato pari a quasi 6 milioni di dollari.WrestleMania XIX è stata la prima edizione dell'evento a essere realizzata sotto il marchio WWE, dopo il cambio legale di nome della federazione da World Wrestling Federation (WWF), e la prima ad aver avuto luogo dopo il cosiddetto brand extension. Lo show ha infatti visto coinvolti atleti sia del roster di Raw che di SmackDownǃ. La tagline di WrestleMania XIX era "Dare to Dream" ("Osa sognare"), mentre la colonna sonora è stata Crack Addict dei Limp Bizkit. Il gruppo si esibì dal vivo durante l'evento, suonando la stessa Crack Addict, insieme a Rollin' (Air Raid Vehicle) durante l'entrata di The Undertaker.Il match principale dell'evento, per quanto riguarda il roster di SmackDownǃ, fu quello per il WWE Championship tra il campione Kurt Angle e lo sfidante Brock Lesnar, vinto da quest'ultimo per schienamento dopo l'esecuzione di una F-5. Il match, tra l'altro, fu anche il main event dello show. Per quanto riguarda il roster di Raw, il match principale fu quello per il World Heavyweight Championship tra lo sfidante Booker T e il campione Triple H, che quest'ultimo ha vinto per schienamento dopo l'esecuzione di un Pedigree. Altri match importanti dell'evento furono quelli presenti nell'undercard, tra i quali Shawn Michaels contro Chris Jericho, Hulk Hogan contro Mr. McMahon in uno Street Fight match e The Rock contro Stone Cold Steve Austin.
La faida principale di WrestleMania XIX, per quanto riguarda il roster di SmackDownǃ, fu quella per il WWE Championship tra il campione Kurt Angle e lo sfidante Brock Lesnar. Angle vinse il titolo tre mesi prima al pay-per-view Armageddon, dove sconfisse l'allora campione Big Show con l'aiuto di Lesnar. Alla Royal Rumble, nel mese di gennaio, Angle difese il WWE Championship dall'assalto di Chris Benoit e, la stessa sera, Lesnar vinse il Royal Rumble match dopo aver eliminato per ultimo The Undertaker, ottenendo così il diritto di sfidare il campione del mondo in un match valido per il titolo nel main event di WrestleMania. Il mese successivo, a No Way Out, Lesnar e Benoit sconfissero il Team Angle (Kurt Angle, Shelton Benjamin e Charlie Haas) in un 2-on-3 handicap match. Inizialmente nell'incontro era prevista anche la partecipazione di Edge al fianco di Lesnar e Benoit, ma questi non poté prendervi parte a causa di un reale infortunio al collo. Lesnar sconfisse Paul Heyman nella puntata di SmackDownǃ del 6 marzo in uno Steel Cage match, dopo il quale ottenne il diritto di poter anticipare la sfida con Angle per il WWE Championship già la settimana successiva invece che disputarla a WrestleMania. Lesnar affrontò Angle per il WWE Championship la settimana successiva a SmackDownǃ, ma venne sconfitto in modo scorretto: prima dell'inizio del match, Angle si stava preparando in un angolo del ring e si scambiò con suo fratello Eric. Poco dopo entrò Lesnar e l'incontro ebbe inizio: durante il match intervennero Benjamin e Haas a bordo ring e distrassero Lesnar, dando il tempo al campione di riscambiarsi con Eric; quando Lesnar riacquistò l'attenzione sul ring, Angle lo sorprese con uno schienamento a culla. Stephanie McMahon, la general manager dello show, nella puntata di SmackDownǃ del 20 marzo stabilì che Lesnar avrebbe comunque avuto il suo match contro Angle per il WWE Championship a WrestleMania e aggiunse che, in caso il campione avesse cercato di farsi squalificare o avesse fatto intervenire qualche alleato, avrebbe comunque perso il titolo a favore dello sfidante.
Per quanto riguarda il roster di Raw, la faida principale dell'evento fu quella per il World Heavyweight Championship tra il campione Triple H e lo sfidante Booker T. Triple H vinse il titolo tre mesi prima, al pay-per-view Armageddon, sconfiggendo l'allora campione Shawn Michaels in un Three Stages of Hell match. Triple H difese successivamente il titolo contro Scott Steiner durante i due successivi pay-per-view (Royal Rumble e No Way Out). Alla Royal Rumble si fece squalificare volontariamente dopo aver colpito in modo violento Steiner con uno sledgehammer, mantenendo comunque per regolamento il titolo, mentre a No Way Out Triple H sconfisse Steiner per schienamento, mantenendo nuovamente il titolo. Booker T vinse una 20-man battle royal nella puntata di Raw del 24 febbraio dopo aver eliminato per ultimo The Rock, diventando il primo contendente per il World Heavyweight Championship a WrestleMania. Triple H si rese protagonista di un controverso promo nei confronti di Booker T nella puntata di Raw del 3 marzo: il campione iniziò a minimizzare sul fatto che nella World Championship Wrestling (WCW) Booker T avesse conquistato il WCW World Heavyweight Championship per cinque volte, sottolineando come tale titolo fosse stato detenuto anche da non-wrestler come Vince Russo e l'attore David Arquette; Triple H, inoltre, arrivò a definire Booker T come un criminale condannato, che non sarebbe mai riuscito a vincere un titolo nella WWE; nello specifico, il campione pronunciò la frase «people like you» ("gente come te"), che fu erroneamente intesa come offesa a sfondo razzista, essendo Booker T di origine afroamericana. La WWE giustificò l'accaduto specificando come con quella frase, in realtà, Triple H si stesse riferendo al fatto che riteneva il suo sfidante di WrestleMania non all'altezza di poter conquistare il World Heavyweight Championship, così come gli altri wrestler che avevano in passato cercato di strappargli il titolo senza successo. Tuttavia, secondo molti, Triple H avrebbe volontariamente creato questo malinteso, sapendo l'heat che avrebbe potuto provocare. Per vendicarsi dell'accaduto, Booker T attaccò Triple H due settimane dopo a Raw, aggredendolo prima nei bagni degli spogliatoi, per poi finirlo sopra al ring. Booker T si ripeté nella puntata di Raw del 24 marzo, quando sconfisse lo stesso Triple H e Ric Flair in un tag team match in coppia con Goldust.
La faida secondaria del roster di SmackDownǃ fu quella tra Hulk Hogan e il chairman della WWE, Mr. McMahon. Tutto iniziò a No Way Out, quando McMahon intervenne nel corso di un match tra Hogan e The Rock, passando una sedia a quest'ultimo, mentre l'arbitro era distratto, con la quale The Rock colpì Hogan ed effettuò lo schienamento vincente ai suoi danni. McMahon spiegò il suo gesto nella puntata di SmackDownǃ del 6 marzo, affermando come odiasse Hogan principalmente per due precisi motivi: per aver lasciato tempo fa la WWE (ai tempi nota come World Wrestling Federation) per accasarsi alla rivale WCW di Ted Turner e per aver testimoniato contro di lui nel processo per steroidi in cui la federazione fu coinvolta nei primi anni novanta. McMahon poi lo sfidò a un match contro di lui a WrestleMania con la clausola che, se Hogan avesse perso, si sarebbe dovuto ritirare per sempre dal wrestling; Hogan decise di accettare la sfida la notte stessa. Hogan e McMahon firmarono il contratto per il loro match a WrestleMania nella puntata di SmackDownǃ del 20 marzo: nel momento in cui Hogan si apprestò a firmare, McMahon lo attaccò da dietro con una sedia e continuò a colpirlo più volte fino a farlo sanguinare, per poi firmare il contratto e costringere Hogan a a firmare con il suo stesso sangue.
Per quanto riguarda il roster di Raw, la faida secondaria dell'evento fu quella tra The Rock e Stone Cold Steve Austin. The Rock tornò alla WWE dopo un'assenza dal mondo del wrestling di circa sei mesi (da SummerSlam) nella puntata di SmackDown! del 20 febbraio. The Rock affrontò Hulk Hogan a No Way Out, in quella che fu una rivincita di WrestleMania X8, e lo sconfisse con l'aiuto di Mr. McMahon. The Rock prese parte a una 20-man battle royal, svoltasi durante la puntata di Raw del 24 febbraio e che avrebbe determinato lo sfidante per il World Heavyweight Championship di Triple H a WrestleMania. The Rock non riuscì però a vincere il match, venendo eliminato per ultimo da Booker T. The Rock iniziò successivamente a criticare la scelta dei fan della WWE di aver votato Stone Cold Steve Austin come "Superstar del decennio" nel mese di gennaio; Austin la prese male e ricominciò la rivalità tra i due. Come The Rock, anche lo stesso Austin aveva avuto una lunga pausa dal mondo del wrestling prima di tornare a combattere a No Way Out, dove riuscì a sconfiggere il general manager di Raw, Eric Bischoff. Austin tenne un promo di ringraziamento ai fan della WWE per averlo votato come "Superstar del decennio" nella puntata di Raw del 3 marzo e infierì anche contro The Rock, dicendo che la sua era solamente gelosia per non aver ricevuto questo stesso riconoscimento dal pubblico. Austin fu poi interrotto da The Rock, che lo sfidò a un match a WrestleMania, in quanto The Rock stesso era ossessionato dal fatto di non esser mai riuscito a battere Austin a tale evento, avendo già perso contro di lui a WrestleMania XV e a WrestleMania X-Seven. The Rock, che inizialmente avrebbe dovuto affrontare Booker T nella puntata di Raw del 10 marzo, scelse invece di combattere contro The Hurricane, essendo sicuro di ottenere una vittoria più facile. Mentre i due combattevano, Austin si presentò nell'arena iniziando a farsi strada per la rampa d'ingresso al ring e, vedendo arrivare il rivale, The Rock si distrasse e The Hurricane ne approfittò per sorprendere l'avversario con un improvviso schienamento a culla. Nella puntata di Raw del 24 marzo la WWE vietò ad Austin l'ingresso nell'arena per quella notte, temendo una nuova rissa con The Rock a pochi giorni dal loro match di WrestleMania. Nonostante ciò, Austin riuscì a eludere la sorveglianza e a entrare comunque nell'arena per attaccare sul ring The Rock, che però riuscì a scappare prima che Austin raggiungesse il ring, rimandando la sfida a WrestleMania.
Un'altra faida del roster di Raw fu quella tra Chris Jericho e Shawn Michaels. Dopo aver perso il World Heavyweight Championship contro Triple H al pay-per-view Armageddon, Michaels apparve in un segmento sul ring con Jericho, venendo preso in giro da quest'ultimo per aver perso il titolo. Dopo offese e tentativi di attacchi vari, Michaels colpì Jericho con un superkick. La faida si sviluppò dopo che Jericho vinse una battle royal per decidere il numero con cui entrare nella Royal Rumble e scelse il numero due proprio per affrontare subito Michaels, che entrava con il numero uno. Al momento dell'ingresso di Jericho, sulla rampa d'ingresso si presentò invece Christian, mentre Jericho apparve da dietro al ring attaccando Michaels con una sedia, per poi eliminarlo. Qualche minuto dopo, tuttavia, Michaels risalì irregolarmente sul ring durante il match e distrasse Jericho, che si fece eliminare da Test. Michaels e Jericho iniziarono a picchiarsi ferocemente anche fuori dal ring, fino a quando non vennero divisi dalla sicurezza e riportati separatamente negli spogliatoi forzatamente. I due continuarono ad attaccarsi regolarmente l'uno con l'altro, sia verbalmente sia fisicamente, nelle puntate di Raw successive. Jericho rivelò in un'intervista rilasciata a Jonathan Coachman che Michaels era stato il suo idolo da ragazzino, ma che ora sognava di mettere fine alla sua carriera. Vedendo che la situazione era ormai diventata ingestibile, Eric Bischoff si vide costretto a sancire un match tra i due a WrestleMania.
Una faida minore del roster di Raw fu quella per il Women's Championship. La campionessa Victoria vinse il titolo contro Trish Stratus alle Survivor Series nel mese di novembre. Un mese dopo, al pay-per-view Armageddon, Victoria difese il titolo in un triple threat match contro la Stratus e Jacqueline. La Stratus e la rientrante Jazz si sfidarono in un match a Raw per stabilire chi avrebbe affrontato Victoria per il titolo a WrestleMania, ma Victoria interferì nel ring e colpì entrambe le sfidanti con il titolo, decretando la fine del match per doppia squalifica. Ciò portò a un match tra le tre a WrestleMania.
Nel pomeriggio, prima della messa in onda in diretta dell'evento, Lance Storm e Chief Morley sconfissero Kane e Rob Van Dam a Sunday Night Heat, mantenendo il World Tag Team Championship. L'evento fu introdotto dall'esibizione della cantante Ashanti, che si esibì in una riedizione dell'inno patriottico America the Beautiful.
Il primo match ad andare in onda fu quello valevole per il Cruiserweight Championship tra il campione Matt Hardy e lo sfidante Rey Mysterio. L'incontro partì molto rapido e veloce, vivendo soprattutto delle interferenze di Shannon Moore (a bordo ring in favore di Hardy) contro lo sfidante, ovviamente alle spalle dell'arbitro. Proprio una scorrettezza di Moore permise a Matt di eseguire la sua mossa finale, la Twist of Fate. Il campione, però, ottenne solamente un conto di due, mentre Mysterio reagì e lo colpì con una 619. Successivamente lo sfidante tentò di chiudere il match con un West Coast Pop, ma Hardy rovesciò la manovra in un roll-up, con il quale vinse il match e mantenne il titolo facendo scorrettamente leva sulle corde del ring.
Il match successivo doveva essere inizialmente un tag team match tra la coppia formata da The Undertaker e Nathan Jones contro quella composta da Big Show e A-Train. Dopo che Jones venne attaccato nel backstage da Big Show e A-Train durante Heat, il match si trasformò in un handicap match. I due si ritrovarono quindi in vantaggio numerico contro Undertaker per buona parte del match, fino a quando non intervenne Jones per vendicarsi dell'attacco subito poche ore prima e attaccare Big Show, permettendo a Undertaker di eseguire una Tombstone Piledriver su A-Train e ottenere lo schienamento decisivo. Undertaker mantenne la sua striscia d'imbattibilità a WrestleMania portandosi sul momentaneo 11-0 ﻿11-0.Il terzo match della serata fu il triple threat match per il Women's Championship tra Jazz, Trish Stratus e la campionessa in carica Victoria. Durante il match Jazz e Victoria decisero di allearsi contro la Stratus e perciò Steven Richards (a bordo ring in favore di Victoria) intervenne più volte durante la contesa. Mentre l'arbitro era distratto, Richards salì sul ring nel tentativo di colpire scorrettamente la Stratus con una sedia, ma mancò il bersaglio e colpì le corde del ring, permettendo a Trish di eseguire una Stratusfaction su di lui. Subito dopo Victoria tentò di applicare la Widow's Peak sulla Stratus, ma quest'ultima riuscì a liberarsi dalla presa e a colpire l'avversaria con lo Chick Kick, che le permise di ottenere lo schienamento vincente. La Stratus vinse dunque match e titolo femminile, eguagliando il numero di regni ufficiali conquistati da The Fabulous Moolah.Il match seguente fu il triple threat tag team match per il WWE Tag Team Championship che vedeva contrapposti la coppia formata da Chris Benoit e Rhyno contro il team dei Los Guerreros (Eddie e Chavo Guerrero) e i campioni in carica del Team Angle (Charlie Haas e Shelton Benjamin). Si trattò di un match senza sosta, in cui tutti i contendenti salirono sul ring. Rhyno eseguì una Gore su Chavo Guerrero, mentre nel frattempo, a sua insaputa, Shelton Benjamin entrò nel ring e schienò Chavo, ottenendo la vittoria per il Team Angle e mantenendo il titolo.
Il quinto match fu la sfida tra Chris Jericho e Shawn Michaels. Jericho si portò in vantaggio su Michaels all'inizio del match e applicò la Walls of Jericho sul suo avversario. Successivamente Michaels provò a colpire Jericho con la Sweet Chin Music, ma quest'ultimo contrastò la mossa in una nuova Walls of Jericho. Dopo che Michaels si liberò dalla presa di sottomissione, Jericho tentò di eseguire un suplex che il suo avversario rovesciò in un rapido roll-up per ottenere la vittoria. Al termine del match Jericho si avvicinò a Michaels per stringergli la mano e i due si abbracciarono, prima che Jericho decise di colpire il suo avversario con un colpo basso.Prima dello svolgimento del match seguente ebbe luogo un breve Pillow Fight match (presentato da Jonathan Coachman) tra Stacy Keibler, Torrie Wilson, Tanya Ballinger e Kitana Baker. L'incontro terminò in no contest quando tutte le donne si allearono per denudare Coachman e schienarlo al tappeto.
Il match che seguì fu quello valevole per il World Heavyweight Championship tra lo sfidante Booker T e il campione Triple H. Il match cominciò con lo sfidante in controllo della contesa sul campione, con Ric Flair (a bordo ring in favore di Triple H) che intervenne per gettare il ginocchio di Booker T contro i gradini d'acciaio a bordo ring. L'attacco permise a Triple H di poter lavorare sulle gambe dell'avversario, applicandovi varie mosse di sottomissione, tra cui una per lui inedita Indian deathlock. Booker T riuscì però a sfuggire e riprendere il controllo del match; dopo aver colpito Triple H con un Harlem leg drop, Booker T cominciò a toccarsi il ginocchio dolorante, permettendo a Triple H di recuperare e colpire l'avversario con un Pedigree, che gli permise di vincere il match e mantenere il titolo.Il settimo match della serata fu lo Street Fight match tra Hulk Hogan e il chairman della WWE, Mr. McMahon. Sia Hogan che McMahon misero alla prova la loro forza a inizio match, fino a quando McMahon non scaraventò Hogan fuori dal ring. Hogan cominciò allora a colpire più volte McMahon con una sedia, causando al suo avversario una vistosa perdita di sangue dalla fronte. Nel corso del match intervenne brevemente sul ring Roddy Piper, che colpì Hogan alla testa con un tubo. Hogan riuscì però a riprendersi e a evitare il big boot di McMahon, rovesciandolo in un running leg drop e ottenendo lo schienamento decisivo, che gli consegnò la vittoria del match.
Il successivo e ultimo match dell'undercard fu quello tra The Rock e Stone Cold Steve Austin. Il match ebbe inizio con una rissa sul ring tra Austin e The Rock, che finì per concludersi al di fuori di esso. Per tutto il match The Rock lavorò sulle gambe di Austin, applicando una Sharpshooter ai danni dell'avversario. The Rock cominciò poi a farsi beffe di Austin, indossando il suo giubbino e imitandone le mosse. Austin riuscì a reagire, arrivando a "rubare" la mossa finale all'avversario quando colpì The Rock con una Rock Bottom. Di tutta risposta The Rock fece poco dopo la stessa cosa su Austin, colpendolo con una Stone Cold Stunner. I due si colpirono nuovamente, questa volta usando ognuno la propria rispettiva mossa finale e non viceversa come prima. Dopo non esser riuscito a schienare Austin dopo il People's Elbow, The Rock colpì l'avversario con un serie di tre Rock Bottom consecutive, che lo portarono allo schienamento finale e alla vittoria del match. The Rock riuscì quindi a battere Stone Cold Steve Austin nell'evento più importante dell'anno, dopo aver perso contro di lui nei due match precedenti disputati a WrestleMania XV e WrestleMania X-Seven.
Il main event fu il match con il palio il WWE Championship tra Brock Lesnar e il campione in carica Kurt Angle, con la stipulazione che non prevedeva alcun vantaggio per il campione (in altre parole, Angle avrebbe perso il titolo anche per countout e squalifica). Il match cominciò con duri scambi da entrambe le parti, fin quando Angle rovesciò uno shoulder block di Lesnar in un German suplex. Lesnar provò a reagire tentando di eseguire una F-5 sull'avversario, ma Angle annullò anche questa manovra e la trasformò in una Ankle Lock a suo favore, da cui Lesnar riuscì però a sottrarsi. Quando Lesnar si liberò dalla presa di sottomissione, Angle tentò di colpirlo con una Angle Slam, ma Lesnar riuscì a rovesciare la mossa in una F-5. Invece di schienare l'avversario, Lesnar salì sul paletto della terza corda del ring e tentò di eseguire una shooting star press su Angle, manovra aerea che aveva già provato diverse volte in allenamento. Sfortunatamente, Lesnar eseguì la mossa in maniera scorretta, scivolando sulla corda poco prima di lanciarsi in tuffo e non capovolgendosi completamente prima dell'impatto. Di conseguenza Angle venne centrato solo parzialmente, mentre Lesnar sbattette la testa sul ring. L'improvviso errore costrinse i due wrestler a chiudere il match in modo anticipato, con Lesnar che eseguì un'altra F-5 su Angle, ottenendo la vittoria e la conquista del WWE Championship. Angle e Lesnar si strinsero la mano e si abbracciarono al termine del match, concludendo così la messa in onda del pay-per-view.
Durante la puntata di SmackDownǃ successiva a WrestleMania venne annunciato da Stephanie McMahon, general manager dello show, che Kurt Angle aveva accusato una tendinite e un infortunio al collo, mentre Brock Lesnar aveva subito una commozione cerebrale in seguito alla shooting star press mal eseguita. Con Angle costretto a stare fuori dai giochi per qualche mese, la McMahon decise di indire un torneo che avrebbe determinato il primo sfidante al WWE Championship di Lesnar. John Cena divenne lo sfidante al titolo dopo aver sconfitto Chris Benoit nel match finale del torneo nella puntata di SmackDownǃ del 17 aprile, . Lesnar sconfisse Cena a Backlash e mantenne il WWE Championship. Il campione intraprese poi una faida con Big Show, sconfiggendolo a Judgment Day e mantenendo il titolo al termine del primo stretcher match mai disputato. Lesnar perse successivamente il titolo contro il rientrante Kurt Angle a Vengeance, in un triple threat match che includeva anche Big Show. Lesnar si riprese il titolo nella puntata di SmackDownǃ del 18 settembre, quando sconfisse Angle in un 60 minutes Iron Man match per 5-4.Mr. McMahon usò la sua posizione di chairman della WWE nella puntata di SmackDownǃ del 3 aprile, quando costrinse Hulk Hogan a lasciare per sempre la federazione, come parte della loro storyline, nonostante Hogan avesse vinto il match di WrestleMania. Nella puntata di SmackDownǃ del 1º maggio fece il suo debutto "Mr. America" (che era in realtà Hogan coperto da una maschera) durante lo show Piper's Pit di Roddy Piper, in cui McMahon promise che avrebbe dimostrato che l'identità di questo nuovo personaggio misterioso altro non era che quella di Hogan. Nella faida rimase coinvolto anche Zach Gowen, un wrestler con una gamba amputata che venne messo contro Mr. America in un match. Dopo più tentativi falliti di dimostrare che Mr. America fosse Hogan, McMahon riuscì nel suo intento nella puntata di SmackDownǃ del 3 luglio dopo aver mostrato in diretta alcuni filmati in cui Mr. America si toglieva la maschera e rivelava il volto di Hogan; McMahon annunciò quindi che Hogan era stato definitivamente licenziato dalla WWE.Stone Cold Steve Austin venne licenziato dalla WWE nella puntata di Raw successiva a WrestleMania, nell'ambito della storyline, dall'allora general manager dello show, Eric Bischoff, a causa di motivi di salute. Austin venne successivamente licenziato ancora una volta, in questo caso in qualità di co-general manager di Raw, dalla amministratore delegato della federazione, Linda McMahon, il 2 aprile. Più tardi quella stessa notte The Rock prese in giro Austin per il suo licenziamento. Nel frattempo quest'ultimo aveva lanciato una sfida il 31 marzo a qualsiasi wrestler avesse avuto il coraggio di affrontarlo in un match. Goldberg fece il suo debutto nella WWE quella sera e rispose alla sfida di The Rock, colpendolo con una spear. The Rock decise nella puntata di Raw del 14 aprile di accettare la sfida di Goldberg, dopo averla rifiutata la settimana precedente, e venne sancito un match tra i due a Backlash, dove Goldberg sconfisse The Rock. Al termine del match The Rock tenne un discorso d'addio in cui annunciava che si sarebbe preso un anno sabbatico dal wrestling professionistico.
L'evento ricevette critiche estremamente positive da parte dei vari siti e riviste specializzate, venendo definito come "una delle migliori edizioni di WrestleMania mai realizzate". Vennero lodati in particolar modo il match tra Shawn Michaels e Chris Jericho, quello tra The Rock e Stone Cold Steve Austin e il main event tra Kurt Angle e Brock Lesnar.

Il Wright Flyer (noto, retrospettivamente, anche come Flyer I, Flyer 1903 o Kitty Hawk) fu uno dei più importanti aeroplani dell'era pionieristica. Progettato e costruito dai due fratelli statunitensi Wilbur e Orville Wright all'inizio del XX secolo, è in genere considerato il primo mezzo motorizzato più pesante dell'aria ad aver eseguito un volo controllato, il 17 dicembre 1903.
Verso la fine del XIX secolo, tanto in Europa quanto negli Stati Uniti, la prospettiva di riuscire a realizzare una macchina volante più pesante dell'aria andava facendosi sempre più realistica, grazie al progresso tecnologico nel campo dei materiali e al perfezionamento del motore a scoppio; perciò diversi tecnici, scienziati e inventori furono spinti a dedicarsi alla ricerca in campo aeronautico, scatenando una sorta di corsa al primato che calamitò anche notevoli attenzioni da parte della stampa, soprattutto negli USA.
Tra i più notevoli tentativi di alzarsi dal suolo intrapresi durante la fase "preistorica" della storia del volo figura quello del francese Clément Ader, che nel 1890 riuscì a far compiere un brevissimo balzo al suo Éole, dotato di un motore a vapore.
Anche l'americano Hiram Maxim, inventore della mitragliatrice che porta il suo nome, si era dedicato a progettazioni aeronautiche. Nel 1894 aveva sfiorato il successo con un enorme biplano, che si era staccato brevemente dal suolo per poi incagliarsi nello stesso binario da cui era partito, schiantandosi violentemente al suolo. Anche se la macchina volante di Maxim era propulsa da ben due motori a vapore, il suo inventore era lucidamente consapevole del fatto che lo sviluppo di un motore a scoppio efficiente e leggero era un presupposto fondamentale per la realizzazione di un aereo valido: nel 1892 aveva scritto "dateci un motore e ben presto vi daremo una macchina volante funzionante".
Tuttavia l'esperimento nel quale l'opinione pubblica mondiale aveva riposto la maggior fiducia era stato quello dell'eminente scienziato americano Samuel Pierpont Langley. Il lancio del suo monumentale Great Aerodrome fallì con grande clamore per due volte, il 7 ottobre e l'8 dicembre 1903 (solo pochi giorni prima del volo dei Wright). Dal momento che il governo americano aveva investito in prima persona ingenti somme di denaro nell'esperimento, la delusione dovuta al fallimento fu molto grande e provocò la diffusione di un certo scetticismo a proposito della realizzabilità del volo a motore, la quale però fu di breve durata. L'Aerodrome di Langley aveva un motore a pistoni da ben 37 kW (50 CV), ed era il risultato del lavoro di uno scienziato esperto; il suo fallimento malgrado i buoni presupposti viene di solito attribuito al fatto che, in pratica, era mancata nel corso della realizzazione del progetto una fase di sperimentazione sul campo.
I fratelli Wright, al contrario, svolsero un gran numero di esperimenti sul campo nel corso dei quali si fecero un'idea precisa dei principi più elementari dell'aerodinamica. Nel laboratorio annesso al negozio di biciclette che gestivano insieme a Dayton, nell'Ohio, essi si dedicarono sistematicamente alla risoluzione di una serie di problemi importanti.
Il primo punto su cui si concentrarono fu quello della controllabilità del velivolo; essi infatti avevano ben presto compreso che, per evitare i tragici incidenti che erano già costati la vita, tra gli altri, al pioniere degli alianti Otto Lilienthal, era essenziale poter manovrare l'aereo: essere in grado di esercitare sulla macchina un vero e proprio controllo era altrettanto importante che staccarsi dal suolo. Il problema fu risolto con l'approccio più tradizionale: fu osservando il volo di alcuni uccelli che Wilbur notò il modo in cui essi deformavano l'estremità delle ali per mantenere l'assetto laterale, e si rese conto che lo stesso principio, che sarebbe poi diventato noto come svergolamento alare, poteva essere applicato anche a una struttura alare artificiale, purché essa fosse dotata di sufficiente flessibilità.
I Wright svolsero anche una serie di osservazioni empiriche su diversi tipi di profilo alare, che montarono a turno su una bicicletta in corsa per saggiare il loro comportamento al variare del flusso d'aria. Infine, costruirono una piccola galleria del vento che usarono per collaudare diverse superfici aerodinamiche su cui poi si basarono nella progettazione delle ali del Flyer.
Nell'autunno del 1900 i Wright si recarono sulle colline presso Kitty Hawk, nel Carolina del Nord, per sperimentare in condizioni di vento favorevole il loro primo aliante. Esso era un biplano in complesso molto simile a quello che sarebbe diventato il Wright Flyer: un piccolo velivolo con struttura lignea ricoperta in tela, che presentava già la stessa configurazione canard che avrebbe caratterizzato tutte le progettazioni dei Wright fino al 1911. Il pilota era steso in posizione prona per minimizzare la resistenza aerodinamica, e usava una leva posta davanti a sé per comandare le superfici anteriori, con cui regolava il beccheggio. Il controllo del rollio tramite lo svergolamento alare invece era affidato a dei pedali. Solamente, mancava ancora la coda. Nel corso di questi test, svolti quando le condizioni di vento erano favorevoli, i due fratelli prendevano a turno il posto del pilota, e l'aliante veniva lanciato lungo il pendio di una collina dall'altro fratello o da altri collaboratori (tra cui si ricordano Dan e Bill Tate). Gli esiti di queste prove di planata furono molto positivi per quanto riguardava il funzionamento dei comandi, che consentivano voli bilanciati e atterraggi delicati. In compenso i profili alari risultarono in definitiva inefficienti, e vennero poi migliorati.
Nell'estate del 1901 i Wright tornarono presso Kitty Hawk (questa volta poco lontano, sulle colline di Kill Devil Hills) per eseguire altre prove con un nuovo aliante più grande, capace di fornire più portanza. La superficie alare era stata quasi raddoppiata, ma gli esperimenti che si svolsero alla presenza dell'esperto di alianti francese Octave Chanute furono sostanzialmente un fallimento: furono necessarie significative modifiche alla forma dell'ala per rendere il velivolo controllabile come il suo predecessore, e in almeno un'occasione un grave stallo portò vicino alla tragedia, scongiurata grazie all'ampio timone di profondità anteriore. Inoltre, era necessario aumentare ulteriormente la portanza disponibile.
Wilbur e Orville, tornati a Dayton, affrontarono la questione in dettaglio: svolsero un gran numero di esperimenti con la loro galleria del vento, confrontando il comportamento di diverse superfici disposte a formare angoli diversi rispetto al flusso dell'aria, e utilizzarono i risultati per rifare completamente i calcoli relativi alla portanza. L'aliante che essi costruirono nel 1902, che fu il risultato di queste sperimentazioni, aveva un'ala più sottile e meno incurvata. Per compensare gli sbandamenti dovuti alla deformazione delle ali, venne introdotta per la prima volta la doppia superficie fissa posteriore, che costituiva una deriva verticale. Aerodinamicamente, l'aliante del 1902 fu il più efficiente di tutta la serie, anche se la sua controllabilità era ancora troppo limitata. I Wright introdussero allora un sistema aggiuntivo di controllo laterale basato sul movimento delle derive verticali, che divennero in effetti dei veri e propri timoni.
Il libratore del 1902, eseguite queste modifiche, fu un ragguardevole successo; compì planate anche di 200 m, rimanendo in volo fino a 26 secondi.
Il passo successivo, e decisivo, era quello del volo motorizzato. Poiché le compagnie automobilistiche si rivelarono incapaci di mettere a disposizione un motore adatto (cioè dotato di un rapporto potenza-peso abbastanza soddisfacente) i fratelli Wright affidarono al loro assistente, Charlie Taylor, la progettazione e la costruzione di un valido motore a scoppio, compito che egli portò brillantemente a termine. La costruzione delle eliche era un problema più delicato e complesso, ed evidentemente non esisteva nessuna azienda che avrebbe potuto fornire a Wilbur e a Orville un'elica aeronautica già pronta; essi dovettero disegnarle e costruirle da sé, superando notevoli difficoltà e risolvendo difficili problemi di matematica e fisica teorica. Anche da questo punto di vista comunque ottennero un buon successo, visto che le loro eliche raggiunsero ottimi livelli di efficienza. Per lanciare il Flyer in fase di decollo, dato che un vero e proprio carrello sarebbe stato pesante e avrebbe rischiato di infossarsi nella sabbia, i Wright avevano sviluppato una rotaia lungo cui l'aereo rullava con poco attrito fino a raggiungere la velocità di decollo.
Il Wright Flyer, risultante dall'installazione del motore di Taylor su una struttura quasi uguale a quella dell'aliante del 1902, era pronto per il settembre 1903.
Il Flyer era un biplano monomotore (quantunque propulso da due eliche) con canard; la scelta di porre l'equilibratore in posizione anteriore (che prende il nome di "canard" dal francese per "anatra", con riferimento all'aspetto che assumono gli aerei con questa architettura) fu dettata principalmente da due ragioni: in primo luogo, secondo Wilbur, l'incidente che era costato la vita a Lilienthal era stato causato dalla scarsa controllabilità della configurazione (convenzionale) del suo aliante, inconveniente che a suo parere la formula canard avrebbe evitato; in secondo luogo, riteneva che il fatto di avere in vista l'equilibratore durante il volo potesse essere di aiuto al pilota.Il doppio piano orizzontale anteriore era sorretto dal prolungamento dei pattini di atterraggio, ed era interamente mobile; il suo controllo era affidato a una leva posta a sinistra del pilota. Il timone di profondità era in pratica l'organo principale di controllo del Flyer, e la sua ipersensibilità costituiva la più rilevante difficoltà di pilotaggio dell'aereo.
Il comando tanto dello svergolamento alare che regolava il rollio, quanto del doppio timone che regolava l'imbardata erano collegati a una sella scorrevole lateralmente, che il pilota – sdraiato in posizione prona – comandava con il movimento dei fianchi.
Il Flyer del 1903 era privo di carrello. L'atterraggio avveniva direttamente sui pattini che costituivano la sua struttura inferiore, mentre il decollo avveniva grazie a un carrellino capace di scorrere lungo una rotaia di legno lunga 18 m: il Flyer veniva posto all'inizio del binario, collocato sopra tale supporto mobile scorrevole, e quindi veniva bloccato con un cavo; quando il motore era a regime il cavo veniva sganciato, ed era la potenza del motore stesso ad accelerare l'aereo fino a fargli raggiungere la velocità di decollo. Fu solo dal 1904 in poi che, in alcune occasioni, i Wright per facilitare il decollo sfruttarono una sorta di catapulta che accelerava l'aereo grazie alla caduta di un peso da un'impalcatura.
La leggerissima struttura del Flyer era completamente lignea, con parti in frassino e abete rosso, ed era rivestita da una mussola grezza piuttosto leggera. Il metallo era stato impiegato solo per gli attacchi delle parti, per i tiranti delle controventature e per le trasmissioni dei comandi. Inoltre ovviamente erano in metallo il motore, il radiatore dell'acqua di raffreddamento e le catene da bicicletta responsabili della trasmissione.
Di ritorno dalle prove di volo librato eseguite nell'estate del 1902, i Wright avevano bisogno di un motore e di una coppia di eliche. Nel dicembre 1902 Wilbur scrisse a dieci diverse case automobilistiche, trasmettendo loro la richiesta di costruire un motore capace di garantire le prestazioni di cui i due fratelli avevano bisogno; le specifiche che essi allegarono alla richiesta prevedevano un peso non superiore agli 82 kg (180 lb) e una potenza di almeno 6 kW (8 CV). Nessuna delle ditte, tuttavia, aveva a disposizione un motore con tali caratteristiche, né era disposta a dedicarsi alla sua realizzazione ad hoc. Perciò, Wilbur e Orville decisero di svilupparlo autonomamente, e ne affidarono la realizzazione al meccanico Charlie Taylor.
Il motore costruito da Taylor aveva quattro cilindri in linea disposti orizzontalmente, ed era raffreddato ad acqua; aveva una cilindrata di 3 294 cm³, sviluppava 12 CV a 1090 giri al minuto e pesava 77,3 kg. Il suo rapporto peso-potenza era molto buono, ma era un motore piuttosto grezzo, anche per l'epoca: non aveva un sistema di alimentazione propriamente detto, né un carburatore moderno, né un sistema di regolazione della potenza. Ciononostante svolse piuttosto bene il compito, estremamente specifico, per cui era stato progettato; inoltre, presentava anche delle caratteristiche innovative, ad esempio l'ampio uso di alluminio nel basamento dei cilindri, il che gli conferiva la sua eccezionale leggerezza. Il carburante alimentava i cilindri per gravità, da un serbatoio da poco meno di un litro e mezzo posto al di sopra del motore; la benzina si miscelava con l'aria in una piccola camera posta accanto ai cilindri, e la miscela così ottenuta veniva vaporizzata dal calore del motore stesso, per poi essere immessa nei cilindri da un collettore. La scintilla per l'avviamento era prodotta da una batteria esterna all'aeroplano, mentre a regime l'ignizione era garantita da un magnete a bassa tensione collegato al volano da 10 kg che normalizzava i giri del motore.
Il motore, che Taylor aveva costruito in sei settimane, venne collaudato il 12 febbraio 1903: nonostante un lieve surriscaldamento dell'area dello scarico, funzionò bene finché i Wright non arricchirono la miscela aria-combustibile. A quel punto il motore non resse e i cilindri gripparono. Il motore dovette essere ricostruito da capo, ma entro il maggio di quello stesso anno funzionava ormai in modo soddisfacente.
Il motore era collocato sull'ala inferiore; si trovava in posizione eccentrica, scostato dall'asse di simmetria del velivolo, per compensare l'opposta eccentricità del posto di pilotaggio.
Per quanto riguardava l'elica, i Wright cercarono senza successo delle informazioni tecnico-scientifiche che potessero aiutarli, e quindi procedettero autonomamente. Dopo essersi resi conto che un'elica non è altro che un'ala che si muove ruotando anziché traslando, Wilbur e Orville si dedicarono alla costruzione di una nuova, più grande galleria del vento in cui sperimentarono diverse superfici su cui svolsero i calcoli necessari. Quindi passarono alla sperimentazione di modelli di elica in scala, e infine produssero artigianalmente due eliche del diametro di 2,6 m in abete rosso. Il loro rendimento, pari al 66%, era molto buono rispetto ai risultati di altri contemporanei.
La potenza del motore era trasmessa alle due eliche (montate dietro alle ali, in posizione spingente) da catene da bicicletta con un rapporto di riduzione di 0,28. La catena di trasmissione sinistra era incrociata, cosicché le due eliche giravano in direzione opposta, in modo da evitare gli effetti di coppia.
Le ali erano costruite su un profilo molto sottile del tipo concavo-convesso (cioè caratterizzato da una sezione asimmetrica, con il dorso dell'ala convesso e il ventre concavo). La loro struttura era basata su trentotto centine trasversali e su due longheroni longitudinali per ciascuna delle due ali. Il longherone anteriore era molto vicino al bordo d'attacco, e quello posteriore era posto a circa sette decimi della corda alare. Le ali erano collegate da nove coppie di montanti in legno vincolati ai longheroni, ed essi erano a loro volta rinforzati da abbondanti controventature di tiranti in acciaio. Gli alberi delle eliche erano supportati da due coppie di montanti. Il bordo d'uscita dell'ala era definito da un filo metallico teso tra le centine, e assumeva un contorno dentellato a causa della tensione della tela di rivestimento.
Le due semiali avevano apertura e superficie leggermente diverse: quelle di destra erano una decina di centimetri più lunghe di quelle di sinistra per compensare la lieve asimmetria nel posizionamento del motore. Le ali non avevano diedro – anzi, a terra esse assumevano un leggero diedro negativo dovuto alla loro grande flessibilità (flessibilità che peraltro era essenziale per l'efficacia dello svergolamento); i Wright avevano rinunciato a costruire un aereo intrinsecamente stabile sull'asse longitudinale, preferendo che fosse il pilota a correggere continuamente l'assetto intervenendo attivamente sui comandi, come se stesse andando in bicicletta. La configurazione con equilibratore posto anteriormente consentiva un miglior controllo da parte del pilota, specialmente in condizioni di volo critiche.
I Wright ritornarono a Kill Devil Hills alla fine di settembre del 1903, nello stesso periodo in cui Langley si accingeva a tentare di far volare il suo Aerodrome. Quando seppero del suo primo fallimento, Wilbur e Orville si convinsero che era venuto il loro turno di fare lo storico tentativo.
Tuttavia per quasi tutto l'autunno le circostanze furono contrarie ai Wright: inizialmente il motore funzionò male, e le sue eccessive vibrazioni finirono anche per danneggiare gli alberi delle eliche; Orville fu costretto a tornare a Dayton per costruirne di nuovi in acciaio. Dopo che anche il secondo tentativo di Langley fallì, facendo definitivamente naufragare il progetto dell'Aerodrome, il 14 dicembre 1903 i Wright eseguirono la prima prova di lancio del Flyer. Con Wilbur ai comandi, il Flyer andò fuori controllo appena si fu staccato dal binario di partenza, e cadde pesantemente al suolo, senza tuttavia subire danni gravi.
Il tentativo fu ripetuto il 17 dicembre, questa volta con Orville ai comandi. A Kill Devil Hills tirava un forte vento nella direzione contraria a quella in cui sarebbe decollato il Flyer, e questo fattore, pur rendendo più difficile il pilotaggio, avrebbe reso più facile per la macchina staccarsi dal suolo, imprimendole una maggiore velocità relativa rispetto all'aria. La squadra di soccorso mobile vicino a Kill Devil Hills fu allertata e fu piazzata una macchina fotografica per documentare un eventuale successo. Può essere curioso notare che i Wright volarono sempre vestiti esattamente come al solito, in giacca e cravatta e con i colletti inamidati. Dopo che il motore si fu scaldato i due fratelli si strinsero la mano, e Orville prese posto, in posizione prona, sul Flyer. Quando il cavo che tratteneva il Flyer fu sganciato, l'aereo rullò accelerando in avanti con il motore al massimo, e si staccò da terra rimanendo in volo per 12 secondi, durante i quali coprì una distanza di 36 m. Orville Wright scrisse in seguito:
Se era ancora possibile dubitare del fatto che il primo "salto" dei Wright fosse un vero volo, i successivi tre esperimenti tentati in sequenza da Wilbur, Orville e di nuovo Wilbur nel corso di quella stessa giornata del 17 dicembre sembrarono dimostrare che il Flyer garantiva davvero una discreta padronanza dell'aria. Nell'ultimo di questi quattro voli, ognuno più lungo e sicuro del precedente, Wilbur riuscì a tenere in aria il Flyer per 59 secondi, per una distanza di 260 m. Al termine di quest'ultimo volo, tuttavia, il Flyer picchiò repentinamente e, atterrando bruscamente, ruppe il supporto del timone di profondità anteriore; il pilota non subì nessuna conseguenza seria, ma questo costrinse a sospendere i tentativi per qualche tempo.
L'evento fu comunicato alla stampa direttamente dai fratelli Wright; tuttavia il pubblico accolse la notizia con poco entusiasmo, principalmente perché il fiasco di Langley aveva in gran parte smorzato l'interesse per la nascente aviazione, e negli Stati Uniti si era diffuso, a questo proposito, un certo scetticismo. Peraltro, intenzionati a non farsi rubare le loro idee da nessuno, Wilbur e Orville non cercarono di attirare l'attenzione sul loro lavoro finché non lo ebbero perfezionato, cioè finché non risultò chiaro il suo potenziale valore economico.
Dal Wright Flyer del 1903 gli stessi Wright, negli anni immediatamente successivi, svilupparono diversi altri velivoli che, pur concettualmente simili, si rivelarono sempre più prestanti e affidabili; le evoluzioni dirette del Flyer originale furono nel 1904 il Flyer II, nel 1905 il Flyer III, e poi il Model A nel 1908 e il Model B nel 1911.
I tre alianti su cui erano stati svolti gli esperimenti che avevano portato a far volare il Flyer nel 1903 furono praticamente buttati via da Wilbur e Orville dopo che essi ebbero finito di usarli. Il Flyer stesso invece fu conservato, anche se l'indifferenza con cui lo trattarono all'inizio suggerisce che i due fratelli non gli attribuissero la grande importanza a livello nazionale che poi gli sarebbe stata accordata. L'aereo, danneggiato dopo l'ultimo volo di Wilbur, fu smontato e riposto in alcune casse, che rimasero nel retrobottega del negozio di biciclette di Dayton per i successivi tredici anni, fino al 1916. L'albero a gomiti e il volano originali furono prestati nel 1906 agli allestitori di una mostra a New York, ma in quell'occasione andarono persi per sempre.
Nel 1913 una grave alluvione colpì Dayton, e le casse che contenevano l'aereo rimasero per settimane sotto l'acqua fangosa. Poi, nel 1916, il Flyer (sempre nelle casse danneggiate dall'acqua) fu portato in un nuovo edificio, adibito a laboratorio, da Orville (Wilbur era morto nel 1912). Dopodiché, nel corso di quello stesso 1916, il velivolo fu riassemblato per la sua prima esposizione in pubblico, che si svolse presso il Massachusetts Institute of Technology (MIT) tra l'11 e il 14 giugno.
Dopo l'esposizione al MIT il Flyer comparì alla Pan-American Aeronautical Exhibition, presso New York, nel 1917, alla riunione estiva della Society of Automotive Engineers a Dayton nel 1918, alla Aeronautical Exposition a New York nel 1919, e di nuovo a Dayton per la International Air Races nel 1924.
Nel 1910 nacquero le prime ostilità tra Orville Wright e la Smithsonian Institution: la causa di questi attriti fu il rifiuto da parte di quest'ultima, già allora un'importante istituzione scientifica, di accordare ai Wright i loro meriti nell'avere superato l'ex segretario della Smithsonian stessa, Samuel Langley, nella corsa al primato. L'offerta dei Wright di donare il Flyer originale al museo fu rifiutata, e fu invece richiesto loro di fornire un esemplare di loro produzione nuovo: l'idea dei curatori del museo era quella di esporre un modello Wright costruito intorno al 1910 accanto all'Aerodrome del 1903, suggerendo che quest'ultimo avesse influenzato il lavoro dei fratelli di Dayton (il che era falso).
La Smithsonian tentò addirittura di far passare l'Aerodrome per il primo aereo ad aver essersi mai alzato da terra, facendolo effettivamente staccare dal suolo nel 1914, dopo averlo pesantemente modificato.
Negli anni venti del XX secolo, nello stesso periodo in cui queste divergenze divennero particolarmente gravi, il Flyer iniziò a ricevere attenzioni degne di un "tesoro nazionale".
Nel 1925 Orville prese la decisione estrema di offrire il Flyer allo Science Museum di Londra, convinto che la Smithsonian si sarebbe arresa a riconoscergli i suoi meriti piuttosto che vedere un glorioso prodotto americano esposto in Europa. Invece la Smithsonian non reagì, e nel febbraio 1928 il Flyer assunse la sua nuova collocazione londinese.
La controversia fu risolta solo all'inizio degli anni quaranta. Nel 1942 la Smithsonian Institution pubblicò un articolo in cui ritrattò le sue posizioni su Langley e riconobbe ai Wright i loro meriti; nel 1943 Orville prese accordi affinché l'aereo tornasse negli USA, ma per essere protetto dai bombardamenti della seconda guerra mondiale il Flyer dovette essere conservato in un rifugio sotterraneo poco fuori Londra fino alla fine della guerra. Rimase poi in Inghilterra fino al 1948 affinché ne fosse fatta una copia. Orville morì per un improvviso attacco cardiaco in quello stesso anno, e così fu solo dopo la sua morte, il 17 dicembre 1948, che il Flyer assunse la sua collocazione definitiva nel corso di una solenne cerimonia. In quell'occasione l'ambasciatore britannico, Sir Oliver Franks, commentò:
Nel 1976 il Flyer fu rimosso dal vecchio edificio della Smithsonian Institution dedicato alle arti e all'industria per essere spostato nel nuovo National Air and Space Museum; nel 1984-85 l'aereo subì un restauro completo e un'estesa fase di studi, e nel 2003, nel centennale del suo primo volo, fu spostato in una nuova galleria dedicata completamente ad esso.
Nel 1981, presso i responsabili della Smithsonian Institution, prese avvio una discussione sull'opportunità di sottoporre il Flyer ad un estensivo restauro finalizzato a riparare i danni subiti dall'aereo nel corso di molti anni di esposizione al pubblico. I lavori, iniziati nel dicembre 1984 e proseguiti fino alla primavera del 1985, costituirono la prima occasione di studio tecnico approfondito della struttura del Flyer da quando Orville aveva compiuto l'ultima operazione di restauro nel 1926-27.
Sotto la guida dei tecnici Karl Heinzel, Richard Horigan e Reed Ferguson l'aereo fu dapprima completamente smontato e ispezionato; tutti i suoi componenti vennero accuratamente analizzati per stabilirne il livello di degrado, mentre i segni di corrosione delle parti metalliche vennero eliminati e le riparazioni necessarie eseguite; l'intera struttura fu poi trattata con agenti preservanti. L'unico componente importante ad essere rimpiazzato fu il rivestimento in tela. Tutta l'operazione avvenne in un laboratorio visibile al pubblico, per non privare i visitatori della possibilità di vedere il Flyer.
Durante il restauro, il Flyer fu studiato approfonditamente in ogni sua parte, e venne prodotta una vasta documentazione di tavole tecniche e fotografie.
Le fonti non specializzate in genere attribuiscono sbrigativamente ai fratelli Wright il primo volo motorizzato della storia; prima del 17 dicembre 1903 però si erano svolti diversi tentativi – basati su studi non sempre propriamente scientifici – di alzarsi da terra su mezzi motorizzati "più pesanti dell'aria", alcuni dei quali avevano incontrato parziale successo.
I seguenti sono, tra i tanti, particolarmente degni di nota. Il già citato Clément Ader, quasi sicuramente, riuscì nel 1890 a far sollevare il suo Éole con propulsione a vapore di una ventina di centimetri dal suolo, per una distanza di circa 50 m; tuttavia quando ebbe l'occasione di ripetere la prova con testimoni ufficiali, nel 1897, il suo velivolo non si staccò da terra.
Più completo, anche se più controverso, fu il successo dell'immigrato tedesco negli Stati Uniti Gustav Weisskopf (poi anglicizzato Gustave Whitehead); sembra che, il 14 agosto 1901, Weisskopf fu in grado di far volare il suo Modello 21 a vapore su una distanza di circa 800 m toccando una quota di 15 m, come venne riportato dal cronista del Bridgeport Herald Dick Howell, testimone oculare, pochi giorni dopo. A quanto sembra in seguito le sue difficoltà economiche e i suoi problemi nella comunicazione in inglese gli resero impossibile brevettare le sue invenzioni, e tutti i suoi disegni e le sue documentazioni andarono perdute. Il motivo per cui i suoi esperimenti sono sostanzialmente dimenticati potrebbe risiedere in parte anche nell'ostilità che poteva esserci verso un immigrato tedesco negli Stati Uniti di inizio secolo.Un altro versante della questione del primato dei Wright riguarda il fatto che, nel 1903, essi decollarono con un forte vento frontale e con l'ausilio di un carrellino e di una rotaia: in altre parole, il fatto che il decollo non fu effettuato dal Flyer in modo del tutto indipendente mette in dubbio il fatto stesso che esso abbia effettivamente volato poiché, secondo i regolamenti della Fédération Aéronautique Internationale, l'ente responsabile dell'omologazione dei primati aeronautici (che però è stato fondato solo nel 1905), un record è valido esclusivamente se l'aeroplano che l'ha infranto l'ha fatto decollando con i suoi soli mezzi. Tenendo conto di questo, il primo vero e proprio volo di un "più pesante dell'aria" verrebbe ad essere quello compiuto dal pioniere dell'aviazione franco-brasiliano Alberto Santos-Dumont il 13 settembre 1906; il suo 14-bis infatti fu il primo aeroplano dotato di un moderno carrello d'atterraggio a riuscire a volare, e si alzò da terra senza alcun ausilio.
Effettivamente, la questione se il Flyer abbia o meno volato per primo dipende essenzialmente dalla definizione che si vuole dare alla parola "volo"; il fatto che la maggior parte delle istituzioni e dei testi specializzati consideri il Flyer il primo vero aereo della storia significa che la definizione di volo generalmente accettata insiste più sulla controllabilità del velivolo che sulla sua capacità di decollare in modo completamente indipendente.
In complesso, i testi più specializzati in tema di aviazione tendono a parlare del primato dei Wright con una certa prudenza: secondo la Smithsonian Institution, un'istituzione autorevole anche se legata strettamente ai Wright, il Flyer fu "la prima macchina motorizzata più pesante dell'aria a portare a termine un volo controllato e sostenuto con un pilota a bordo". In questi termini, cioè mettendo adeguatamente l'accento sulla controllabilità del velivolo, il primato dei Wright risulta difficilmente contestabile, sia rispetto al brevissimo balzo di Ader, sia rispetto ai presunti voli del Modello 21 di Weisskopf, il controllo del quale sembra essere stato affidato esclusivamente al movimento del corpo del pilota, con il conseguente spostamento dell'equilibrio del velivolo.
Comunque, indipendentemente dal fatto di considerare o meno quelli del 17 dicembre 1903 come veri e propri voli, i fratelli Wright rimangono tra i pionieri dell'aviazione che esercitarono le influenze più notevoli sui loro contemporanei; inoltre furono probabilmente loro, negli anni immediatamente successivi al 1903, a riuscire ad acquisire più compiutamente, con i loro aeroplani, un vero e proprio controllo dell'aria. In particolare, il Wright Flyer III (un velivolo derivato direttamente dal Flyer e ancora molto simile ad esso) che volò estensivamente nel 1905 e nel 1908 è spesso considerato il primo aeroplano veramente efficiente e pratico mai costruito.
Rosario Abate, Storia degli aerei, Milano, La Sorgente, 1964, ISBN non esistente.
 G. Dicorato, G. Bignozzi, B. Catalanotto, C. Falessi, Storia dell'Aviazione, Milano, Fratelli Fabbri Editori, 1973, ISBN non esistente.
 Giuseppe Ciampaglia, I fratelli Wright e le loro macchine volanti, Roma, IBN Editore, 1993, ISBN 88-86815-22-0.
 R.G. Grant, (ed. italiana a cura di R. Niccoli), Il volo – 100 anni di aviazione, Novara, DeAgostini, 2003, ISBN 88-418-0951-5.
 Tom D. Crouch, Peter L. Jakab, I Fratelli Wright – Gli inventori delle macchine volanti, Vercelli, National Geographic – Edizioni White Star, 2003, ISBN 978-88-540-0117-6.
(EN) Fred C. Kelly, The Wright Brothers: A Biography, New York, Dover Publications, 1943,  pp. 101-102, ISBN non esistente.
(EN) Robert C. Mikesh, Tom D. Crouch, Restoration: The Wright Flyer, National Air and Space Museum Report, 1985,  pp. 135-141.
(EN) Tom Crouch, The Bishop's Boys: A Life of Wilbur and Orville Wright, W.W. Norton & Company, 1989, ISBN 0-393-30695-X.
(EN) Phaedra Hise, In Search of the Real Wright Flyer, in Air & Space,  gennaio 2003,  22-29.
(EN) 1903 Wright Flyer – Milestones of Flight, su National Air and Space Museum. URL consultato il 14 aprile 2011.
(EN) Richard P. Hallion, The Wright kites, gliders and airplanes: a reference guide (PDF), su The official website of the U.S. Air Force, 19 agosto 2003. URL consultato il 2 maggio 2012 (archiviato dall'url originale il 14 agosto 2008).
(EN) Joe W. McDaniel, 1903 Wright Flyer I, su Wright Brothers Aeroplane Company – A Virtual Museum of Pioneer Aviation. URL consultato il 17 aprile 2011.
(EN) AIAA Wright Flyer Project – Honoring the Wright Brothers by researching, building, and flying a modern representation of the 1903 Wright Flyer., su wrightflyer.org. URL consultato il 4 maggio 2011.
(EN) The Wright Experience, su wrightexperience.com. URL consultato il 4 maggio 2011.
(EN) Wright Flyer engine , su Griff Wason – Art and illustration. URL consultato il 31 maggio 2011.
Il doppio del torneo di tennis WTA Austrian Open 1985, facente parte del Virginia Slims World Championship Series 1985, ha avuto come vincitrici Mima Jaušovec e Virginia Ruzici che hanno battuto in finale Andrea Holíková e Katerina Böhmová 6–2, 6–3.

Wuchuan (吴川市S, WúchuānP) è una città-contea della Cina, situata nella provincia del Guangdong e amministrata dalla prefettura di Zhanjiang.

La World Wrestling Entertainment (WWE), nota come World Wrestling Federation (WWF) fino al 2002, è un'azienda statunitense di intrattenimento che si occupa principalmente di wrestling, oltre a film, musica e promozione commerciale. È quotata in borsa al New York Stock Exchange con la sigla WWE, che si riferisce anche all'omonima federazione di wrestling e al proprio personale.L'inizio della storia della WWE risale al 1948, quando nacque la National Wrestling Alliance (NWA), un gruppo di federazioni indipendenti di wrestling meglio note come «territori NWA», con il territorio della futura WWE che era quello degli Stati Uniti d'America nord-orientali, noto anche come Capitol Sports. Il precursore della WWE fu fondato da Jess McMahon e Toots Mondt il 7 gennaio 1952 con il nome di Capitol Wrestling Corporation Ltd. (CWC). La CWC entrò ufficialmente a far parte del sistema a territori della NWA nel 1953 e vi rimase fino al 1963, quando se ne staccò e il 25 aprile seguente formò la Word Wide Wrestling Federation. Tuttavia nel 1971 l'allora WWWF tornò a far parte del circuito territoriale NWA e vi rimase fino al 1983, anno in cui si staccò definitivamente dalla NWA. Per ragioni di commercializzazione, nel 1979 acquisì il nome di World Wrestling Federation. Successivamente, attraversò diversi cambi legali di nome negli anni successivi, con il primo avvenuto nel 1980, quando acquisì il nome di Titan Sports, Inc. (fondata nel 1979 a South Yarmouth, Massachusetts), che sarebbe l'odierna entità e che fu costituita dopo essere stata incorporata con la CWC, a sua volta acquistata dalla Titan Sports nel 1982; a partire dal 6 maggio 1998 diventò nota con il nome di World Wrestling Federation, Inc. e il 19 ottobre 1999 come World Wrestling Federation Entertainment, Inc.; infine il 6 maggio 2002 a causa di un contenzioso con il World Wide Fund for Nature, noto con lo stesso acronimo, passò al più recente e odierno nome legale, divenendo nota come WWE, Inc. dal 7 aprile 2011, anche se il nome completo non è stato mai ufficialmente cambiato.Al 2018 il presidente e amministratore delegato nonché proprietario e azionista di maggioranza (52%) della WWE è Vince McMahon, aiutato nella gestione dai figli Shane e Stephanie e da suo genero Paul Levesque. La famiglia McMahon detiene circa il 70% del capitale sociale della WWE e il 96% dei diritti di voto. A partire dall'agosto del 2014 a causa di problemi in corso con un fondo speculativo di New York la società Eminence Capital ha acquisito il 9,6% del capitale della WWE mentre la famiglia McMahon conserva il rimanente 90,4%. Il quartier generale della WWE è a Stamford Connecticut, con uffici a Los Angeles, New York, Miami, Londra, Mumbai, Shangai, Singapore, Monaco e Tokyo. Al 2018 la WWE è anche la principale federazione di wrestling mondiale, i cui spettacoli televisivi, tra i quali spiccano Raw e SmackDown Live, raggiungono circa 650 milioni di case in tutto il mondo e sono trasmessi in venticinque lingue in più di 180 Paesi. La WWE dà inoltre vita a diversi eventi a pagamento, il più importante dei quali è WrestleMania, che si tiene ogni anno verso la fine del mese di marzo e l'inizio del mese di aprile, a cui precede di due giorni la cerimonia di introduzione nella Hall of Fame della WWE. A partire dal marzo 2002, in seguito all'acquisizione della World Championship Wrestling (WCW) il 23 marzo 2001 e della Extreme Championship Wrestling (ECW) nel 2003, la WWE ha istituito una divisione del proprio parco atleti, formando essenzialmente due franchigie (Raw e SmackDown), a cui nel 2006 se ne è aggiunta una terza (ECW) dopo la rinascita della ECW portata avanti dalla WWE sino al 2010. Il programma televisivo ECW fu cancellato nel 2010 in favore di un reality show chiamato NXT. La prima divisione si è conclusa nell'agosto 2011, quando la WWE lanciò il Raw SuperShow, permettendo agli atleti di apparire in qualunque programma televisivo e ponendo di fatto fine alla separazione delle franchigie. Ciò è durato fino al maggio 2016, quando la WWE ha annunciato l'intenzione di restaurare tale divisione e la rispettiva selezione degli atleti, che si svolse ogni anno con l'eccezione del 2003 fino all'aprile 2011, a partire dal luglio seguente, mese in cui SmackDown sarebbe andato in onda in diretta, proprio come Raw (che dalla puntata numero mille ha una durata di tre ore), ogni martedì sera con una durata di due ore e con il nome di SmackDown Live. Nel 2014 la WWE lancia il WWE Network, un servizio di video trasmissione continua.Così come altre federazioni di wrestling, anche gli eventi della WWE sono basati sullo spettacolo e sull'intrattenimento, che si basa a sua volta su storie scritte a tavolino e su incontri di lotta predeterminati, sebbene questi includano mosse che possono causare reali infortuni se non eseguite correttamente. Di tutto ciò si occupano gli scrittori creativi, che sono divisi in due gruppi: coloro che si limitano a decidere i risultati degli incontri e delle faide sono noti con il termine di «booker» mentre coloro che scrivono le storie, i segmenti e la struttura di una rivalità sono noti con il termine di «writer» (scrittori) ed entrambi i gruppi fanno capo a un superiore, noto rispettivamente come «head booker» e «head writer». Della struttura degli incontri si occupano invece i produttori, noti anche con il termine di «road agent», insieme agli stessi atleti. Durante la prima divisione del proprio parco atleti anche l'intera squadra creativa della federazione venne ulteriormente divisa in gruppi, con uno che si occupava di scrivere Raw e l'altro di scrivere SmackDown!. Tutto ciò è stato riconosciuto per la prima volta nel 1989 da Vince McMahon (il proprietario della WWE sin dal 1980) per evitare di pagare le tasse dalle commissioni atletiche e sin dagli anni ottanta del XX secolo la WWE ha pubblicizzato il suo prodotto come «sport-spettacolo» (sports entertainment), riconoscendo quindi le radici del prodotto che risalgono tanto alle competizioni sportive quanto al teatro drammatico.La WWE possiede un territorio di sviluppo chiamato NXT e una propria scuola-palestra di wrestling, il WWE Performance Center. Ha inoltre avuto diverse federazioni satellite, meglio conosciute come territori di sviluppo. Quelle più importanti furono la Deep South Wrestling (DSW), la Ohio Valley Wrestling (OVW) e la Florida Championship Wrestling (FCW). Tra le altre si segnalano inoltre la Heartland Wrestling Association (HWA), la International Wrestling Association (IWA) di Porto Rico, la Memphis Championship Wrestling (MCW) e la Ultimate Pro Wrestling (UPW). Nel 2015 la WWE inizia a collaborare con la federazione indipendente EVOLVE Wrestling, con la possibilità di acquisire i loro atleti per farli esibire a NXT ed eventualmente anche nelle franchigie principali della WWE.
Negli anni dieci del XX secolo Jess McMahon, capostipite della famiglia McMahon, incominciò a organizzare incontri di pugilato, fra cui quello fra Jess Willard e Jack Johnson del 1915.
Negli anni successivi McMahon continuò a organizzare eventi di pugilato insieme a Tex Rickard. Il primo incontro organizzato dai due fu quello fra i due pesi leggeri Jack Delaney e Paul Berlenbach l'11 dicembre 1935. McMahon si occupò anche della produzione di concerti dal vivo. Qualche anno prima (intorno al 1920) Toots Mondt aveva creato un nuovo stile di lotta, chiamato Slam Bang Western-Style Wrestling, che combinava la lotta tradizionale con altri elementi tratti da pugilato, lotta greco-romana, lotta libera e teatro per rendere il prodotto più attraente per il pubblico. Quindi formò una propria federazione, gestita dal cosiddetto Gold Dust Trio, che mise sotto contratto molti importanti lottatori dell'epoca. Nonostante un grande successo dovuto alle rivoluzionarie innovazioni, screzi all'interno del trio portarono alla rapida morte della federazione.
Mondt dovette cercare l'aiuto di altri promotori per controllare il panorama del wrestling nella zona di New York e fra questi ci fu Jess McMahon. Dall'alleanza fra Jess McMahon e Toots Mondt nacque il 7 gennaio 1952 la Capitol Wrestling Corporation Ltd. (CWC). La federazione entrò nel circuito territoriale della National Wrestling Alliance (NWA) nel 1953. Fu in questo periodo che Antonino Rocca divenne uno dei talenti cardine della federazione. A seguito della morte di Jess McMahon, questi fu sostituito dal figlio Vincent J. McMahon. La nuova coppia Mondt-McMahon riuscì in poco tempo a controllare circa il 70% delle decisioni NWA grazie al proprio grande bacino di utenza nel triangolo del Nordest, regione popolosa degli Stati Uniti che ha come estremi Pittsburgh, Washington e Maine. Nel 1956 la CWC firmò un contratto con WTTG Channel 5 per trasmettere in diretta i suoi eventi.
Nel 1963 Buddy Rogers era il campione del mondo dei pessi massimi NWA ed era Mondt a decidere chi doveva sfidarlo, ma soprattutto dove doveva avere luogo questa sfida. La commissione della NWA non era soddisfatta di ciò, visto che spesso Mondt obbligava Rogers a combattere nel solo Nordest. I tempi erano maturi perché la federazione si staccasse dalla NWA e andasse per la propria strada, con Rogers che sarebbe dovuto diventare il perno della federazione, pertanto McMahon e Mondt gli chiesero di portare con sé la cintura NWA. Rogers però non era disposto a sacrificare il suo deposito di 25 000 dollari sulla cintura (in quegli anni i detentori della cintura dovevano pagare un deposito per sfavorire un'eventuale mancanza nei loro impegni da campioni). Il 24 gennaio 1963 Rogers perse quindi il titolo contro Lou Thesz a Toronto. Di conseguenza Mondt, McMahon e la CWC lasciarono la NWA, chiamando Rogers a prender parte al loro nuovo progetto, la World Wide Wrestling Federation (WWWF).A metà aprile Rogers si vide assegnare il titolo mondiale dei pesi massimi WWWF dopo un torneo fittizio svolto a Rio de Janeiro in cui avrebbe sconfitto alla fine Antonino Rocca. Il 17 maggio seguente Rogers perse il titolo WWWF in un incontro contro Bruno Sammartino dopo aver subito la bear hug, presa di sottomissione e mossa finale di Sammartino. Mondt lasciò poi la federazione nella fine degli anni sessanta e la WWWF rientrò nella NWA nel 1971 come una federazione regionale, pertanto il titolo del mondo WWWF perse il suo stato di titolo nazionale e divenne un titolo regionale. Nel marzo 1979 la WWWF cambiò nuovamente nome, diventando la World Wrestling Federation (WWF). Il cambiamento era puramente estetico e nulla cambiò nella dirigenza o tra i dipendenti.
Nel 1980 Vince McMahon, figlio di Vincent J. McMahon, fondò la Titan Sports, Inc. e nel 1982 comprò la Capitol Sports da suo padre. Dopo aver scoperto all'età di dodici anni il ruolo di suo padre nel mondo del wrestling iniziò a essere costantemente coinvolto nell'ambiente. Nonostante il padre avesse sempre criticato l'idea di allargare il proprio orizzonte territoriale, egli iniziò un processo di espansione che cambiò radicalmente il wrestling. Cominciò col far trasmettere gli eventi della WWF in televisione in tutti gli Stati Uniti, ricevendo furiose critiche da altri promotori poiché uscì dalla tradizionale area della WWF, il Nordest. McMahon iniziò poi anche a vendere video degli eventi della WWF in tutta la nazione attraverso la sua compagnia di distribuzione nota come Coliseum Video. Infine iniziò a spendere i guadagni prodotti dalla pubblicità, dai contratti televisivi e dalle vendite di videocassette per mettere sotto contratto talenti di federazioni rivali. I promotori di tutta la nazione entrarono in competizione con la WWF.
La mossa principale di McMahon fu mettere sotto contratto Hulk Hogan, che grazie alla sua apparizione in Rocky III aveva una notorietà nazionale che pochi altri potevano offrire. Insieme a Hogan vennero portati anche Roddy Piper, Jimmy Snuka, Don Muraco, Paul Orndorff, Greg Valentine, Ricky Steamboat, The Iron Sheik e Jesse Ventura, con quest'ultimo che però lottò raramente a causa di una malattia polmonare che lo portò al ritiro e divenne quindi commentatore insieme a Gorilla Monsoon. Sebbene nella WWF ci fosse già da anni André the Giant, uno dei lottatori più popolari all'epoca, era indubbiamente Hogan la stella principale della federazione e per molti anche la ragione principale dell'esplosione della WWF.
La vera e propria rivoluzione iniziò con una delle più grandi idee di McMahon, ovvero WrestleMania. Il progetto di McMahon era quello di creare un evento a pagamento che potesse diventare col passare degli anni una sorta di Super Bowl del wrestling. L'idea di un evento così non era nuova nel Nord America in quanto la NWA organizzava Starrcade già da qualche anno e già suo padre aveva organizzato grandi eventi nello Shea Stadium poi trasmessi a pagamento. McMahon voleva però aumentare sempre di più la fetta di pubblico della WWF e con la prima edizione di WrestleMania la WWF strinse un accordo con MTV, dando vita a quella che fu definita l'era della Rock 'n' Wrestling Connection. McMahon invitò allora nella sua federazione celebrità come Muhammad Ali, Mr. T e Cyndi Lauper per aumentare la pubblicità per WrestleMania attirando l'attenzione dei mezzi di comunicazione di massa di tutti gli Stati Uniti.
La prima edizione di WrestleMania datata 31 marzo 1985 fu un grande successo finanziario e coincise con debutto del cosiddetto sport-spettacolo (sports entertainment), il nuovo modo di intendere il wrestling da parte di McMahon. Tale era fu infatti piena di atleti che si presentavano come un personaggio stereotipato, facilmente riconoscibile e caratterizzante, simbolo di una professione (Il poliziotto, l'esattore delle tasse, il barbiere o il modello) o di un ideale (l'uomo da un milione di dollari e i tanti difensori della patria). Grazie a tale successo WrestleMania divenne un evento annuale da svolgersi fra marzo e aprile.
L'uomo immagine di questa nuova era fu senz'altro Hulk Hogan, dotato di grande carisma e prestanza fisica. Oltre a Hogan iniziarono ad affermarsi altri atleti che facevano del fisico il loro punto forte, come The Ultimate Warrior e Randy Savage. Inoltre la WWF poteva vantare anche una corposa divisione tag team, con importanti coppie quali Rockers, Demolition, Hart Foundation, British Bulldogs e Fabulous Rougeaus.
Nel 1987 la WWF aumentò ancora il successo della compagnia producendo ciò che è stato considerato il picco dell'espansione del wrestling negli anni ottanta, ovvero WrestleMania III. In quello che fu presentato dalla WWF come il più grande incontro dello sport-spettacolo si sfidarono Hulk Hogan e André the Giant con in palio il titolo mondiale dei pesi massimi WWF detenuto da Hogan, la cui l'immagine che schiaccia André the Giant al suolo con una body slam è uno dei momenti simbolo dell'intera storia della WWF. Grazie a tale successo McMahon decise di aggiungere altri tre eventi annuali, uno per ogni stagione dell'anno, con le Survivor Series in autunno (prima edizione nel 1987), SummerSlam in estate (prima edizione nel 1988) e la Royal Rumble in inverno (prima edizione nel 1988). Le Survivor Series erano caratterizzate da incontri di squadra a eliminazione, la Royal Rumble aveva al centro l'omonimo incontro a 30 uomini e SummerSlam divenne l'evento principale dell'estate.
Questo periodo di massima popolarità venne caratterizzato da un aumento considerevole della promozione commerciale con l'obiettivo di rendere il wrestling uno sport-spettacolo celebre al livello di altre discipline sportive di popolarità mondiale, facendo uscire il wrestling da quella sorta di nicchia per soli appassionati generando così maggiori ricavi. Vennero quindi prodotte anche numerose serie di giocattoli destinati ai fan più giovani, come le serie di action figure degli atleti WWF prodotte prima dalla LJN (Wrestling Superstars) e poi dalla Hasbro (WWF Hasbro Action Figures), oltre a magliette, poster e altri prodotti commercializzati anche al di fuori degli Stati Uniti.
Genericamente WrestleMania VI (1º aprile 1990) è considerata la fine dell'era per una serie di ragioni in quanto fu l'ultima apparizione di André the Giant nella WWF, l'ultima apparizione di Nikolai Volkoff come cattivo (il suo passaggio fra i buoni rifletteva la fine della guerra fredda) e soprattutto lo scontro fra Hulk Hogan e The Ultimate Warrior, l'unico lottatore che in quel periodo raggiunse livelli di popolarità pari a quelli di Hogan. La sconfitta pulita di Hogan segnò il passaggio di consegne al suo avversario, nuovo simbolo della federazione e della fine di un'intera era. Tuttavia The Ultimate Warrior non fu all'altezza delle aspettative e Hogan vinse il titolo mondiale altre tre volte nei tre anni successivi nonostante diversi annunci di ritiro.
La WWE entrò in un periodo di grande crisi quando McMahon e molti dipendenti della federazione vennero accusati di spaccio e abuso di steroidi nel 1993 e vi fu anche un'accusa per violenza sessuale, ma alla fine McMahon fu scagionato il 22 luglio 1994. Tuttavia la vicenda lasciò un segno molto profondo, con il processo che fece spendere alla WWF circa 5 milioni di dollari in un periodo in cui i redditi erano al minimo storico. Per risollevare economicamente la federazione McMahon tagliò di circa il 40% gli stipendi di molti atleti e membri del personale e del 50% nel caso di agenti, tra cui Bobby Heenan e Jimmy Hart, che lasciarono entrambi la federazione. Molti dipendenti non accettarono questa situazione e decisero di lasciare la WWF. Tra il 1994 e il 1996 molti fra gli atleti cardine della federazione si accasarono alla nuova concorrente, la World Championship Wrestling (WCW) di Ted Turner.
La WWF fu costretta a rivolgere la sua attenzione a quelli che fino a poco tempo prima erano lottatori di secondo piano. Per prendere distanza dai lottatori dalla grande stazza degli anni ottanta al centro dello scandalo steroidi diede infatti spazio maggiore a quelli più agili che facevano della loro tecnica il punto forte con un fisico meno imponente. Fu così che alcuni giovani talenti come Shawn Michaels, Bret Hart, Razor Ramon, Hunter Hearst Helmsley e The Undertaker presero il posto delle stelle principali della WWF, giungendo a vincere i titoli più importanti della federazione. Nacque così la New Generation (nuova generazione). Per la WWF iniziò però un periodo di stasi a causa di storie molto blande e personaggi eccessivamente caratterizzati e fuori dalla realtà. I fan si erano infatti stancati degli anni ottanta e anche stelle come Hulk Hogan incominciarono a perdere il loro fascino, anche a causa dello scandalo steroidi. L'intero mondo del wrestling stava iniziando un lento processo di trasformazione.
Nel frattempo la WWF aveva rivoluzionato il panorama del wrestling televisivo col debutto del suo programma settimanale via cavo, Monday Night Raw. Dopo che Raw si dimostrò essere un grande successo la WCW nel 1995 rispose con Monday Nitro, programma via cavo posto nella stessa fascia oraria di Raw, destinato a provocare molte conseguenze negative per la WWF.
Con la nascita di Nitro ebbe infatti inizio la cosiddetta guerra del lunedì sera, una sfida a suon di ascolti televisivi tra WWF e WCW, che occupavano entrambe la stessa fascia oraria con i rispettivi programmi. Da una parte Raw, cavallo di battaglia della WWF, dall'altra Nitro, spettacolo nuovo di zecca in onda su una rete di Turner, la TNT, ideato da Eric Bischoff, capo della squadra creativa e della WCW che coordinava gli addetti a decidere i risultati degli incontri. Se all'inizio la sfida risultava equilibrata, la situazione cambiò radicalmente dalla metà del 1996 quando grazie al carisma e alla grande notorietà dei wrestler provenienti dalla WWF, quali ad esempio Scott Hall e Kevin Nash, al nuovo stile di lotta dei pesi leggeri provenienti dal Giappone e dal Messico, al rivoluzionario New World Order (nWo) e a decisioni molto azzardate, la WCW superò la sua rivale sia in popolarità sia negli ascolti. Per rimediare a un crollo degli ascolti televisivi che aumentava sempre di più la WWF dovette rispondere con una rivoluzione del prodotto che portò alla nascita della cosiddetta era Attitude.
Nella seconda metà degli anni novanta vi fu una nuova esplosione di popolarità nel mondo del wrestling. Le faide e i tipi di incontri sviluppati nella seconda metà degli anni novanta introdussero una nuova era nel wrestling. I fan della WWF iniziarono a sostenere i cattivi piuttosto che i buoni. I cambiamenti della squadra creativa della WWF trasformarono il wrestling in una sorta di lotta da strada, con la WWF si scostò dal tipico prodotto per famiglie che era solita mandare in onda e iniziò a farcire i suoi programmi con maggiore violenza, rendendo il prodotto più adulto con uno stile definito «Crash TV». Nonostante i cambiamenti rivoluzionari nello sport-spettacolo che la WWF introdusse, quest'ultima ebbe un pesante crollo finanziario, che portò la federazione molto vicina alla liquidazione.
Intanto McMahon riuscì a trattenere Bret Hart dalle lusinghe della WCW. In assenza di Hart dopo WrestleMania XII, quando questi decise di prendersi una pausa di otto mesi, la WWF iniziò il grande lancio del controverso Stone Cold Steve Austin grazie anche all'incidente al Madison Square Garden a partire dal famoso discorso «Austin 3:16» pronunciato dopo aver vinto la finale dell'edizione 1996 del torneo King of the Ring contro Jake Roberts .WrestleMania 13 vide Hart sconfiggere Austin in un incontro in cui l'unico modo per ottenere la vittoria è sottomettere l'avversario (submission match). McMahon incentrò le vicende principali della sua compagnia intorno a Hart, Austin e Shawn Michaels, con faide incrociate fra di loro per la maggior parte dell'anno. Nonostante Hart fosse uno dei wrestler più amati nella federazione, la dirigenza decise di farlo diventare cattivo con la rinascita dell'Hart Foundation in chiave anti-statunitense mentre Austin incominciò ad essere acclamato dai fan nonostante gli sforzi per dipingerlo come cattivo.
Rocky Maivia entrò nella Nation of Domination dopo che i fan rifiutarono la sua immagine da buono mentre Shawn Michaels fondò la fazione di ribelli chiamata D-Generation X con Triple H e Chyna. Similmente al personaggio di Stone Cold Steve Austin, la DX era concepita come un gruppo che non si interessava di cosa i fan o gli altri atleti pensassero di loro. Michaels dichiarò successivamente che il concetto della DX fu introdotto dopo che egli stesso persuase McMahon a rendere il prodotto della compagnia più crudo. L'Hell in a Cell Match fra lo stesso Michaels e The Undertaker introdusse nuove norme di violenza mai raggiunti fino ad allora in WWF.
La rivalità fra WWF e WCW si ingarbugliò ancora di più quando in autunno la WCW offrì un contratto triennale di tre milioni di dollari all'anno a Bret Hart. Dopo diversi mesi di ristrettezze economiche McMahon era dubbioso sul da farsi e permise ad Hart di continuare le negoziazioni con la WCW. Nonostante la grande lealtà che Hart nutriva verso la WWF, questi accettò l'offerta della WCW. Hart era però ancora il campione WWF e McMahon incominciò ad organizzare un piano per far perdere a Hart la sua cintura prima del passaggio in WCW.
Hart aveva in programma un incontro per il titolo mondiale contro Shawn Michaels nell'edizione di quell'anno di Survivor Series. Il contratto di Hart gli garantiva un certo controllo nella gestione del suo personaggio e sfruttando questa opportunità fece sapere alla dirigenza della WWF che avrebbe volentieri passato il testimone, ponendo solo due condizioni, ovvero che non avrebbe dovuto perdere il titolo né contro Michaels né davanti al suo pubblico canadese (Survivor Series si sarebbe svolto a Montréal). McMahon accettò la richiesta, ma non mantenne la parola data e si consumò così la controversa fregatura di Montréal, a cui seguì l'immediato passaggio di Hart alla WCW.McMahon sfruttò l'odio che ne derivò nei suoi confronti da parte dei fan, dei critici e dei suoi stessi dipendenti con la creazione del personaggio di capo dispotico che favoriva i cattivi che erano buoni per l'azienda a dispetto dei buoni e inutili come Stone Cold Steve Austin. Questo portò a una faida tra Austin e McMahon e tale scontro assieme alla sopraccitata D-Generation X, che aumentò la sua notorietà grazie all'ingresso temporaneo nel gruppo di Mike Tyson, portò alla creazione della nuova era Attitude, a volte anche nota come era di Austin poiché la WWE considera come data d'inizio di questa nuova era il 29 marzo 1998, giorno in cui Austin conquistò il titolo WWF contro Shawn Michaels a WrestleMania XIV, diventando il nuovo simbolo della federazione. Nonostante Nitro continuasse ad avere ascolti più alti di Raw, McMahon e i suoi non si diedero per vinti e i fatti gli diedero ragione e col tempo la nuova generazione iniziò ad appassionare sempre più i fan; Austin, The Rock, Mick Foley e la D-Generation X acquisirono una notorietà senza precedenti e diventarono il fulcro della nuova WWF e il simbolo del nuovo approccio al wrestling.
Il 13 aprile 1998 Raw batté Nitro in termini di ascolti dopo 84 settimane grazie all'annuncio del match fra McMahon e Austin. L'evoluzione degli incontri, sempre più brutali grazie alle nuove stipulazioni introdotte, era propedeutica all'aumento del pubblico. Fra i tipi di incontri più violenti spiccavano l'Hell in a Cell, che raggiunse l'apice di violenza con la sfida fra The Undertaker e Mankind e l'incontro Inferno introdotto da Kane sempre contro The Undertaker. Parallelamente le cose in WCW iniziarono a girare nel verso sbagliato a causa del numero eccessivo di primedonne, della decisione di puntare molto su persone che non sembravano avere molto a che fare con la disciplina (come ad esempio l'attore David Arquette, che vinse il titolo mondiale dei pesi massimi WCW) e alcune storie al limite dell'assurdo cominciarono a rendere sempre meno interessante il prodotto WCW.
Il prodotto WWF era ormai tornato a essere il più seguito negli Stati Uniti, ma il processo di rinnovamento intrapreso non fu privo di critiche. Molte famiglie furono scioccate dalla violenza dei programmi dalla WWF. Inoltre vi fu molto sdegno, specialmente fra i gruppi femministi, per l'uso di donne succintamente vestite per attrarre spettatori. Ciò nonostante la WWF era la più interessante di sempre per i telespettatori e ciò portò alla sua ripresa.
Nel 2004 la WWE pubblicò un DVD intitolato The Monday Night War che racconta la battaglia tra le due federazioni. Anche in questo caso sono state molte le critiche piovute sulla WWE, attaccata per aver creato un lavoro completamente di parte che aveva come obiettivo quello di far sembrare la WWF nettamente superiore alla WCW.
World Wrestling Federation, Inc./World Wrestling Federation Entertainment, Inc. (1998–2002)
Il 23 maggio 1999 durante l'evento a pagamento Over the Edge Owen Hart morì cadendo da circa 16 metri sul ring. Hart interpretava il personaggio di Blue Blazer e avrebbe dovuto combattere un incontro contro The Godfather valido per il titolo intercontinentale. Hart avrebbe dovuto compiere un'entrata spettacolare calandosi con una corda dalla sommità dell'arena, ma il costume si impigliò nell'imbragatura e precipitò impattando dapprima contro un paletto del ring e poi rimbalzando sulle corde. I soccorsi furono tempestivi, ma inutili poiché Hart morì prima di arrivare all'ospedale.La scena non andò in onda perché proprio in quel momento veniva trasmessa un'intervista pre-registrata di Hart, con il pubblico presente nell'arena che non capendo fino in fondo la situazione restò a guardare i soccorsi al lottatore mentre il pubblico a casa fu informato da Jim Ross di ciò che era avvenuto. Lo stesso Ross mise subito in chiaro che quanto accaduto era completamente reale. Si decise comunque di continuare l'evento perché secondo McMahon era quello che Owen avrebbe voluto.
Più avanti nel corso dell'evento un Jim Ross palesemente scosso annunciò al pubblico a casa la morte di Owen Hart con le seguenti parole: Il pubblico dell'arena fu informato del decesso alla fine dell'evento. McMahon convocò una conferenza stampa e rivolse le sue condoglianze alla famiglia del lottatore.
Il giorno seguente la consueta puntata di Raw Is War fu trasformata in un tributo al lottatore scomparso e fu chiamata Raw Is Owen, venendo trasmessa dallo Kiel Center di Saint Louis. Molti lottatori ricordarono Hart nel corso della trasmissione, che terminò con Stone Cold Steve Austin intento in un ipotetico brindisi con una immagine proiettata di Hart sul grande schermo. Anche la WCW (federazione nella quale militava il fratello di Hart) lo salutò per l'ultima volta facendo risuonare per tre volte il suono di una campana.
Ci sono varie discussioni sulla documentazione dell'incidente in quanto esistono varie fotografie scattate dal pubblico che ritraggono gli attimi immediatamente successivi alla caduta e i primi soccorsi. Sono invece falsi tutti i video che girano da anni sul web che ritrarrebbero il momento della caduta. Tuttavia un video dell'accaduto registrato dalle varie telecamere della WWE esiste, ma non è stato mai reso pubblico.
Il 29 aprile 1999 la WWF fece il suo ritorno su una televisione terrestre lanciando un programma speciale chiamato SmackDownǃ sulla rete televisiva UPN. Il programma acquisì una cadenza settimanale a partire da giovedì 26 agosto 1999. SmackDown! è stato uno dei programmi di maggior successo che UPN abbia mai avuto. Intanto gli ascolti di Raw continuarono a salire e il segmento «This Is Your Life» fra The Rock e Mick Foley del 27 settembre 1999 raggiunse l'indice di ascolti di 8.4, che è a metà 2011 il picco di ascolti raggiunto da uno programma settimanale di wrestling.Il 19 ottobre 1999 la compagnia che detiene il controllo della WWF, ossia la Titan Sports (rinominata poi World Wrestling Federation Entertainment, Inc.), iniziò a essere quotata in borsa e vennero offerte 10 milioni di azioni al prezzo di 17 dollari l'una. La WWF iniziò poi a diversificare le sue attività, aprendo un locale a Times Square (The World) e producendo film e album musicali, oltre a occuparsi della pubblicazione di libri.
Nonostante l'abbandono di Austin a causa di un infortunio al collo e l'infortunio a un pettorale di The Undertaker la WWF continuò a dominare gli indici d'ascolto con atleti come The Rock e Triple H. La WWF mantenne alto l'indice di ascolti grazie al rinnovamento del prodotto dovuto al cambiamento dei vertici nella squadra creativa, con Chris Kreski che sostituì Vince Russo, passato in WCW a causa dell'aumento della mole di lavoro dopo l'introduzione di SmackDown!. Kreski ideò molte delle storie principali dell'epoca, come la faida per il titolo WWF fra Triple H e Cactus Jack, il triangolo Triple H/Kurt Angle/Stephanie McMahon e la rivalità fra Edge e Christian, i Dudley Boyz (Bubba Ray Dudley e D-Von Dudley) e gli Hardy Boyz (Jeff Hardy e Matt Hardy), combattuta nei nuovi incontri TLC. Inoltre l'arrivo di ex atleti WCW e ECW come Big Show, Chris Benoit, Chris Jericho, Eddie Guerrero e gli stessi Dudley, oltre al lancio di atleti come Kurt Angle, Rikishi e gli stessi Christian, Edge e Hardy rafforzò il parco atleti WWF, togliendo così ogni possibilità alla WCW di tornare a essere una seria minaccia.
Il 25 settembre 2000 Raw si spostò da USA Network a TNN. Questo coincise col ritorno di Austin, inattivo per quasi per un anno a causa del suo infortunio. Nonostante ritornasse una delle sue stelle più grandi e nello stesso anno tornò anche The Undertaker, gli ascolti della WWF incominciarono ad abbassarsi lentamente. Kreski lasciò la compagnia, sostituito nel suo ruolo da Stephanie McMahon, figlia di Vince McMahon.
Ciononostante la WWF presentò ciò che è considerato il loro più grande evento di ogni tempo, WrestleMania X-Seven, con l'incontro per il titolo WWF fra The Rock e Stone Cold Steve Austin come incontro principale. Alla fine dell'evento Vince McMahon aiutò Austin a vincere, scatenando il suo passaggio fra i cattivi. Austin formò un'alleanza con Triple H chiamata Two-Man Power Trip, su cui si incentrarono le storie della WWF in primavera. Mentre iniziava una nuova fase della WWF, questa perse due delle sue più grandi stelle in Triple H e Chris Benoit, che si infortunarono entrambi e furono fuori dalle scene per un anno. Fu durante questo periodo che gli indici di ascolto incominciarono ad abbassarsi decisamente, dovuto sostanzialmente alla morte di WCW e ECW, al cambio di personaggio di Austin e l'assenza di alcuni grandi nomi.
Intanto nel 2001 in collaborazione con la rete televisiva NBC inaugurò la prima stagione della X Football League (XFL), una nuova lega professionistica di football americano. La lega ebbe sorprendentemente alti indici d'ascolto per le prime settimane, per poi essere cancellata dai palinsesti della NBC per il crollo degli indici d'ascolto.
Il 5 febbraio 2001 Jim Ross scrisse nel suo Ross Report che i lottatori della Extreme Championship Wrestling (ECW) Jerry Lynn, Justin Credible e il campione del mondo dei pesi massimi ECW Rhyno erano passati alla WWF. Lynn e Rhyno avevano accordi verbali mentre Credible aveva firmato un contratto di tre anni il 26 gennaio. Paul Heyman debuttò come nuovo commentatore al posto di Jerry Lawler. La ECW fallì nell'aprile di quello stesso anno.Il successo dell'era Attitude fu enorme e la WCW non riusciva a tener testa alla WWF, che con la nuova direzione creativa vinceva su tutti i fronti. La situazione finanziaria della WCW peggiorava notevolmente e questo rappresentava un grave problema in quanto era infatti imminente la fusione tra la America Online (la più grande fornitrice di servizi via internet degli Stati Uniti) e la Time Warner di Ted Turner (società che di fatto possedeva la WCW). La Warner non poteva portare in dote una sua divisione come la WCW con un bilancio così in rosso, ma si decise di effettuare comunque la fusione e di vendere in seguito la divisione in perdita. Le trattative per la vendita furono serrate e apparirono sulla scena diversi gruppi interessati all'acquisto della federazione. Il più interessato sembrava Eric Bischoff, che si fece portavoce di un gruppo chiamato Fusient Media Ventures. Tutto sembrava procedere per il meglio e Bischoff si comportava già da nuovo proprietario della federazione, licenziando molti lottatori ritenuti inutili. Tuttavia le trattative tra la Time Warner e la Fusient Media Ventures, ormai praticamente concluse, saltarono. Entrò in scena una nuova concorrente, la stessa WWF, che per la modica cifra di 7 milioni di dollari acquistò la WCW.
Durante l'ultima puntata di Nitro Vince McMahon annunciò a Raw Is War di aver comprato la WCW. I fan di tutto il mondo rimasero sconvolti quando Shane McMahon, figlio di Vince McMahon, annunciò a Nitro che era stato lui ad aver comprato la WCW. In un momento surreale i due programmi televisivi finirono a schermo diviso (ognuno poteva guardare nello schermo gigante dell'arena cosa succedeva nell'altro programma). A WrestleMania X-Seven si disputò un incontro fra i due McMahon, dando inizio della fallita storia dell'invasione. Mesi dopo McMahon e Bischoff posero fine ai loro contrasti e Bischoff firmò un contratto con la WWE per interpretare il direttore generale di Raw.
L'era Attitude incominciò il suo declino a WrestleMania X-Seven, considerato da alcuni l'evento che ne decretò la fine. La squadra creativa, guidata allora da Stephanie McMahon, iniziò a perdere la sua originalità creativa, con personaggi di successo che venivano cambiati senza che ce ne fosse un effettivo bisogno e la stella della federazione Stone Cold Steve Austin, fino ad allora il più amato dai fan, aveva rinnegato il suo pubblico. Intanto Triple H e Chris Benoit, due dei lottatori principali della compagnia, si infortunarono, con il primo che soffrì di uno strappo del quadricipite nel mese di maggio mentre il secondo si infortunò al collo a giugno. Inoltre The Rock lasciò la federazione per alcuni mesi per girare il film Il Re Scorpione e Chyna, la principale atleta donna della WWF lasciò la federazione per controversie sul suo contratto.
Nel periodo dell'invasione i lottatori della WCW, acquistata secondo la storia da Shane McMahon, invasero la WWF. La faida interpromozionale era attesa da tutti i fan che sognavano da tempo incontri tra le più grandi stelle delle due compagnie, ma si rivelò un vero e proprio fallimento. Gli atleti principali della WCW erano infatti sotto contratto con l'ex società madre della WCW (ossia la AOL Time Warner) e quindi non erano comprese nel pacchetto WCW acquistato dalla WWE. Stelle del calibro di Bill Goldberg, Rey Mysterio. Scott Steiner e Sting decisero perciò di non lottare per la WWF fino alla fine del loro contratto con l'AOL Time Warner in modo da poter continuare a intascare il lauto stipendio previsto dai loro onerosi contratti. Inoltre la faida era quasi totalmente a favore della WWF visto che le vittorie da parte dei rappresentanti della WCW erano ben poche.
Il 9 luglio 2001 gli atleti della WCW e quelli della ECW (acquistata secondo la storia da Stephanie McMahon) unirono le forze formando l'Alliance. Alla guida del gruppo c'erano i fratelli McMahon con il supporto dell'ex proprietario della ECW Paul Heyman. L'Alliance sfidò la WWF a un incontro interpromozionale fra le due compagini allo speciale evento denominato per l'occasione InVasion. Vince McMahon decise quindi di allearsi con il suo più acerrimo nemico, ossia Stone Cold Steve Austin, per sconfiggere l'Alliance. Austin accettò, ma a InVasion tradì la WWF e permise all'Alliance di conquistare la vittoria. Austin divenne in breve tempo la guida degli invasori. Con il ritorno di The Rock dopo un periodo di pausa di molti mesi, fu lui a occupare il ruolo di nuovo capogruppo della WWF nella guerra contro l'Alliance. Anche Kurt Angle in seguito tradì la WWF per passare all'Alliance.
Per porre fine all'invasione Vince McMahon sfidò l'Alliance a un incontro «Winner Takes All» da tenersi alle Survivor Series in una sfida con cinque membri di una fazione per ogni parte in cui la squadra vincente avrebbe preso il controllo della federazione. Nell'incontro decisivo il Team WWF capitanato da The Rock sconfisse l'Alliance capitanata da Austin grazie all'aiuto di Kurt Angle, rivelatosi una talpa della WWF nell'Alliance. L'invasione contribuì comunque al declino degli indici d'ascolto dei programmi della WWF e allo stesso tempo anche le arene iniziarono a spopolarsi. Tuttavia molte stelle WCW e ECW firmarono un contratto con la WWF, tra cui Booker T, Gregory Helms, Lance Storm, Rob Van Dam e Torrie Wilson.
Benché la storia dell'invasione venga considerata un fallimento, durante questo periodo nacquero comunque grandi rivalità fra i membri delle fazioni nemiche, su tutte quella fra Kurt Angle e Stone Cold Steve Austin, da molti indicata come la faida migliore del 2001 nonché una delle migliori di sempre nella storia della WWF.
Dopo il periodo dell'invasione avvennero molti cambiamenti nella WWF. Ric Flair tornò nella federazione come co-proprietario (kayfabe), dando vita a una faida con l'altro co-proprietario, Vince McMahon. Jerry Lawler ritornò al commento di Raw dopo aver abbandonato la federazione l'anno prima. Austin ritornò di nuovo il beniamino delle folle che era prima di Wrestlemania X-Seven e alcune stelle dell'Alliance divennero membri fissi del parco atleti WWF.
La WWF si trovò con due campioni del mondo in quanto The Rock era il campione WCW e Austin il campione WWF mentre gli altri titoli acquisiti dalla WCW furono unificati con quelli WWF nel corso delle Survivor Series. Vince McMahon annunciò un torneo per Vengeance in cui sarebbero stati unificati i due titoli mondiali, con il campione che avrebbe indossato entrambe le cinture. The Rock avrebbe affrontato nella prima semifinale Chris Jericho, mentre Austin avrebbe affrontato nella seconda semifinale Kurt Angle. Il vincitore fu Jericho, che sconfisse Austin grazie all'intervento di Booker T, diventando il primo campione indiscusso WWF dai tempi di Lou Thesz.
Dopo l'acquisizione della WCW da parte della WWF nel 2001 Vince McMahon riportò nella sua federazione i membri dell'nWo, ossia Hulk Hogan, Kevin Nash e Scott Hall, a No Way Out del 17 febbraio 2002. Nella storia ideata per l'occasione, l'nWo doveva essere lo strumento di McMahon per mettere in ginocchio la WWF allo scopo di evitargli l'onta di dividere il potere decisionale con il nuovo co-proprietario della WWF Ric Flair. Dopo la sconfitta contro The Rock a WrestleMania X8 Hogan fu aggredito da Hall e Nash e lasciò così il gruppo. Hall e Nash reclutarono quindi due nuovi membri per il gruppo, ovvero X-Pac (il 21 marzo 2002) e Big Show (il 22 aprile 2002).Il ritorno del nWo nella WWF non durò a lungo in quanto Hall venne licenziato a maggio per ragioni personali, probabilmente legate all'abuso di sostanze stupefacenti o alcool. Flair divenne in seguito un semi-membro del nWo dopo il voltafaccia a Stone Cold Steve Austin. Come esclusivo proprietario di Raw (kayfabe), Flair stipulò un incontro in cui altri atleti sarebbero rimasti fuori dal ring, pronti ad attaccare e riportare uno dei due partecipanti sul ring ogni qualvolta si fosse l'occasione (lumberjack match). Tale incontro si tenne nella puntata di Raw del 13 maggio 2002 fra Austin e l'ultimo nuovo membro del nWo, che si rivelò essere Booker T. Nash introdusse Shawn Michaels nel nWo il 3 giugno 2002. Michaels cacciò Booker fuori dal nWo solo una settimana più tardi. Il 15 luglio 2002 dopo aver riguadagnato pieno controllo sulla WWE McMahon sciolse il gruppo.
Nel 2000 il World Wide Fund for Nature (il cui acronimo era WWF, proprio come la federazione), un'organizzazione ambientalista, querelò la World Wrestling Federation per aver violato un accordo del 1994 che limitava l'uso da parte della Titan Sports dell'acronimo WWF fuori dai confini degli Stati Uniti. La causa si risolse con la vittoria del World Wide Fund, che costrinse la federazione a cambiare nome. Il 5 maggio 2002 fu lanciato il motto «Get the "F" out» e l'URL del sito ufficiale cambiò da WWF.com a WWE.com. Il giorno dopo in una conferenza stampa fu ufficializzato il cambio di nome della compagnia in World Wrestling Entertainment, Inc. (WWE). Il cambio di nome fu ribadito la sera dello stesso giorno durante la puntata di Raw tenutosi a Hartford, Connecticut. L'ultimo evento targato WWF fu Insurrextion, evento a pagamento esclusivo di Raw tenutosi alla Wembley Arena di Londra il 4 maggio 2002.
La scelta della parola «Εntertainment» non fu casuale in quanto già diversi anni prima quando la WWF dovette affrontare anche la controversia del doping Vince McMahon si vide costretto a dichiarare che quello che andava in onda settimanalmente e negli eventi a pagamento non era uno sport, bensì uno spettacolo (entertainment in inglese). Così facendo non dovette più sottostare alle leggi in materia di doping previste per gli sport praticati negli Stati Uniti.
Tutto ciò costrinse la federazione a commercializzare nuovo prodotti come videogiochi, DVD e altro con il nuovo logo WWE. Fu inoltre vietato l'uso del logo dell'era Attitude, che venne censurato in tutti i video che lo raffiguravano. Alla WWE fu comunque permesso l'uso del logo originale usato fra 1979 e 1994 e del logo della nuova generazione usato fra 1994 e 1998. Inoltre la federazione poteva ancora usare le espressioni World Wrestling Federation e World Wrestling Federation Entertainment senza scatenare con ciò cause legali.
Il cambio di nome segnò l'inizio della cosiddetta era Ruthless Aggression («aggressione spietata»), iniziata dopo WrestleMania X8 con il declino dell'ultima incarnazione del nWo e la divisione in franchigie. Essa fu caratterizzata da una nuova attenzione per il lottato, segnato dalla consacrazione a WrestleMania XX di Eddie Guerrero e Chris Benoit, le cui morti sono considerate il punto di trapasso di questa nuova era. Fra gli eventi da ricordare durante quest'era ci sono la divisione del parco atleti WWE, il debutto e l'ascesa di Batista, Brock Lesnar, Edge, John Bradshaw Layfield, John Cena e Randy Orton, il ritorno della ECW, la reintroduzione della WWE Hall of Fame e la creazione del Money in the Bank ladder match.
A seguito dell'invasione Vince McMahon chiese alla TNN la copertura televisiva per un nuovo programma con gli atleti WCW. L'idea fu però rifiutata a causa del fallimento degli altri progetti di McMahon non legati alla WWE, in particolare la XFL. Dovendo affrontare il problema di un numero esorbitante di atleti, non risolto con il licenziamento quelli meno importanti, nell'aprile 2002 la WWF attuò una divisione in franchigie. La federazione fu letteralmente divisa in due, creando due franchigie con lottatori, rivalità e cinture diversi. I nomi scelti per indicare i due gruppi furono Raw e SmackDown, derivanti proprio dal nome dei due programmi che da allora li ospitano.Gli atleti divennero esclusiva di una sola delle due franchigie, con l'unica eccezione del campione indiscusso e della campionessa femminile, poiché i titoli mondiale e femminile potevano essere difesi in entrambe le franchigie. Nell'agosto 2002 il campione del mondo Brock Lesnar si rifiutò di difendere il suo titolo a Raw, trasformando di fatto il suo titolo in un'esclusiva di SmackDown. La settimana seguente a Raw il direttore generale della franchigia Eric Bischoff creò per l'occasione il titolo mondiale dei pesi massimi, erede di quello WCW, assegnandolo a Triple H.A seguito della divisione in franchigie con cadenza pressoché annuale si svolse la selezione degli atleti da parte dei rispettivi direttori generali delle franchigie (kayfabe).Nel 2003 SmackDown! andò in onda su Italia 1, il canale italiano più importante in cui fu trasmesso un programma della WWE. Nel 2005 il programma venne spostato dal giovedì al venerdì sera.
Il programma leggende iniziò in maniera non formale col ritorno in grande stile della cerimonia della WWE Hall of Fame nel 2004 (il giorno prima di WrestleMania XX), che da allora si tiene annualmente nella settimana di WrestleMania. L'introduzione di WWE 24/7 e il successo di DVD sulle carriere di leggende come The Ultimate Ric Flair Collection, Roddy Piper: Born to Controversy e Brian Pillman: Loose Cannon diedero un nuovo lustro alla WWE Hall of Fame che iniziò a portare un senso di nostalgia ai fan e permise a una nuova generazione di guardare incontri ed eventi di cui potevano solo aver sentito parlare.
La mattina del 13 novembre 2005 gli atleti di entrambe le franchigie si trovavano in un albergo di Minneapolis, città nella quale avrebbero dovuto svolgersi alcuni eventi della federazione. Eddie Guerrero però non rispose alla telefonata per il risveglio mattutino e la sicurezza si trovò costretta ad aprire la sua stanza. Il nipote Chavo Guerrero fu il primo a entrare e lo trovò ormai privo di conoscenza. Questi tentò la respirazione artificiale, ma fu dichiarato ormai morto all'istante. Eddie Guerrero fu il primo lottatore sotto contratto dalla WWE a morire dopo l'incidente di Owen Hart. La moglie Vickie Guerrero annunciò successivamente che l'autopsia aveva rivelato un decesso dovuto a infarto e smentì coloro che pensavano che la morte fosse dovuta all'uso di droghe e alcool (sostanze che comunque Guerrero aveva assunto in passato per diversi anni).Eddie Guerrero morì proprio nel giorno in cui avrebbe dovuto sostenere un incontro per il titolo mondiale dei pesi massimi contro Batista e Randy Orton che lo vedeva favorito. La compagnia organizzò una serata tributo dove si tennero due puntate di Raw e di SmackDown! dedicate entrambe a Guerrero. Il 1º aprile 2006 Eddie Guerrero fu introdotto postumo nella WWE Hall of Fame da Rey Mysterio, Chris Benoit e il nipote Chavo Guerrero.
Vince McMahon annunciò un nuovo piano antidroga per la WWE che riduceva attraverso controlli più frequenti e precisi la possibilità di problemi di salute dei lottatori (Wellness Program). Il primo atleta a far le spese di questi esami fu Eugene, che fu trovato positivo all'uso di una sostanza dopante e venne allontanato per qualche tempo dagli eveti WWE.Dopo la morte di Eddie Guerrero la WWE ha continuato ad utilizzare il nome dell'atleta in varie storie, tra le quali la più famosa resta quella tra Randy Orton e l'amico Rey Mysterio. Mysterio fu battuto da Orton, ma ottenne ugualmente un incontro per il titolo mondiale dei pesi massimi a Wrestlemania 22, dove lo vinse dedicando la vittoria al compianto Guerrero.
Nel 2003 la WWE acquistò ufficialmente il nome Extreme Championship Wrestling e l'intera collezione di video ECW, producendo dal 2005 una serie di DVD, fra i quali spicca The Rise and Fall of ECW, un documentario e successivamente anche un libro sulla storia della ECW. L'enorme popolarità di questo DVD e di altri prodotti legati alla ECW portò all'organizzazione di uno evento commemorativo chiamato ECW One Night Stand. L'evento ebbe un successo incredibile e ciò spinse la WWE a organizzarne una seconda edizione l'anno successivo.Il 5 maggio 2006 la WWE annunciò ufficialmente che l'ECW sarebbe tornata ad avere un suo programma televisivo, ECW on Sci-Fi, sull'omonimo canale televisivo della NBC Universal. Le trasmissioni sul suolo statunitense iniziarono il 13 giugno seguente dopo WWE vs. ECW Head to Head e ECW One Night Stand, eventi organizzati proprio per lanciare la nuova ECW.
La ECW divenne a tutti gli effetti la terza franchigia della WWE, affiancando quelle di Raw e SmackDown. Al comando della rinata ECW c'era Paul Heyman, l'uomo che anni prima aveva determinato il successo della ECW, coadiuvato dal suo allievo prediletto Tommy Dreamer. A comporre il parco atleti c'erano veterani della vecchia ECW come Balls Mahoney, Sabu, Sandman e Terry Funk, ex atleti ECW già presenti nela WWE come Rob Van Dam e Tazz, atleti WWE che non hanno mai lottato nella ECW come Big Show e Kurt Angle e atleti di federazioni indipendenti come CM Punk. Durante la prima edizione di ECW on Sci-Fi del 12 giugno 2006 Heyman ripristinò il titlolo mondiale dei pesi massimi e nominò campione Rob Van Dam, che aveva vinto il titolo WWE la sera prima a One Night Stand.
Il ruolo di Heyman nella nuova ECW diventò ogni settimana sempre più ridotto e la vera guida della nuova ECW diventò Vince McMahon stesso. Sotto l'egida di McMahon la ECW cambiò radicalmente, con uno stile di lotta che passò da quello più vicino a quello delle federazioni indipendenti a un prodotto più simile a quello tradizionale della WWE, con conteggi fuori e squalifiche, senza le regole estreme che erano il marchio di fabbrica della ECW originale. Gli incontri estremi diventarono sempre più rari e la nuova ECW si scostò completamente da quella originale.
Il 3 dicembre 2006 a Augusta si tenne December to Dismember, il primo evento a pagamento della nuova ECW, che si rivelò un fallimento totale, raggiungendo il primato negativo di vendite della WWE.Nel puntata del 2 febbraio 2010 di ECW on ScyFy Vince McMahon annunciò la cancellazione del programma, che dal 23 febbraio dello stesso anno fu sostituito da uno nuovo, denominato NXT.
Il 25 giugno 2007 la WWE annunciò attraverso un comunicato sul proprio sito la morte di Chris Benoit. Il corpo di Benoit fu rinvenuto nella sua casa di Fayetteville assieme a quello della moglie Nancy Benoit e del loro figlio Daniel di sette anni. Il giorno dopo la polizia dichiarò ufficialmente che si era trattato di un caso di doppio omicidio-suicidio. Benoit uccise la moglie il 22 giugno strangolandola e poi soffocò Daniel il giorno dopo, per poi suicidarsi nella notte tra sabato e domenica. Fu la stessa WWE a chiedere alla polizia della contea di Fayette di recarsi a casa di Benoit per controllare che egli stesse bene. Alcuni dipendenti della WWE erano allarmati poiché avevano ricevuto degli strani SMS da Benoit nella notte tra sabato e domenica e chi si era messo in contatto con lui nel pomeriggio di sabato rimase colpito dal suo tono di voce dimesso e stanco. Il 24 giugno WWE provò a contattare Benoit nella giornata di domenica senza riuscirvi.
La WWE non era a conoscenza della effettiva portata di quanto accaduto e annullò la puntata di Raw trasformandola in uno evento di tributo di tre ore in memoria di Benoit. Vince McMahon ruppe la quarta parete (infatti secondo la storia in corso McMahon era ufficialmente morto in un'esplosione) apparendo sul ring e annunciando che il programma sarebbe stato dedicato al ricordo di Benoit. Nel corso dell'evento molti atleti ricordarono Benoit con le loro parole e furono mandati in onda dei filmati tratti dal DVD dedicato allo stesso Benoit. Sul sito della WWE furono pubblicati testi e filmati nei quali atleti e addetti ai lavori ricordavano a modo loro la figura di Benoit.
Tuttavia col passare delle ore si fece chiarezza su ciò che realmente avvenne nella casa di Benoit e il comportamento della WWE in merito cambiò radicalmente in quanto tutti i contenuti commemorativi di Benoit furono eliminati dal sito, assieme a tutti gli oggetti come magliette e DVD ricollegabili alla figura di Benoit. In seguito la WWE rilasciò alcuni comunicati nei quali erano riportate le cronologie dei fatti per quanto riguarda la federazione e furono inseriti tutti gli avvenimenti a partire dalla giornata di sabato che spinsero in seguito la WWE a contattare le autorità. Il drastico cambiamento di rotta fu confermato dallo stesso McMahon nel corso della puntata settimanale di ECW on Sci-Fi: McMahon disse che quanto fatto a Raw era stata una conseguenza delle scarse informazioni in possesso della federazione, ma che dal quel momento, giacché le notizie giunte erano più chiare, di Benoit non si sarebbe più parlato. Tuttavia per una forma di rispetto e in segno di lutto nella puntata in questione così come nella successiva puntata di SmackDown! gli atleti si sarebbero limitati esclusivamente a lottare, senza alcun riferimento a storie o rivalità.
Sempre il 26 giugno la WWE annunciò ufficialmente l'annullamento del giro di eventi dal vivo previsto per la metà di luglio in Canada. La puntata di Raw di tributo a Benoit non fu distribuita ad alcuna televisione estera, con l'eccezione di ART Sport (araba) e BSkyB (inglese) che la mandarono in onda integralmente. SKY Italia e le altre televisioni trasmisero invece un'edizione contenente i migliori incontri del periodo 2006–2007.
Dopo la morte di Benoit l'emittente televisiva italiana Italia 1 che trasmetteva per l'Italia SmackDown! decise di non trasmettere più il programma.
Nel corso del 2008 la WWE iniziò a modificare il suo prodotto per attirare un pubblico più giovane. Tutti i programmi WWE iniziarono così a esser catalogati non più come TV-14 (adatti ad un pubblico di età maggiore di 14 anni), ma come PG, ossia programmi che possono esser visti anche dalle fasce più piccole d'età, previa presenza dei genitori. Il passaggio al PG è stato considerato da molti appassionati la nascita di una nuova era della WWE, chiamata appunto era PG. Vince McMahon motivò questa scelta notando il cambiamento demografico dei fan WWE in quanto oltre il 40% era composto da pubblico femminile e quasi il 25% da minorenni. Questa decisione portò una riduzione della violenza negli eventi WWE che suscitò molte polemiche fra tutti i fan della federazione.
Durante l'era Ruthless Aggression John Cena era diventato il volto della compagnia. Il personaggio di Cena fu cambiato per avvicinarsi alla nuova demografia composta da donne e bambini. Cena dominava la programmazione della WWE e ben presto il pubblico più adulto iniziò a vedere il suo personaggio come stantio e simbolo del prodotto PG e avrebbe iniziato a fischiarlo durante gli eventi.
Questo periodo è stato definito anche era Internet per via del sempre maggior coinvolgimento della rete nel mondo WWE. Tale espressione fu coniata precedentemente per dimostrare la forte influenza che Internet ebbe in alcune storie della WWE (come ad esempio l'incontro fra Brock Lesnar e Goldberg di WrestleMania XX e il triangolo Edge-Lita-Matt Hardy) e quindi non si identifica immediatamente con questo periodo, per cui è usata molto più frequentemente l'espressione era PG.
Nel gennaio 2008 la WWE iniziò a trasmettere i suoi programmi in alta definizione con la nascita del marchio WWE HD. Le versioni video domestiche dei programmi WWE sarebbero state pubblicate in formato Blu-ray (come ad esempio quello di WrestleMania 24). Per questa ragione i tre programmi della WWE adottarono nuovi palcoscenici somiglianti l'un l'altro. il primo programma a essere prodotto in alta definizione fu la puntata di Raw del 21 gennaio, seguita da ECW on SyFy il giorno dopo e SmackDown mentre il primo evento a pagamento in alta definizione fu la Royal Rumble di quello stesso mese.Il 19 novembre 2008 la WWE lanciò ufficialmente su proprio sito la sua rete sociale, WWE Universe. Apparso in aprile col nome WWE Fan Nation, assunse la nuova denominazione qualche mese dopo. La piattaforma di WWE Universe era simile a quella di MySpace, con ogni utente che vi si poteva registrare gratuitamente e creare un proprio blog, postare foto e dialogare. Nella stessa data la WWE lanciò il suo nuovo lettore video di nuova generazione. Dal suo lancio la visione dei video sul sito è aumentata del 77%.
Il 19 dicembre 2008 fu annunciata la creazione di un nuovo programma settimanale dalla durata un'ora chiamato Superstars, Debuttò il 16 aprile 2009 negli Stati Uniti su WGN America. Superstars avrebbe coinvolto tutti gli atleti WWE, assumendo la stessa funzione dei vecchi Heat e Velocity, ovvero incontri fra atleti non di prima fascia o poco utilizzati in aggiunta a video riassuntivi delle ultime puntate di Raw e SmackDown.
Tra dicembre 2008 e marzo 2009 la WWE provvedette a tagliare del 10% il personale per poter così risparmiare circa 20 milioni di dollari in tutto il 2009. Questa serie di licenziamenti è stata rinominata «Titan Tower Massacre». I licenziamenti hanno riguardato sia il ring sia gli uffici, venendo infatti licenziati atleti, arbitri, allenatori, produttori e scrittori. A Sydney la WWE chiuse definitivamente gli uffici licenziando tutto il personale.
Il 27 ottobre 2009 al Madison Square Garden, arena tradizionalmente legata alla WWE, Hulk Hogan annunciò in una conferenza stampa che lui e Eric Bischoff avevano firmato un contratto con la Total Nonstop Action Wrestling (TNA). I due si riunirono così con l'ex scrittore WWF e WCW Vince Russo, con cui erano in cattivi rapporti, tuttavia Hogan e Bischoff dichiararono che Russo non sarebbe stato licenziato e che i tre avrebbero provato a lavorare insieme. Il 5 dicembre 2009 Hogan annunciò che Impact!, programma tradizionalmente in onda di giovedì, sarebbe andato in onda il 4 gennaio 2010 di lunedì sera, tradizionalmente orario di messa in onda di Raw, con una puntata in diretta di tre ore. Sarebbe stata così la prima volta dal marzo 2001 che due federazioni di wrestling si sarebbero sfidate in una guerra di ascolti nel lunedì sera. Fu poi annunciato anche il debutto di Hogan per la stessa serata. La WWE rispose con l'annuncio del ritorno di Bret Hart, che non era apparso in nessuno evento della compagnia dalla controversia di Montréal del 1997.
L’Impact! del lunedì sera vide i debutti e i ritorni fra gli altri di Jeff Hardy, Jeff Jarrett, Orlando Jordan, Scott Hall, Sean Morley, Sean Waltman, Shannon Moore, Sting e Ric Flair, oltre al preannunciato Hogan e dello stesso Bischoff. Raw invece mise in scena l'incontro faccia a faccia fra i protagonisti della controversia di Montréal, ovvero Bret Hart, Shawn Michaels e Vince McMahon, insieme per la prima volta sullo stesso ring in dodici anni. Gli ascolti mostrarono il dominio di Raw con circa 5,6 milioni di ascoltatori contro i 2,2 milioni di Impact!, che ciò nonostante superò il precedente primato di ascoltatori (1.97 milioni).
Dall'8 marzo 2010 Impact! si sarebbe spostato definitivamente di lunedì sera per sfidare Raw. Bischoff sarebbe tornato così a competere contro la WWE di McMahon, dichiarando tra l'altro in un'intervista che la storia si stava ripetendo. In effetti la nuova guerra del lunedì sera iniziò allo stesso modo dell'originale, con la TNA che aveva assunto gli stessi ex atleti della WWE che la WCW aveva arruolato nel 1996, ricreando la storia degli Outsiders (Kevin Nash e Scott Hall), passata dalla WWF alla WCW e guidati da Hogan e lo stesso Bischoff. Questi dichiarò poi che la TNA non aveva l'obiettivo di sconfiggere la WWE in termini di ascolti, ma quello di guadagnare una significativa fetta di pubblico, aumentando così il numero di fan della TNA.L'8 marzo 2010 Raw batté Impact! col punteggio di 3.4. (ossia circa 5.1 milioni di ascoltatori) mentre Impact! totalizzò uno 0.98 con circa 1.4 milioni di ascoltatori. Gli ascolti di Impact! continuarono a diminuire e dal 5 aprile 2010 iniziò a essere trasmesso un'ora prima di Raw, il che portò a un miglioramento degli ascolti. Tuttavia la nuova guerra degli ascolti durò molto poco in quanto Impact! ricominciò a esser trasmesso di giovedì sera dal 13 maggio 2010.
Il 23 febbraio 2010 la WWE lanciò un nuovo programma su Syfy chiamato NXT in sostituzione di quello presentato dalla franchigia della rinata ECW. Presentato come un incrocio fra un reality e un tradizionale programma di wrestling, NXT consisteva in una gara fra giovani talenti aiutati atleti della WWE con l'obiettivo di ottenere un contratto e un'opportunità titolata con la federazione. Il 1º giugno, Wade Barrett venne incoronato il primo vincitore di NXT. Sei giorni dopo la fine della prima stagione i partecipanti di NXT intervennero a Raw durante l'incontro fra John Cena e CM Punk, attaccando i due lottatori sul quadrato, i commentatori e il personale della WWE dell'arena, per poi distruggere lo stesso ring. Durante il segmento Daniel Bryan di NXT attaccò l'annunciatore Justin Roberts tentando di strangolarlo con la sua stessa cravatta, azione che la WWE giudicò troppo violenta per la loro programmazione PG. Di conseguenza la WWE annunciò attraverso il suo sito ufficiale quattro giorni dopo che Bryan era stato licenziato (legittimo), il che suscitò molte polemiche fra i fan già contrari al PG.
Nella puntata successiva di Raw,la storia continuò con il licenziamento (kayfabe) di Barrett da parte del direttore generale Bret Hart. Nella puntata successiva di Raw Vince McMahon licenziò Hart (kayfabe) annunciando l'avvento di un nuovo direttore generale che cambiò la decisione, mettendo sotto contratto i sette atleti di NXT e ripristinando l'opportunità titolata che spettava a Barrett in qualità di vincitore della prima stagione di NXT. Durante un segmento sul ring in quella stessa sera gli atleti di NXT annunciarono la nascita di un'alleanza chiamata Nexus.
Il 16 agosto 2010 il titolo di coppia WWE e il titolo mondiale di coppia furono sostituiti da un unico titolo che avrebbe mantenuto il nome e l'albo d'oro del primo. Il nuovo titolo fu presentato quel giorno agli allora campioni David Hart Smith e Tyson Kidd dell'Hart Dynasty, a cui furono consegnate due nuove cinture. Come già avveniva da WrestleMania XXV, i campioni avrebbero potuto difendere le cinture in entrambe le franchigie.
A Night of Champions il titolo femminile e il titolo Divas furono unificati. Il titolo avrebbe mantenuto sostanzialmente lo stesso nome, aspetto e albo d'oro della seconda cintura e avrebbe potuto esser difeso in entrambe le franchigie Nei primi tempi è stato chiamato anche titolo Divas unificato.
Il 7 aprile 2011 il sito WWE Corporate annunciò che l'azienda avrebbe cambiato nome da World Wrestling Entertainment, Inc. a WWE, Inc. Il cambio di nome simboleggiò un cambiamento nel mondo degli affari da parte dell'azienda, che avrebbe potuto così presentarsi non come esclusivamente una federazione di wrestling, ma come una compagnia d'intrattenimento globale. Fra i nuovi progetti della WWE furono citati la rinascita di Tough Enough, questa volta come un programma non predeterminato (contrariamente alla natura predeterminata del wrestling) e il lancio di una rete televisiva WWE fra il 2012 e il 2013.
Nel giugno 2011 CM Punk sconfisse Alberto Del Rio e Rey Mysterio in un incontro a tre, ottenendo così un incontro uno contro uno per il titolo WWE a Money in the Bank, annunciando quella stessa sera che il giorno dell'evento sarebbe scaduto il suo contratto con la compagnia, promettendo di lasciare la WWE con il titolo WWE detenuto da John Cena. CM Punk iniziò nelle settimane successive a mostrare un'attitudine da anti-eroe più che da cattivo e dopo aver tenuto un discorso a Raw sulla cattiva gestione della WWE e il suo presidente Vince McMahon fu sospeso dagli eventi televisivi della compagnia, per poi essere reintegrato la settimana successiva sotto richiesta di Cena. Questo portò CM Punk a nuovi livelli di popolarità con i vecchi fan e il 17 luglio seguente a Money in the Bank riuscì nel suo intento, vincendo il titolo WWE contro Cena e scappando con esso dall'arena.
Nella puntata di Raw del 18 luglio Triple H tornò in nome del consiglio direttivo della WWE comunicando al suocero Vince McMahon la rimozione dall'incarico di presidente (kayfabe). Triple H aggiunse di esser stato nominato nuovo direttore operativo (kayfabe) e pertanto reintegrò John Cena e CM Punk, riconoscendo entrambi come campioni WWE. Annunciò poi un incontro fra i due per il 14 agosto a SummerSlam per stabilire il campione indiscusso, con lui stesso come arbitro speciale. Dopo la contesa Kevin Nash, amico di lunga data di Triple H, attaccò il vincitore CM Punk e permise a Alberto Del Rio di incassare la valigetta Money in the Bank conquistata il mese prima a Money in the Bank e vincere il titolo WWE per la prima volta nella sua carriera.Nella puntata di Raw del 29 agosto 2011 Triple H annunciò la partecipazione dell'intero parco atleti WWE sia a Raw sia a SmackDown, ponendo di fatto fine alla divisione in franchigie, con Raw che divenne così Raw SuperShow. In seguito Stephanie McMahon, direttrice creativa e moglie di Triple H, dichiarò che la decisione di mettere fine alla divisione in franchigie fu motivata dalla diffusione dei programmi WWE in televisione e sulle piattaforme in rete.Nella puntata di Raw del 3 ottobre 2011 Triple H venne sfiduciato dall'intero parco atleti WWE, arbitri e commentatori compresi. Nella puntata successiva di Raw Vince McMahon ritornò per annunciargli il sollevamento dai suoi incarichi a Raw, pur rimanendo direttore operativo. McMahon annunciò poi la nomina di John Laurinaitis a direttore generale ad interim del programma.
In seguito alla sconfitta della squadra di Teddy Long (direttore generale di SmackDown) a WrestleMania XXVIII Laurinaitis divenne l'unico direttore generale nella WWE, riportando in federazione atleti del calibro di Brock Lesnar e A-Train (tornato come Tensai). L'incontro fra Brock Lesnar e John Cena a Extreme Rules vide il ritorno del sangue e fu considerato dai fan come uno degli incontri più violenti dell'era PG.
Cena intraprese così una vera e propria faida con Laurinaitis che terminò a No Way Out in un incontro nella gabbia contro Big Show. Al termine dell'incontro vinto da Cena, con la stipulazione che prevedeva il licenziamento di Laurinitis in caso di vittoria di Cena e licenziamento di quest'ultimo in caso di vittoria di Big Show, eseguì su Laurinaitis la sua mossa finale (fireman's carry in una powerslam col nome Attitude Adjustment) sul tavolo dei commentatori dopo che questi era stato appena licenziato da Vince McMahon in persona (kayfabe).Da WrestleMania XXVIII sul sito WWE vengono annunciati in anticipo i gli incontri disputati prima di ogni evento a pagamento e visibili sul canale YouTube della WWE. Il primo incontro in diretta su YouTube fu quello di WrestleMania XXVII tra Primo e Epico, Justin Gabriel e Tyson Kidd e gli Usos (Jey Uso e Jimmy Uso), vinto dai primi.
La quinta stagione di NXT che avrebbe dovuto permettere al vincitore di entrare nella sesta stagione non vide un vincitore poiché diventò un programma WWE tradizionale. Nella puntata di NXT dell'11 aprile 2012 venne annunciato l'episodio finale di NXT Redemption e la trasformazione di NXT in uno programma dedicato ai giovani provenienti dalla Florida Championship Wrestling (FCW), territorio di sviluppo della WWE. Il 25 aprile seguente NXT debuttò ufficiosamente sul sito ufficiale della WWE come terza nuova franchigia e territorio di sviluppo della WWE in sostituzione della FCW, presentandosi con un parco atleti formato sia da giovani promesse come Bo Dallas, Bray Wyatt e Paige sia da atleti già presenti nel parco atleti principale della WWE come il vincitore ufficioso di NXT Redemption Derrick Bateman, Jinder Mahal e il vincitore della quarta stagione di NXT Johnny Curtis.
Inoltre venne nominato a dirigere il programma come Commissioner il WWE Hall of Famer Dusty Rhodes, il quale annunciò nella puntata di NXT del 26 luglio 2012 che ci sarebbe stato il torneo Gold Rush a otto partecipanti per l'assegnazione dell'NXT Championship. Il torneo si concluse cinque settimane dopo con la vittoria di Seth Rollins su Jinder Mahal e il suo incoronamento come primo campione NXT.
Nei primi giorni di agosto la FCW fu chiusa e tutti gli atleti furono spostati a NXT.
Il 21 gennaio 2013 Shawn Michaels presentò gli NXT Tag Team Championships e indisse un torneo a otto coppie per decretare i primi campioni. Nella finale, quattro settimane dopo, i British Ambition (Adrian Neville e Oliver Grey) sconfissero la Wyatt Family (Erick Rowan e Luke Harper), diventando i primi campioni di coppia di NXT.
Nella puntata andata in onda il 5 giugno seguente Stephanie McMahon presentò l'NXT Women's Championship e indisse un altro torneo a otto partecipanti per assegnare il titolo. Il torneo si concluse nella puntata di NXT del 24 luglio seguente, quando Paige sconfisse in finale Emma diventando la prima campionessa femminile di NXT.
Nella puntata di Raw del 25 novembre 2013 il World Heavyweight Champion John Cena suggerì al rivale di lunga data e WWE Champion Randy Orton che c'era solo un unico campione mondiale in WWE, così Triple H sancì un TLC match di unificazione a TLC: Tables, Ladders & Chairs. Il 13 dicembre seguente, Orton sconfisse Cena, unificando i due titoli, con il titolo WWE rinominato WWE World Heavyweight Championship e rappresentato da entrambe le cinture. Il titolo mondiale dei pesi massimi detenuto da Cena (la Big Gold Belt) fu ritirato e regalato dallo stesso Cena a Ric Flair mentre Orton venne riconosciuto come l'ultimo campione di esso.
L'8 gennaio 2014 la WWE annunciò il lancio del WWE Network, un servizio di video trasmissione continua gestito dalla WWE stessa che mette a disposizione degli utenti un'enorme quantità di prodotti e che debuttò ufficialmente il 24 febbraio seguente negli Stati Uniti e nei successivi in molti altri Paesi in tutto il mondo tra cui l'Italia, il 13 gennaio 2015. Il 16 agosto 2014 Vince McMahon pubblicò sul proprio profilo Twitter le foto sulla inaugurazione del nuovo logo della WWE, precedentemente usato solo come logo del WWE Network.
Nella puntata di Raw del 24 marzo 2014 Triple H ribattezzò questo periodo "Era Reality", riconoscendo apertamente la grande influenza ormai esercitata nelle scelte della WWE sia dalla comunità di Internet sia dagli stessi fan, come visto nella storia che avrebbe portato Daniel Bryan a vincere il titolo mondiale dei pesi massimi WWE nell'incontro principale di WrestleMania XXX. Lo stesso Triple H riconobbe come la stragrande maggioranza dei fan fosse ormai a conoscenza della natura predeterminata del prodotto offerto e dell'esistenza della realtà dietro le quinte.
Di enorme rilevanza fu anche il cambiamento avvenuto riguardo agli stessi atleti entrati nella federazione. Soprattutto per scelta di Triple H arrivarono in questo periodo alcuni tra i più importanti atleti di altre federazioni come AJ Styles, Austin Aries, Bobby Roode, Eric Young, Finn Bálor, Johnny Gargano, Kassius Ohno, Kevin Owens, Samoa Joe, Seth Rollins e Tommaso Ciampa. Altro cambiamento epocale fu quello della divisione femminile, che portò ad accantonare l'immagine delle atlete donna, fino ad allora note come Divas, per concentrarsi sulle capacità tecniche di atlete come Asuka, Bayley, Becky Lynch, Charlotte Flair e Sasha Banks.
Attraverso il proprio sito il 25 maggio 2016 venne annunciato che a partire dal 19 luglio seguente SmackDown sarebbe passato dal venerdì al martedì e andato in onda in diretta con il nome di SmackDown Live, oltre all'annuncio di una nuova divisione in franchigie con conseguente selezione degli atleti da parte dei nuovi general manager delle rispettive franchigie (kayfabe). In virtù di questo fatto il 27 giugno successivo, il WWE World Heavyweight Championship fu rinominato WWE Championship e assegnato a SmackDown mentre per Raw fu annunciato un nuovo titolo mondiale, il WWE Universal Championship, che fece la sua prima comparsa a SummerSlam. Il primo a conquistare il titolo universale fu Finn Bálor, che nella puntata di Raw del 25 luglio sconfisse Cesaro, Kevin Owens e Rusev in un Fatal 4-way match e successivamente batté Roman Reigns, guadagnando l'accesso all'incontro valido per il nuovo titolo contro Seth Rollins il 21 agosto 2016 a SummerSlam.Durante la puntata di Raw dell'11 luglio 2016 Vince McMahon nominò la figlia Stephanie McMahon, Commissioner di Raw e suo figlio Shane McMahon, Commissioner di SmackDown. Nella puntata di Raw successiva furono invece presentati i nuovi general manager, Mick Foley per Raw e Daniel Bryan per SmackDown. Attraverso un comunicato sul proprio sito il 22 luglio 2016 la WWE presentò i nuovi loghi di Raw e SmackDown a indicare il cambiamento avvenuto all'interno della federazione.Nella puntata di SmackDown Live del 23 agosto 2016 vennero presentati i nuovi titoli esclusivi di SmackDown, ovvero lo SmackDown Women's Championship e lo SmackDown Tag Team Championship, entrambi assegnati l'11 settembre seguente a Backlash, dove Becky Lynch divenne la prima campionessa femminile e Heath Slater e Rhyno divennero i primi campioni di coppia. Inoltre nell'ottobre 2016 per la prima volta nella storia della WWE il main event di un pay-per-view ebbe come protagonista la categoria femminile con un Hell in a Cell match tra Charlotte Flair e Sasha Banks nell'omonimo evento per il Raw Women's Championship, introdotto a WrestleMania 32 come WWE Women's Championship.
Nelle puntate di Raw e SmackDown Live dell'11 e 12 aprile 2017 si tenne la selezione degli atleti nella prima edizione del cosiddetto Superstar Shake-up, evento annuale che vide lo scambio di diversi atleti e dei titoli secondari (Intercontinental Championship e del United States Championship) fra le due franchigie. La stessa cosa si ripetè l'anno dopo nelle puntate di Raw e SmackDown Live del 16 e 17 aprile 2018. Nella puntata di Raw del 23 luglio 2018 Stephanie McMahon annunciò per ottobre un evento tutto al femminile intitolato Evolution. La divisione femminile raggiunse il suo apice a WrestleMania 35, dove la campionessa femminile di SmackDown Charlotte Flair, la campionessa femminile di Raw Ronda Rousey (pluripremiata atleta UFC che aveva debuttato l'anno precedente a WrestleMania 34) e la vincitrice della Royal Rumble Becky Lynch combatterono per i titoli femminili di Raw e SmackDown nel primo main event tutto al femminile nella storia di WrestleMania, vinto dalla Lynch schienando la Rousey.
Nel 2019, la WWE ha iniziato a modificare lievemente il prodotto che offriva, arrivando ad introdurre nuovi elementi di violenza, più raramente di volgarità. Questo ha condotto a una conseguente trasformazione della dicitura "TV PG",che è stato modificato in "TV PG V", dove la "V" sta per "violence", violenza. La WWE, tramite il Chairman Vince McMahon, ha giustificato questa scelta per il fatto che bisognasse trovare un prodotto non più apatico e ripetitivo come quello offerto precedentemente, ma un prodotto più avvincente, in un contesto più o meno violento e volgare, in modo da poter, eventualmente, competere con il prodotto ben più crudo offerto dalla AEW di Cody Rhodes e degli Young Bucks.
Il Wellness Program è una procedura antidroga utilizzata dalla WWE che consiste nell'effettuare periodici esami antidroga per tenere sotto controllo i propri atleti e assicurarsi che nessuno di essi faccia uso di sostanze illecite.
Il WWE Performance Center è un centro professionale di allenamento per atleti situato a Orlando e aperto l'11 luglio 2013.
Oltre a concedere licenze a compagnie come Acclaim, 2K e Mattel per la produzione di videogiochi e action figure, la WWE ha allargato la sua area d'interesse creando delle aziende sussidiarie non strettamente correlate al mondo del wrestling, tra cui:
WWE Films: sussidiaria della WWE nata nel 2002 per creare e sviluppare lungometraggi, precedentemente chiamata WWE Studios.
WWE Niagara Falls: stabilimento di vendita al dettaglio e intrattenimento localizzato a Niagara Falls, Ontario e di proprietà della WWE. Chiuso nel 2011.
The World, prima conosciuto come WWF New York, un ristorante, club notturno e negozio di memorabilia a New York. Chiuso nel 2004.
WWE Music Group: sussidiaria specializzata nella produzione di album con le musiche d'entrata degli atleti della WWE. L'azienda produce anche canzoni eseguite dai wrestler stessi.
WWE Home Video: sussidiaria specializzata nella distribuzione di copie in VHS, DVD e dischi Blu-ray di eventi a pagamento della WWE, raccolte di incontri dei lottatori e biografie di questi ultimi.
WWE Books: sussidiaria col compito di pubblicare autobiografie di personalità della WWE, guide sul dietro le quinte della WWE, libri illustrati, calendari, libri per giovani e altro.
WWE Kids: un sito e una serie a fumetti indirizzata al mercato dei giovanissimi prodotti bimensilmente dal 15 aprile 2008.
Paul Levesque, vicepresidente esecutivo per le relazioni con il personale, gli eventi dal vivo e la squadra creativa
Jeffrey R. Speed, vicepresidente esecutivo e direttore finanziario della Six Flags
Lowell P. Weicker Jr., ventiseiesimo governatore del Connecticut e senatore degli Stati Uniti
Brian Kalinowski, vicepresidente esecutivo per i mezzi di comunicaazione digitali
Paul Levesque, vicepresidente esecutivo per le relazioni con il personale gli eventi dal vivo e la squadra creativa
Afterburn, Bottom Line, Experience e This Week on WWE sono rubriche che riassumono cosa è successo nei programmi televisivi durante la settimana mentre 24/7 e Vintage Collection sono rubriche nelle quali vengono proposti gli incontri passati alla storia.
Basil V. Devito & Joe Layden, WWF WrestleMania : The Official Insider's Story, HarperCollinsWillow, 2001, ISBN 0-00-710667-X.
 Seth Mates, Aaron Feigenbaum, Kevin Kelly, Brian Solomon e Phil Speer, The Ultimate World Wrestling Entertainment Trivia Book, Pocket, 2002, ISBN 0-7434-5756-0.
 Ken Leiker e Mark Vancil, Unscripted: World Wrestling Entertainment, World Wrestling Entertainment, 2003, ISBN 0-7434-7761-8.
 Shawn Assael e Mike Mooneyham, Sex, Lies, and Headlocks: The Real Story of Vince McMahon and World Wrestling Entertainment, Three Rivers Press, 2004, ISBN 1-4000-5143-6.
 Robert Caprio, Are We There Yet?: Tales from the Never-Ending Travels of WWE Superstars, World Wrestling Entertainment, 2005, ISBN 0-7434-9041-X.
 Adam Kleinberg e Adam Nudelman, Mysteries of Wrestling: Solved, ECW Press, 2005, ISBN 978-1-55022-685-0.
 Brian Shields, Main Event: WWE in the Raging 80s, Simon and Schuster, 2006, ISBN 1-4165-3257-9.
 Brian Solomon, WWE Legends, World Wrestling Entertainment, 2006, ISBN 0-7434-9033-9.
 James Guttman, World Wrestling Insanity: The Decline and Fall of a Family Empire, ECW Press, 2006, ISBN 1-55022-728-9.
 Kevin Sullivan, The WWE Championship: A Look Back at the Rich History of the WWE Championship, 2010, ISBN 1-4391-9244-8.
 Jon Robinson, Rumble Road: Untold Stories from Outside the Ring, World Wrestling Entertainment, 2010, ISBN 1-4391-8257-4.
 Angie Peterson Kaelberer, Fabulous, Freaky, Unusual History of Pro Wrestling, Capstone Press, 2010, ISBN 1-4296-4789-2.

Xəlilli è un comune dell'Azerbaigian situato nel distretto di Cəlilabad. Conta una popolazione di 603 abitanti.

La Xª Flottiglia MAS, anche nota come Decima MAS, X MAS, 10ª Flottiglia MAS, o "la Decima", fu un'unità speciale della Regia Marina italiana, prima flottiglia MAS istituita, il cui nome è legato a numerose imprese belliche di assalto e incursione. Nata nel 1939 come Iª Flottiglia M.A.S., era una delle tre flottiglie MAS della Regia Marina allo scoppio della seconda guerra mondiale. L'unità mutò ufficialmente la propria denominazione in "10ª Flottiglia M.A.S." il 14 marzo 1941.,
Soprattutto nella fase iniziale, le imprese dell'unità non furono coronate dal successo e comportarono molte perdite tra gli equipaggi, come nel caso del fallito attacco a Malta del 1941. Con il perfezionamento dei mezzi, si giunse a successi come quello della Baia di Suda (25-26 marzo 1941) o dell'impresa di Alessandria del 19 dicembre 1941, che privò per un lungo periodo la Royal Navy delle sue navi da battaglia nel Mediterraneo.
Con l'armistizio dell'8 settembre 1943, la Xª Flottiglia MAS, sotto il comando di Junio Valerio Borghese, rimase in gran parte bloccata a La Spezia dove si riorganizzò in corpo franco, poi entrato nella Marina Nazionale Repubblicana. Gli elementi rimasti al sud, assieme a numerosi prigionieri rilasciati dai campi di prigionia alleati, riorganizzarono l'unità con il nuovo nome di "Mariassalto": tale unità della Regia Marina, di base a Taranto, comandata dal capitano di fregata Ernesto Forza, continuò le attività belliche agli ordini degli Alleati.
Nel 1954 il gruppo fu ricostituito con il nome di Comsubin (Comando Subacquei ed Incursori).
Il 28 ottobre 1938 l'Ufficio piani e operazione della Regia Marina propose la costituzione della "1ª Flottiglia MAS", con sede a Spezia. L'unità venne costituita il 23 aprile 1939 con comandante il capitano di fregata Paolo AloisiAlla vigilia dello scoppio della seconda guerra mondiale la Marina decise inoltre di riprendere gli studi per l'impiego operativo del maiale e dei barchini. L'attività della flottiglia inizialmente fu tesa alla sperimentazione in segreto delle nuove armi della Marina; diventò quindi un'unità speciale, ad attività riservata.
Allo scoppio della seconda guerra mondiale nel giugno 1940 era una delle tre flottiglie MAS in servizio, alle dipendenze dirette dello Stato maggiore della Marina.
Fu confermato l'utilizzo dei mezzi presenti nella 1ª Flottiglia (5 squadriglie, con complessivi 20 MAS) e fu inoltre riconosciuta formalmente la specialità degli uomini d'assalto, sommozzatori in grado di nuotare fino a sotto le navi nemiche per collocarvi dell'esplosivo. I mezzi usati per trasportare queste testate esplosive, del peso di circa 300 kg, erano dei siluri modificati, appunto i siluri a lenta corsa. Il reparto subacqueo era ora comandato dal tenente di vascello Junio Valerio Borghese. Nel centro esisteva un Reparto tecnico-sperimentale, comandato dal tenente di vascello Angelo Belloni, per gli studi e le indagini sulle applicazioni di nuove attrezzature, che dovevano migliorare l'efficienza e la sicurezza di tutte le apparecchiature subacquee in dotazione alla flottiglia. Tra gli utilizzatori vi era il Gruppo Gamma, comandato dal tenente di vascello Eugenio Wolk; questo gruppo introdusse l'impiego di pinne e guanti palmati durante gli addestramenti alle future missioni.
Quanto ai motoscafi modificati, i barchini esplosivi, essi vennero inquadrati in una unità comandata da Giorgio Giobbe, che non venne inizialmente utilizzata perché queste imbarcazioni venivano considerate "mezzi di ripiego". I "barchini" avevano la loro base alla Spezia, al "Balipedio Cottrau" del Varignano.
Per il successo delle incursioni era necessario anche un equipaggiamento speciale, non solo dal punto di vista dei mezzi offensivi, ma anche dei dispositivi di navigazione (bussole) e degli accessori (profondimetri): il tutto fu oggetto di un attento studio.
Ma in primo piano veniva sempre la fortissima motivazione con la quale gli operatori della Xª andavano in azione, diretta contro il potenziale bellico piuttosto che contro gli uomini.
Le prime azioni di attacco si conclusero con risultati poco incoraggianti, a volte disastrosi. Nella prima missione, denominata G.A.1, destinata ad attaccare la rada di Alessandria d'Egitto, il 22 agosto 1940 nel golfo di Bomba il sommergibile Iride, che aveva caricato quattro SLC dalla motonave Calipso, e la motonave Monte Gargano, vennero affondati dagli inglesi con elevate perdite umane. Cinque marinai dell'Iride, silurato da uno Swordfish, vennero salvati proprio da alcuni degli operatori della Xª che al momento dell'affondamento del sommergibile erano temporaneamente sulla Monte Gargano.
Una seconda operazione contro Alessandria, la G.A.2, e una contro Gibilterra, la B.G.1, si conclusero senza esiti positivi, anche se con minori perdite umane: nella missione G.A.2 vi fu un morto e il sommergibile Gondar venne autoaffondato dopo un'agonia di diverse ore, mentre la seconda, condotta dal comandante Borghese sul sommergibile Scirè, venne annullata quando il sommergibile era già alla volta di Gibilterra, perché la squadra navale bersaglio dell'incursione era uscita dal porto. Con l'affondamento del Gondar, oltre all'equipaggio vennero fatti prigionieri dagli inglesi il comandante Giorgini e anche diversi incursori.
Il 29 ottobre 1940 lo Scirè (comandato ancora da Borghese e con tre SLC a bordo), tentò nuovamente un'azione denominata B.G.1 contro Gibilterra, che venne interrotta e ritentata con denominazione B.G.2 il 30 dello stesso mese. La coppia de la Penne - Bianchi venne subito intravista da un'imbarcazione nemica e per non destare sospetti portarono in immersione il loro SLC, che però si guastò non permettendo più la risalita. I due assaltatori lo abbandonarono e raggiunsero a nuoto la costa spagnola. Tesei e Pedretti, che pilotavano un altro SLC, furono capaci di arrivare all'imboccatura del porto, ma al momento dell'immersione constatarono che i loro respiratori non funzionavano, e dovettero desistere affondando il mezzo e nuotando fino alla riva spagnola, da dove vennero rimpatriati assieme a de la Penne e Bianchi. Birindelli e Paccagnini, nonostante problemi di galleggiamento con il loro mezzo, un respiratore bucato e una velocità alquanto ridotta, riuscirono con grande abilità ad arrivare a 70 metri dalla corazzata Barham superando le reti antisiluro poste in sua difesa. A questo punto, inaspettatamente, l'SLC si bloccò sul fondale. Birindelli (rimasto solo in quanto Paccagnini era risalito in superficie per mancanza di ossigeno) tentò di trascinare la testata fin sotto la nave nemica, ma dopo poco tempo dovette abbandonare i suoi propositi in quanto stremato. Risalito in superficie tentò di fuggire, ma venne scoperto e preso prigioniero assieme a Paccagnini dai soldati inglesi.
La missione fu un totale insuccesso, ma almeno era stata dimostrata la capacità dei palombari di penetrare in un porto nemico ben presidiato.
Dopo questi costosi fallimenti iniziali, e in seguito alla cattura in settembre del comandante Mario Giorgini, il comando dell'intero reparto venne affidato al capitano di fregata Vittorio Moccagatta. Il 15 marzo 1941 la 1ª Flottiglia MAS fu ribattezzata da Supermarina (proprio su proposta fatta il 10 marzo 1941 da Moccagatta) 10ª Flottiglia MAS. Il nuovo nome fu scelto in riferimento alla legione prediletta di Giulio Cesare, la Legio X Gemina.
La prima azione coronata da successo fu quella del 25 marzo 1941: sei barchini esplosivi presero di mira diverse unità nemiche nella baia di Suda, a Creta, affondando fra l'altro l'incrociatore York. L'incursione, con al comando il tenente di vascello Luigi Faggioni, venne effettuata appunto da sei MTM che riuscirono a forzare durante la notte le ostruzioni della baia e rimasero in attesa fino a che le luci dell'alba permisero di individuare chiaramente le sagome degli obbiettivi ancorati in rada. Un barchino centrò lo York, che si adagiò sul fondale, ma con danni talmente gravi che non venne comunque recuperato; un secondo, pilotato dal sergente cannoniere Emilio Barberi, che per l'azione verrà decorato con la medaglia d'oro al valor militare, centrò la petroliera Pericles, e il terzo mancò il suo bersaglio programmato centrando un molo. Le altre unità ebbero problemi di natura meccanica o relativi ai malesseri dei piloti dovuti alle condizioni estreme nelle quali operavano; gli equipaggi causarono quindi l'affondamento dei loro mezzi.
Alcune operazioni successive, comunque, non andarono a buon fine. Nell'aprile 1941 venne tentata una ricognizione offensiva nelle acque di Corfù (Grecia), precisamente a Porto Edda, comandata dallo stesso Moccagatta. Due MAS, il 539 e il 535, scortarono due MTS, il primo con equipaggio il capitano di corvetta Giorgio Giobbe e il sottotenente di vascello Aldo Massarini, e il secondo con il sottotenente di vascello Renato Iovine e il 2º capo motorista Enrico Cerruti. La missione venne abortita. Inoltre la notte tra il 25 e il 26 maggio 1941, la missione B.G.3, ancora con obiettivo Gibilterra e basata su tre SLC partiti dal sommergibile Scirè, venne annullata, ma tutti gli operatori rientrarono alla base.
Nel maggio successivo fu tentata un'altra missione contro il porto di Gibilterra, ancora con il sommergibile Scirè comandato dal tenente di vascello Junio Valerio Borghese e ancora caratterizzata da un fallimento dovuto a problemi tecnici dei mezzi.
A luglio un'ambiziosa e temeraria azione contro Malta, denominata Malta 2, finì invece in un disastro. Il 25 e 26 luglio 1941 la Xª MAS provò ad attaccare il possedimento inglese partendo dalla nave appoggio Diana e da due MAS, il 451 del sottotenente di vascello Giorgio Sciolette e il 452 al comando del tenente di vascello Giobatta Parodi (recante a bordo il capitano di fregata Vittorio Moccagatta e il capitano medico Bruno Falcomatà); con loro un consistente gruppo di barchini esplosivi e due SLC: il piano operativo dettagliato nell'Ordine di Operazione 5/A prevedeva che durante la notte l'SLC facesse saltare le ostruzioni di ponte sant'Elmo che chiudevano il porto di La Valletta, e immediatamente i barchini avrebbero dovuto irrompere nel varco e colpire le navi all'ancora. L'altro SLC avrebbe dovuto attaccare i sommergibili inglesi in porto. Le tre ricognizioni di Moccagatta avevano concluso (erroneamente) che i proiettori fossero asserviti agli aerofoni, in base alle osservazioni del loro comportamento durante le incursioni aeree; in realtà esistevano efficienti impianti radar che rilevarono le unità italiane a lunga distanza privandole di qualsiasi effetto sorpresa.
L'attacco iniziale alle ostruzioni doveva essere portato dal maggiore Tesei, fondatore del gruppo, che visto il ritardo accumulato a causa delle varie avarie ai mezzi si portò con il suo SLC insieme con il 2º capo palombaro Alcide Pedretti per far saltare le ostruzioni. Le difese dell'isola erano però entrate in stato di allerta grazie agli avvistamenti radar; Tesei saltò in aria col suo mezzo spolettato a tempo zero (esplosione immediata) facendo crollare una parte del ponte girevole di sant'Elmo, ma ostruendo anche il passaggio; molti degli incursori che si lanciarono in successione contro l'entrata vennero falciati dalle postazioni che difendevano l'imboccatura di una delle due baie che costituiscono il porto, Marsamuscetto (l'altra è il Grand Harbour, o Porto Grande); infine, all'alba, decollarono dagli aeroporti dell'isola (Ħal Far e Luqa) trenta aerei da caccia Hurricane inglesi del 126º, 185º e 251º Squadron che individuarono le navi appoggio italiane e le colpirono duramente, causando anche molti morti e feriti, tra i quali Moccagatta, nonostante venissero contrastati da dieci caccia Macchi MC.200 del 54º Stormo. Nella battaglia aerea secondo gli italiani vennero abbattuti tre Hurricane contro due Macchi, mentre gli inglesi affermarono di aver abbattuto tre Macchi perdendo un solo Hurricane.
Per l'azione a Tesei verrà concessa la medaglia d'oro al valor militare alla memoria, così come a Pedretti (entrambi reduci da una prima missione contro Gibilterra e superstiti all'affondamento del sommergibile Iride durante l'operazione G.A.1), e a Moccagatta. Il bilancio complessivo dell'azione fu di 15 morti e 18 prigionieri sulle circa 50 persone che avevano partecipato all'azione, mentre solo 11 in parte feriti rientrarono a bordo del Diana scortato dal MAS 544 e dalla torpediniera Cigno ad Augusta; ad esse si aggiunse la perdita di due MAS (il MAS 452 venne catturato ed è esposto in museo a Malta), due SLC e otto MTM, uno dei quali venne catturato intatto dai britannici.
I fallimenti furono comunque utili per accumulare esperienza e mettere a punto tecniche e materiali. Anche l'episodio di Malta, che avrebbe potuto segnare la fine dell'incursione subacquea, divenne invece lo sprone per fare meglio: al comando arrivò Ernesto Forza, nuove risorse furono assegnate ai reparti d'assalto, mentre a quelli subacquei e di superficie si affiancò il nuovo "Gruppo Gamma", costituito da nuotatori d'assalto.
Il 20 settembre 1941 finalmente i "maiali" dello Scirè a Gibilterra riuscirono ad affondare due piroscafi e una petroliera militare. Il dicembre successivo la Xª Flottiglia MAS effettuava l'azione più nota, l'affondamento delle navi da battaglia britanniche HMS Valiant e la nave ammiraglia HMS Queen Elizabeth.
La più celebre delle azioni della Xª Flottiglia MAS (operazione G.A.3), l'affondamento delle corazzate inglesi Valiant e Queen Elizabeth e della petroliera Sagona ormeggiate nel porto di Alessandria d'Egitto, venne effettuata il 19 dicembre 1941. Si trattò di una sorta di rivincita delle forze armate italiane per le gravi perdite navali subite nella notte di Taranto (ottobre 1940). È rimasta famosa anche come Impresa di Alessandria.
La missione G.A.3 ebbe inizio la notte del 3 dicembre, quando il sommergibile Scirè, comandato dal tenente di vascello Junio Valerio Borghese, salpò dal porto della Spezia. Dopo alcuni giorni il mezzo fece scalo nell'isola egea di Lero, ove imbarcò gli operatori dei mezzi d'assalto, giunti sul posto dopo il trasferimento aereo dall'Italia, e il 14 dicembre ripartì alla volta della costa egiziana, che raggiunse la notte del 18, con un giorno di ritardo per via di una violenta mareggiata. A causa all'arrivo di tre cacciatorpediniere, i britannici aprirono un varco nelle difese del porto, di cui approfittarono tre siluri a lenta corsa, pilotati ciascuno da due uomini di equipaggio. Gli incursori dovevano giungere sotto la chiglia del proprio bersaglio, piazzare la carica d'esplosivo e successivamente abbandonare la zona dirigendosi a terra e autonomamente cercare di raggiungere il sommergibile che li avrebbe attesi qualche giorno dopo al largo di Rosetta.
Il maiale nº 221, condotto da Luigi Durand de la Penne ed Emilio Bianchi, si diresse verso la nave da battaglia Valiant. Bianchi cadde a causa di un malore, mentre de la Penne riuscì a raggiungere il fondo della carena della nave, ove agganciò la carica esplosiva e poi riaffiorò; fu però catturato e condotto sulla corazzata. Poco dopo, gli inglesi catturarono anche Bianchi, che era risalito alla superficie e si era aggrappato a una boa di ormeggio della corazzata, e lo rinchiusero nello stesso compartimento sotto la linea di galleggiamento nel quale avevano portato Durand de la Penne, nella speranza di convincerli a rivelare il posizionamento delle cariche. Alle 05:30, a mezz'ora dallo scoppio, de la Penne chiamò il personale di sorveglianza per farsi condurre dall'ammiraglio Cunningham, comandante della Mediterranean Fleet, e informarlo del rischio corso dall'equipaggio; ciò nonostante Cunningham fece riportare l'ufficiale italiano dov'era. All'ora prevista l'esplosione squarciò la carena della corazzata provocando l'allagamento di diversi compartimenti mentre molti altri venivano invasi dal fumo, ma il compartimento che ospitava gli italiani rimase intatto e i due vennero evacuati insieme con il resto dell'equipaggio.
Il maiale nº 222, condotto da Vincenzo Martellotta e Mario Marino, si diresse verso la petroliera Sagona; Martellotta fu però colpito da un malore, che costrinse i due uomini a navigare in superficie; l'equipaggio fu poi catturato dagli egiziani non appena raggiunta terra.Il maiale nº 223, condotto da Antonio Marceglia e Spartaco Schergat, in una "missione perfetta", "da manuale" rispetto a quelle degli altri operatori, si diresse verso la Queen Elizabeth, cui i due uomini agganciarono la testata esplosiva del loro maiale; raggiunsero poi terra e riuscirono ad allontanarsi da Alessandria, ma furono catturati il giorno successivo, a causa dell'approssimazione con la quale il Servizio informazioni militare italiano aveva preparato la fuga: vennero date agli incursori banconote che non avevano più corso legale in Egitto, per cercare di cambiare le quali l'equipaggio perse tempo; nonostante il tentativo degli italiani di spacciarsi per marinai francesi appartenenti all'equipaggio di una delle navi in rada, vennero riconosciuti e catturati.
Intorno alle sei del mattino successivo ebbero luogo le esplosioni, che danneggiarono gravemente quattro navi, tra cui anche il cacciatorpediniere HMS Jervis, ormeggiato a fianco della Sagona.
Sebbene l'azione fosse stata un successo, le navi si adagiarono sul fondo e non fu immediatamente possibile avere la certezza che non fossero in grado di riprendere il mare. Nonostante tutto, le perdite di vite umane furono molto contenute: solo 8 marinai persero la vita.
L'azione italiana costò agli inglesi, in termini di naviglio pesante messo fuori uso, come una battaglia navale perduta e fu tenuta per lungo tempo nascosta anche a causa della cattura degli equipaggi italiani che effettuarono la missione. La Valiant subì danni alla carena in un'area di 20 x 10 m a sinistra della torre A, con allagamento del magazzino munizioni A e di vari compartimenti contigui. Anche gli ingranaggi della stessa torre vennero danneggiati e il movimento meccanico impossibilitato, oltre a danni all'impianto elettrico. La nave dovette trasferirsi a Durban per le riparazioni più importanti che vennero effettuate tra il 15 aprile e il 7 luglio 1942. Le caldaie e le turbine rimasero però intatte. La Queen Elizabeth invece fu squarciata sotto la sala caldaie B con una falla di 65 x 30 m che passava da dritta a sinistra, danneggiando l'impianto elettrico e allagando anche i magazzini munizioni da 4,5", ma lasciando intatte le torri principali e secondarie. La nave riprese il mare solo per essere trasferita a Norfolk, in Virginia, dove rimase in riparazione per 17 mesi.
Per la prima volta dall'inizio del conflitto, la flotta italiana si trovava in netta superiorità rispetto a quella britannica, a cui non era rimasta operativa alcuna corazzata (la HMS Barham era stata a sua volta affondata da un sommergibile tedesco il 25 novembre 1941). La Mediterranean Fleet alla fine del 1941 disponeva solo di quattro incrociatori leggeri e alcuni cacciatorpediniere.
L'ammiraglio Cunningham per ingannare i ricognitori italiani decise di rimanere con tutto l'equipaggio a bordo dell'ammiraglia che, fortunatamente per lui, si appoggiò sul fondale poco profondo. Per mantenere credibile l'inganno nei confronti della ricognizione aerea, sulle navi si svolgevano regolarmente le cerimonie quotidiane, come l'alzabandiera. Poiché l'affondamento avvenne in acque basse le due navi da battaglia furono recuperate negli anni successivi, ma la sconfitta rappresentò un colpo durissimo per la flotta britannica, che condizionò la strategia operativa anche ben lontano dal teatro operativo del Mediterraneo. A questo proposito, Churchill scrisse: Tuttavia contrasti tra gli Stati Maggiori dell'Asse non permisero di sfruttare questa grande occasione di conquistare il predominio aeronavale nel Mediterraneo e occupare Malta..
Durante il periodo dell'armistizio de la Penne venne decorato con la medaglia d'oro al valor militare che gli venne appuntata dal commodoro sir Charles Morgan, ex comandante della Valiant. Stessa decorazione venne concessa agli altri cinque operatori della Xª..
Nel febbraio 1942 l'ammiraglio Aimone Savoia-Aosta fu posto al comando dell'Ispettorato generale delle flottiglie MAS (il neo costituito "Generalmas"), con sede prima a Livorno e poi a Lerici.
Nell'aprile 1943, dipendenti da "Generalmas", sarebbero divenute sei le flottiglie MAS.
Una delle attività meno note del reparto fu quella di infiltrazione/esfiltrazione di sabotatori e membri dei servizi segreti dietro le linee nemiche. Uno dei casi più importanti fu quello di Carmelo Borg Pisani, sottocapomanipolo della Milizia Marittima di origine maltese, irredentista venuto in Italia e iscrittosi al Partito Nazionale Fascista per contribuire alla lotta antibritannica e alla conseguente unione di Malta all'Italia.Nella notte tra il 17 e il 18 maggio 1942 Borg Pisani, che aveva seguito un corso di infiltrazione e tecniche di sabotaggio, si imbarcò come "sabotatore-informatore" ad Augusta sul MTSM (Motoscafo da Turismo Silurante Modificato) 214 in forza alla Xª Flottiglia Mas. Questo mezzo dipendeva dalla squadriglia di MTSM di base ad Augusta che svolgeva una intensa attività nelle acque di Malta, al comando del tenente di vascello Ongarillo Ungarelli. La notte dello sbarco Ungarelli accompagnò di persona la missione, che serviva a preparare il programmato sbarco a Malta, l'Operazione C3, che poi non venne effettuato. Data l'importanza della missione, il mezzo d'assalto, che procedeva di conserva col MTSM 218, fu scortato dalla torpediniera Abba (una torpediniera della classe Pilo, detta tre pipe) e dai MAS 451 e 452 fino a una distanza di sicurezza rispetto agli impianti radar dell'isola.
Separatesi dalla scorta, gli MTSM 214 e 218 proseguirono con i motori al minimo e in prossimità della costa inviarono dapprima un battello del MTSM 218 con un esperto nuotatore, che però fu trascinato dalle correnti e fatto prigioniero il giorno dopo. Successivamente l'MTSM 214 proseguì la sua navigazione silenziosa fino a circa 150 metri dalla scogliera, nella cala di Ras Id Dawara, verso il punto di approdo prescelto, posto sulla costa sud-ovest di Malta in una zona rocciosa presso l'isolotto di Filfola. Il luogo era stato scelto dallo stesso Borg Pisani, in virtù della sua conoscenza dei luoghi. Dopo l'approdo, però, l'ufficiale non riuscì a scalare la parete rocciosa e perse il battello con l'attrezzatura a causa dei marosi. Dopo due giorni di tentativi fu scorto da una vedetta inglese di pattuglia, processato e impiccato; a Borg Pisani venne concessa la medaglia d'oro al valor militare alla memoria.
Un altro sommozzatore che agì dietro le linee nemiche fu Luigi Ferraro, entrato negli operatori gamma nel 1942.
Nello stesso anno la sconfitta italo-tedesca nella seconda battaglia di El Alamein portò Ferraro a ideare una missione che doveva svolgersi a Tripoli: egli avrebbe dovuto raggiungere la capitale libica prima degli inglesi e assumere i panni di normale cittadino per poi, una volta che la Royal Navy fosse entrata nel porto, compiere azioni di sabotaggio. Per far questo però egli chiese di portare con sé, come aiuto, sua moglie Orietta Romano. Eugenio Wolk, suo comandante, dopo un'iniziale incertezza si convinse a dare il nulla osta alla missione, e così Ferraro partì alla volta di Sfax, in Tunisia.
Gli eventi della guerra imposero all'italiano di rinunciare alla missione, in quanto Tripoli venne conquistata dagli inglesi prima che egli potesse raggiungerla.
Tornato in Italia, Junio Valerio Borghese, succeduto a Ernesto Forza nel comando della Xª Flottiglia MAS il 1º maggio 1943, gli affidò un'altra missione segreta: nel porto di Alessandretta gli Alleati praticavano da tempo un traffico di cromo, e lui avrebbe dovuto limitarlo affondando le navi che trasportavano il minerale, prestando la massima attenzione a non farsi scoprire in quanto la Turchia si era dichiarata neutrale.
Con dei falsi documenti che attestavano il suo status di diplomatico presso il consolato italiano, Ferraro raggiunse la sua destinazione verso la metà del maggio 1943. Dopo circa un mese passato a fingere di essere un normale diplomatico con addirittura la paura dell'acqua, il sommozzatore italiano (aiutato dall'agente del SIM Giovanni Roccardi) entrò in azione la sera del 30 giugno 1943: al largo stazionava il piroscafo Orion (7.000 t) che Ferraro raggiunse a nuoto portando con sé le cariche esplosive, si immerse per attaccare gli ordigni alla chiglia della nave, e ritornò a riva raggiungendo il consolato senza farsi scoprire. Il 7 luglio l'Orion saltò in aria insieme con il suo carico.
Azioni simili vennero effettuate a Mersin ai danni dei piroscafi Kaituna (9 luglio) e Sicilian Prince (30 luglio), rispettivamente di 10.000 t e 5.000 t, e di nuovo ad Alessandretta contro la motonave Fernplant (1º agosto; 5.274 t): la prima venne solamente danneggiata e un'ispezione inglese trovò una carica inesplosa, la seconda fu oggetto di controlli prima di salpare e gli ordigni vennero disinnescati, mentre la terza colò a picco.
Terminati i "bauletti" Ferraro con la scusa di una malattia tornò nell'Italia del nord e fu preso prigioniero dagli anglo-americani. Per le sue azioni gli vennero conferite quattro medaglie d'argento al valor militare, una per ogni azione. Nel dopoguerra queste gli vennero commutate con la medaglia d'oro al valor militare.
Nel maggio del 1942 fu tentato senza successo un secondo attacco al porto di Alessandria.Nello stesso periodo, su richiesta dei tedeschi, furono inviati altri incursori nei porti del Mar Nero e cinque barchini siluranti in Crimea. Altri barchini furono utilizzati nelle coste del nord Africa, a supporto delle operazioni terrestri.Il 27 luglio 1942 lo Scirè lasciò la Spezia con a bordo un gruppo di incursori, facendo tappa alla base italiana di Lero nel Dodecaneso per acquisire anche i risultati della ricognizione aerea. Ripartito il 6 agosto, non diede più notizie di sé. Si seppe solo in seguito che il 10 agosto 1942 era stato individuato e affondato dal peschereccio armato inglese HMS Islay proprio nei pressi di Haifa, senza alcun superstite. I corpi di due degli incursori, il tenente di vascello Egil Chersi e il capo Del Ben, furono recuperati sulla spiaggia e tumulati dagli inglesi con gli onori militari. Allo Scirè venne concessa una delle tre medaglie d'oro al valor militare conferite ad unità navali durante la guerra.
A partire dal luglio 1942 per le operazioni di Gibilterra furono utilizzate come basi segrete della Xª Flottiglia MAS il piroscafo Olterra e la sede di Villa Carmela, in territorio spagnolo. All'organizzazione delle due basi partecipava anche il SIM, con personale delle tre forze armate; tra questi il maggiore Ranieri di Campello, che dopo l'8 settembre 1943 partecipò alla campagna d'Italia nel Primo Raggruppamento Motorizzato. Queste basi, dalle quali nuotatori e subacquei uscivano per attaccare le navi in rada, permisero al gruppo denominato Squadriglia dell'Orsa Maggiore e successivamente ad altri gruppi una serie di operazioni coronate da successo.
In seguito alla svolta delle sorti della guerra, il numero di missioni si ridusse sempre più. Vennero comunque valutate e pianificate azioni a Freetown (importante scalo per gli Alleati) e fino nel fiume Hudson a New York, ma non vennero mai realizzate. Era in programma anche un'azione per forzare il porto di Gibilterra in pieno giorno. In particolare l'azione contro il porto di New York venne valutata sia come azione in solitario della Xª Flottiglia MAS, sia nella prospettiva di missione di supporto per l'azione della Regia Aeronautica denominata Operazione S. In questo caso un sommergibile della Decima avrebbe dovuto effettuare un rifornimento in pieno oceano Atlantico come scalo tecnico per l'idrovolante CANT Z.511. L'idea venne giudicata troppo azzardata, e la Regia Aeronautica optò successivamente per una missione senza scalo con un quadrimotore Savoia-Marchetti S.M.95, ma l'azione non venne mai compiuta. L'azione in solitario della Xª Flottiglia MAS prevedeva, dopo la traversata atlantica iniziatasi a Bordeaux, l'avvicinamento al porto di New York da parte del sommergibile Leonardo da Vinci che, opportunamente modificato tramite la rimozione del cannone di bordo, avrebbe dovuto trasportare un mini sommergibile. Questo mini sommergibile, denominato CA, avrebbe poi risalito il fiume Hudson da Hamilton fino al porto di New York per rilasciare gli operatori del Gruppo Gamma che avrebbero attaccato un grattacielo in città. L'attacco sarebbe stato di forte importanza dal punto di vista psicologico, si trattava infatti di dimostrare agli americani che non erano sicuri nemmeno in casa propria, ma anche questa missione rimase allo stadio di progetto a causa dell'armistizio.
La flottiglia operò alcuni dei suoi mezzi anche al di fuori del teatro del Mediterraneo, precisamente in Finlandia e nel Mar Nero.
All'inizio del 1942 vennero trasferiti in Finlandia i quattro MAS della 12ª Squadriglia, comandata dal capitano di corvetta Bianchini. L'unità, forte di 17 ufficiali, 19 sottufficiali e 63 tra sottocapi e comuni, cominciò a operare dal 25 luglio 1942. I mezzi operarono per 90 giorni durante la guerra di continuazione con personale italiano e furono infine ceduti ai finlandesi tra il 5 e il 26 giugno 1943. Erano quattro mezzi della classe 500 - seconda serie, precisamente il 526, 527, 528 e 529; ognuno di essi aveva dieci uomini di equipaggio. L'unità era a sua volta parte del Distaccamento navale internazionale K (Laivasto-osasto K- LOs.K.), formato il 17 maggio 1942 da tedeschi, italiani e finlandesi, che tentò senza successo di interrompere il flusso dei rifornimenti russi attraverso il lago Ladoga in direzione della città di Leningrado assediata fin dal settembre 1941, nonostante alcuni successi locali.
Tra i reparti italiani inviati sul fronte orientale vi era anche una piccola unità della Regia Marina, su esplicita richiesta tedesca per operare nel Mar Nero. L'unità, designata come "4ª Flottiglia MAS" e posta al comando del capitano di fregata Francesco Mimbelli, era inizialmente composta da quattro MAS (aumentati poi a sette), sei sommergibili tascabili classe CB, cinque motoscafi siluranti e cinque barchini esplosivi.
L'unità venne trasferita via terra fino alle coste del Mar Nero (ove giunse nel maggio del 1942), con il nominativo di "Autocolonna M.O. Moccagatta" facendo base nei porti di Jalta e Feodosija, sulla penisola di Crimea. I MAS e i sommergibili italiani vennero subito coinvolti nelle operazioni contro la fortezza sovietica di Sebastopoli, attaccando il traffico da e verso la piazzaforte. Caduta la città (4 luglio 1942), l'unità venne spostata nel Mar d'Azov per fornire protezione al traffico navale tedesco, per poi continuare con le missioni di pattugliamento lungo le coste controllate dai sovietici.
La mancanza di combustibile e il cattivo andamento del conflitto influirono pesantemente sulle attività dei mezzi italiani. Il 20 maggio 1943 i MAS superstiti vennero ceduti alla Kriegsmarine, e gli equipaggi rimpatriati. I sommergibili continuarono a operare con equipaggi italiani fino all'agosto del 1943 dalla base di Sebastopoli. A seguito dell'armistizio italiano reso noto col proclama Badoglio dell'8 settembre 1943, gli equipaggi vennero internati dai tedeschi, mentre i mezzi (ormai in pessimo stato di manutenzione) vennero acquisiti dai romeni, per finire poi nelle mani dei sovietici a Costanza nel 1944.
Durante la sua attività, l'unità riuscì ad affondare 3 navi da trasporto e 3 sommergibili sovietici, oltre a danneggiare l'incrociatore Molotov e il cacciatorpediniere Kharkov. Le perdite ammontarono a un CB e a due MAS.
Nel Mar Nero, invece, le operazioni furono molto più proficue e compresero l'attacco portato, ancorché senza successo a causa della mancata esplosione di un siluro, al modernissimo conduttore di flottiglia Tashkent, il grave danneggiamento dell'incrociatore Molotov e quello lieve del cacciatorpediniere Kharkov, l'affondamento del sommergibile  Šč-214, attacchi a motozattere, cannoniere e navi mercantili.
Missioni compiute dagli incursori della Xª Flottiglia MAS durante la seconda guerra mondiale sino all'armistizio; anche in questo caso le tonnellate sotto specificate sono tonnellate di stazza, quindi unità di volume, e non di peso.
Baia di Suda - 25-26 marzo 1941: affondamento dell'incrociatore York (8.250 t) e grave danneggiamento della nave cisterna Pericles (8.324 t)
Alessandria - dicembre 1941 (operazione G.A.3): poste fuori servizio le due navi da battaglia Queen Elizabeth e Valiant; danneggiamento della nave cisterna Sagona (7.750 t) e del cacciatorpediniere Jervis (1.690 t)
Sebastopoli - 12 giugno 1942: danneggiamento di un piroscafo da 10.000 t successivamente affondato da aerei tedeschi
Sebastopoli - 18 giugno 1942: danneggiamento dell'incrociatore Molotov da 10.230 t e affondamento di due imbarcazioni armate
Sebastopoli - 1º luglio 1942: nell'occasione della capitolazione di Sebastopoli le unità della flottiglia svolsero un'intensa attività di rastrellamento, sostenendo scontri con motovedette e cannoniere. Affondamento di una motovedetta
Gibilterra - luglio 1942: danneggiamento dei piroscafi Metà' (1.575 t), Shuma (1.494 t), Empire Snipe (2.497 t) e Baron Douglas (3.899 t).
Acque del Mar Nero: il tenente di vascello Emilio Legnani attaccò un incrociatore e un cacciatorpediniere affondando l'unità maggiore; venne decorato con medaglia d'oro al valor militare il 3 agosto 1942
Algeri - operazione N.A. 1, dicembre 1942: affondamento dei piroscafi Ocean Vanquisher (7.147 t) e Berto (1.493 t); danneggiamento dei piroscafi Empire Centaur (7.041 t) e Armattan (6.587 t)
Gibilterra - maggio 1943: grave danneggiamento dei tre piroscafi Pat Harrison (7.000 t), Mashud (7.500 t) e Camerata (4.875 t).
Sebastopoli - 19 maggio 1943: danneggiamento, dopo aspro combattimento, di due motovedette sovietiche.
Alessandretta e Mersin - giugno, luglio e agosto 1943: affondamento dei piroscafi Orion (7.000 t) e Fernplant (5.274 t) e danneggiamento del piroscafo Kaituna (10.000 t)
Gibilterra - agosto 1943: affondamento della petroliera Thorshov (10.000 t) e dei piroscafi Stanridge (6.000 t) e Harrison Gray Otis (7.000 t).Per le attività svolte, il reparto fu decorato di medaglia d'oro al valor militare con la motivazione:
"Avvicinatori" - qualunque natante modificato per il trasporto e le operazioni di mezzi d'assalto. Tra i tanti: sommergibili Scirè, Ambra; motopescherecci Cefalo, Sogliola; cacciatorpediniere Granatiere, Crispi, Sella, Grecale; avviso Diana; motoveliero Costanza
"Canguri" - due motosiluranti, classe CRDA 60 t 2ª serie, gli MS 74 e MS 75, modificati per trasporto, messa in mare e recupero di mezzi d'assalto e SLC
M.T.L. - Motoscafo Turismo Lento: unità per trasporto, messa in mare e recupero di due Siluri a Lenta Corsa; 6 unità consegnate all'armistizio.
Scafo «R» - piccolo kayak in alluminio; disponeva di una carica staccabile a prua e di un'elica propulsa da motore elettrico, in aggiunta ai remi; 4 unità consegnate all'armistizio.
"Barchino esplosivo" - circa 100 unità complessive traM.A. - Motoscafo d'Assalto
M.A.T. - Motoscafo Avio Trasportato: motoscafo con la prua riempita di tritolo che avrebbe dovuto essere portato nel luogo dell'azione per via aerea, attaccato alla fusoliera di un idrovolante. L'interessamento di Domenico Cavagnari fece sì che nel febbraio 1936 venisse ordinato il primo M.A.T, collaudato prima della fine dell'anno con esito discreto. Nel 1937 un altro motoscafo era pronto e il 28 settembre dello stesso anno ne vennero ordinati dodici, ma successivamente la Regia Marina revocò l'ordine in quanto il M.A.T. presentava troppe incognite
"Motoscafi siluranti" - circa 90 unità complessivaM.T.S. - Motoscafo turismo silurante, 4 unità consegnate
M.T.S.M.A. anche abbreviato in 'S.M.A. - Motoscafo Turismo Silurante Modificato Allargato, ordinati 83 esemplari all'armistizio, di questi solo 3 consegnati; successivamente 97 ordinati dalla Kriegsmarine di cui circa 40 consegnati
L'armistizio di Cassibile, reso noto l'8 settembre 1943, divise in due parti le Flottiglie MAS, compresa la Xª. Quando l'ammiraglio Raffaele De Courten andò a chiedere consiglio al grande ammiraglio Paolo Thaon di Revel, questi rispose:
Con questi presupposti una parte, tra cui il capitano di vascello Ernesto Forza, rimase fedele al Regno del Sud formando l'unità speciale denominata "Mariassalto". A questi si unirono anche Antonio Marceglia, Luigi Durand De La Penne e altri incursori fatti prigionieri dagli Inglesi e rimpatriati nel 1944 dopo la prigionia. Questa unità partecipò ad azioni al fianco delle unità alleate corrispondenti, in particolare per mantenere aperto il porto della Spezia, insieme con omologhe unità inglesi, contro il tentativo dei tedeschi di affondare delle navi alla sua entrata. In particolare vennero effettuate due operazioni di rilievo. La prima, denominata "QWZ", nella notte del 21 giugno 1944 nel porto di La Spezia portò all'affondamento dell'incrociatore pesante Bolzano, ultimo superstite della sua classe e all'ulteriore danneggiamento dell'incrociatore Gorizia, già in riparazione per i danni subiti in un bombardamento.
La seconda, denominata "Toast", venne svolta nella notte del 19 aprile 1945 da un gruppo di incursori, tra cui il sottotenente di vascello Nicola Conte e il sottocapo Evelino Marcolini, e aveva come obiettivo l'affondamento nel porto di Genova di quella che sarebbe dovuta diventare la prima portaerei italiana, l'Aquila, per impedire che venisse affondata dai tedeschi bloccando così l'ingresso del porto. Per l'affondamento dell'Aquila il sottocapo Marcolini e il sottotenente Conte vennero decorati di Medaglia d'Oro al Valor Militare. Come menzionato nelle motivazioni del conferimento delle medaglie, gli incursori utilizzarono del materiale di dubbia efficacia, residuato delle operazioni precedenti, poiché non esisteva alcuna possibilità di rimpiazzo visto che i luoghi deputati alla ricerca, allo sviluppo e alla produzione erano tutti nelle mani dei tedeschi.
Nella confusione e nello sbandamento delle forze armate causato dalle circostanze dell'armistizio dell'8 settembre, il comando di stanza nella caserma di La Spezia non si sbandò e messo in allarme attese ordini disciplinatamente evitando però di distruggere i piccoli mezzi navali all'ancora fuori della caserma di cui parte poi cadde momentaneamente in mani tedesche. La serata stessa Junio Valerio Borghese raggiunse l'ammiraglio Aimone d'Aosta e inutilmente cercarono insieme di contattare Roma per avere conferma dell'armistizio e ricevere ordini. La Xª MAS, continuando a rimanere priva di ordini, mantenne l'attività nella caserma immutata e per tutto il tempo la bandiera italiana rimase sul pennone. Borghese inoltre dispose di aprire il fuoco contro chiunque avesse tentato di attaccare la caserma riuscendo a respingere alcuni tentativi tedeschi di disarmare i marò. Il 9 settembre gli ufficiali si riunirono per decidere la strada da intraprendere e Borghese ribadì la sua intenzione di continuare la guerra contro gli angloamericani, scegliendo l'alleanza con la Germania. L'11 settembre radunò i marinai di stanza a La Spezia spiegando la situazione e dando il permesso di congedarsi a coloro che non se la fossero sentita di continuare la guerra. La maggioranza si congedò.
La Xª MAS divenne una unità militare, con una divisione di fanteria di marina e con reparti di naviglio sottile dotati di MAS, con l'obiettivo di continuare la lotta contro gli Alleati, ma i cui reparti furono anche impiegati nella lotta antipartigiana (Liguria, Langhe, Carnia, Val d'Ossola, ecc.), macchiandosi di gravi efferatezze come la fucilazione sommaria di civili e partigiani, la cattura e tortura di ostaggi fra i civili. 
Sugli altri fronti la fanteria di marina della Decima di Borghese combatté contro gli angloamericani ad Anzio, in difesa della Linea Gotica e poi della Linea Verde a Lugo e nel Polesine, lungo il fiume Senio. Sul fronte orientale mantenne forti nuclei che operarono sia come difesa dall'invasione iugoslava (ad esempio nella battaglia di Tarnova) sia come affermazione del diritto italiano su quelle terre contro i tentativi delle autorità d'occupazione tedesche di snazionalizzare la Venezia Giulia e il Friuli - amministrati come "Zona d'operazioni del Litorale adriatico" (Operationszone Adriatisches Küstenland) - per annetterli al Reich (o, verso la fine del conflitto, a una rinata "Grande Austria" da presentare come "vittima" della Germania).
Durante tutto il periodo seguente all'armistizio, fra la Decima MAS della Repubblica Sociale e Mariassalto del Regno d'Italia si mantennero comunque stretti rapporti segreti, volti in particolare a evitare che i due reparti potessero scontrarsi direttamente sul fronte, a gestire i prigionieri dell'una e dell'altra parte all'insaputa dei comandi rispettivamente tedeschi e angloamericani, e infine a coordinare un ipotetico tentativo di sbarco di truppe regie in Istria con il supporto dei reparti locali della Decima repubblicana per evitare l'invasione della Venezia Giulia da parte dei partigiani comunisti di Tito.
Nel dopoguerra gli Alleati stabilirono, tra le clausole del trattato di pace di Parigi, che la Marina Militare italiana non potesse più possedere, tra l'altro, reparti di incursori e assaltatori; ciò nonostante gli assaltatori sopravvissero come palombari e sommozzatori per operazioni di bonifica e sminamento dei porti. Terminata dunque la loro utilizzazione da parte delle Nazioni Unite nella guerra contro l'Asse, secondo le clausole dell'Armistizio Lungo, il reparto fu sciolto. Tuttavia, già con il Foglio d'Ordine nº 66 del 15 ottobre 1947 la Marina ricostituisce surrettiziamente un reparto di subacquei e incursori nominato "MARICENTROSUB". E - lentamente - con il trasferimento semiclandestino dei pochi mezzi superstiti da Venezia al Varignano, l'attività riprese sino a saldarsi con quella di oggi.
Nel 1952 il Capo di Stato Maggiore della Marina Militare, ammiraglio Corso Pecori Giraldi, incaricò l'ex comandante di Mariassalto, tenente di Vascello Aldo Massarini, di cominciare a studiare la possibile ricostituzione di un reparto di incursori subacquei. Con il Foglio d'Ordine nº 44 del 30 maggio 1952 nacque quindi alla Spezia il Gruppo Arditi Incursori della Marina Militare ("GRUPPARDIN").
Negli anni successivi i vari reparti di subacquei e arditi incursori subirono una progressiva fusione, che portò nel 1961 alla costituzione del Raggruppamento Subacquei e Incursori "Teseo Tesei", conosciuto anche con il nome di Comsubin (Comando subacquei e incursori).
Un'attività meno nota di alcuni degli uomini che fecero parte della Xª Flottiglia MAS fu quella di addestramento di unità speciali. Tra questi Fiorenzo Capriotti che addestrò il reparto speciale della marina israeliana, che con le tattiche sviluppate dalla Xª durante la seconda guerra mondiale affondò, il 22 ottobre 1948 l'ammiraglia egiziana El Amir Faruk. Il 22 ottobre 1992 Capriotti fu insignito dall'ammiraglio Amihai Ayalon del grado di "comandante onorario" della 13ª Flottiglia (Shayetet 13).
Oltre a diversi documentari, in gran parte basati sul materiale d'archivio dell'Istituto Luce, le azioni della Xª MAS fino all'armistizio del settembre 1943 hanno fornito spunto per i seguenti film:
I sette dell'Orsa Maggiore, girato nel 1953 e dedicato in particolar modo alle basi segrete italiane ad Alessandria e Gibilterra
L'affondamento della Valiant - The Valiant, coproduzione italo-britannica del 1962, relativo alle vicende legate all'affondamento della corazzata inglese Valiant nel porto di Alessandria d'Egitto
Mizar (Sabotaggio in mare), film italiano del 1954 ispirato alle azioni di Luigi Ferraro in Turchia
Incursori, documentario italiano a colori degli anni '50 del regista Armando Tamburella, con la supervisione del Com. Aldo Massarini e girato nelle vicinanze di La Spezia.
Siluri umani, pellicola del 1954 ricostruisce l'attacco della Marina Italiana nel 1941 a quella Inglese ancorata nella baia di Suda a Creta.
Gli appartenenti alla Xª MAS o a Mariassalto decorati della medaglia d'oro al valor militare furono:
Bonvicini Guido, Decima marinai! Decima Comandante. La fanteria di Marina 1943-45 Milano, Mursia, 1988, 2016 ISBN 978-8842521082
 Erminio Bagnasco e Marco Spertini, I mezzi d'assalto della Xª Flottiglia MAS 1940-1945, Parma, Ermanno Albertelli Editore, 1991, ISBN 978-88-85909-25-0.
 Luciano Barca, Buscando per mare con la decima MAS, Roma, Editori Riuniti, 2001, ISBN 978-88-359-5101-8.
 Mario Bordogna, Junio Valerio Borghese e la Xª Flottiglia MAS, Milano, Mursia, 2003, ISBN 978-88-425-3877-6.
 Junio Valerio Borghese, Decima Flottiglia MAS, Milano, Garzanti, 1950, ISBN non esistente.
 Alfredo Brauzzi, I mezzi d'assalto della Marina Italiana, Roma, Rivista Marittima, 1991, ISBN non esistente.
 Giuseppe Fioravanzo, La Marina italiana dall'8 settembre 1943 alla fine del conflitto, vol. 15, Ufficio storico della Marina militare, 1971, ISBN non esistente.
 Giorgio Giorgerini, Attacco dal Mare. Storia dei mezzi d'assalto della Marina Italiana, Milano, Mondadori, 2007, ISBN 978-88-04-51243-1.
 L. Emilio Longo, I reparti speciali italiani nella seconda guerra mondiale, Milano, Mursia, 1991, ISBN 978-88-425-0734-5.
 Gabriele Mariano, Quattro MAS sul Lago Ladoga, Roma, in Bollettino d'Archivio dell'Ufficio Storico della Marina Militare, XX, marzo 2006,  pp. 61-109, ISBN non esistente.
 Pier Filippo Lupinacci, Attività in Mar Nero e lago Ladoga, 4ª ed., Milano, Ufficio Storico della Marina Militare, 2003,  pp. 212, ISBN 978-88-04-43392-7.
 Jack Greene e Alessandro Massignani, Il principe nero, Junio Valerio Borghese e la X MAS, Milano, Mondadori, 2007, ISBN 978-88-04-53720-5.
 Lapo Mazza Fontana, Italia über alles, Novara, Boroli, 2006, ISBN 978-88-425-0734-5.
 Sergio Nesi, Junio Valerio Borghese. Un principe, un comandante, un italiano, Bologna, Lo Scarabeo, 2004, ISBN 88-8478-066-7.
 Sergio Nesi, Decima flottiglia nostra, Bologna, Lo Scarabeo, 2008, ISBN 978-88-8478-115-4.
 Beppe Pegolotti, Gli assaltatori della Xª Flottiglia MAS, Associazione Amici di Teseo Tesei, 2007, ISBN non esistente.
 Arrigo Petacco, Le Battaglie navali del Mediterraneo nella seconda guerra mondiale, Milano, Mondadori, 1995, ISBN 978-88-04-42412-3.
 Gianni Rocca, Fucilate gli ammiragli. La tragedia della Marina Italiana nella seconda guerra mondiale, Milano, Rivista Marittima, 1987, ISBN 978-88-04-43392-7.
Serra, Roberto, ORIONE 1943 - L'ultima missione della DECIMA FLOTTIGLIA MAS, Modena, Artestampa, 2014, ISBN 978-88-6462-246-0
 Virgilio Spigai, Cento uomini contro due flotte, Marina di Carrara, Associazione Amici di Teseo Tesei, 2007, ISBN non esistente.
 L'Arma Subacquea nella II Guerra - Gli uomini, i loro battelli, le loro storie, su xmasgrupsom.com.
 Sito ufficiale dell'Associazione Combattenti Xª Flottiglia MAS, su associazionedecimaflottigliamas.it.

Lo Xanthomonas arboricola pv. pruni è un batterio presente nella lista A2 dell'EPPO, ed è causa della maculatura batterica delle drupacee, malattia molto temuta dagli agricoltori.
I primi sintomi dello Xanthomonas si notano in primavera sulle foglie basali, sulle quali si possono notare tacche di colore nerastro e di forma poligonale, circondate da un alone clorotico. Le necrosi si dispongono lungo le nervature della foglia, la quale successivamente ingiallisce e cade.
L'attacco ai frutti avviene solo in un secondo momento. I frutti vengono colpiti da piccole lesioni superficiali di colore nero e di contorno irregolare, le quali col passare del tempo si ingrandiscono, si approfondiscono e vengono contornate dallo stesso alone clorotico visibile sulle foglie. I frutti colpiti non cadono, ma perdono completamente il loro valore commerciale.
I sintomi dello Xanthomonas arboricola compaiono solo sopo 48 ore consecutive caratterizzate da temperatura superiore ai 24 °C e umidità vicina al 100%.
Lo Xanthomonas arboricola colonizza le drupacee tramite le gemme o le cicatrici fogliari. Nel primo caso, il batterio penetra all'interno delle gemme in primavera e in estate, e vi risiede durante l'inverno. La primavera successiva ha inizio il ciclo di malattia sulle foglie. Nel secondo caso, il batterio sfrutta la pioggia per penetrare all'interno delle cicatrici fogliari che si creano in seguito alla caduta delle foglie.
Lo Xanthomonas arboricola infetta principalmente i pescheti dai suoli molto sabbiosi o molto argillosi.
Italia, su pesco e susino cino-giapponese. In questo paese lo Xanthomonas è presente da oltre cinquant'anni, soprattutto in Emilia-Romagna e Veneto, le due regioni più danneggiate economicamente da questo batterio, e in misura minore ma non trascurabile in Piemonte, Lazio e Friuli Venezia Giulia.La scala di suscettibilità delle varietà di pesco e nettarine nei confronti dello Xanthomonas è diversa di Stato in Stato. Di seguito, la scala di suscettibilità in Italia e negli Stati Uniti.
Molto suscettibili: Rich Lady, Summer Rich, Red Valley, O'Henry, Elegant Lady, Flavorcrest, La Fayette.
Molto suscettibili: Candor, Cresthaven, Early Glo, Encore, Harbelle, Harbinger, Harken, Jerseydawn, Norman, Pekin, Ranger, Redkist, Redskin.
Suscettibili: Biscoe, Earlyrio, Beauty, Garnet, Glohaven, Jerseyqueen, Loring, Sentinel, Summerglo, Sunqueen, Sunshine, Surecrop, Topaz.
Tolleranti: Autumnglo, Blake, Harmony, Jerseyland, Redcrest, Redhaven, Sweet Sue, Suncrest, Sunhigh, Triogem, Tyler, Velvet, Washington.
Gli agricoltori temono le colonizzazioni dello Xanthomonas arboricola, in quanto annullano il valore commerciale dei frutti colpiti. Tuttavia la lotta contro questo batterio non conosce ancora armi abbastanza efficaci. L'unico rimedio soddisfacente è al momento il rame, nonostante il regolamento UE n. 365/2005 ne permetta l'utilizzo solamente durante l'autunno e l'inverno, in quanto in estate e primavera questo trattamento provoca la caduta delle foglie, generando cicatrici fogliari che possono essere terreno di colonizzazione del batterio. In autunno e inverno, invece, la caduta delle foglie è un fatto naturale, dunque il trattamento non aumenta le possibilità di attacco.
La sostanza attiva del rame viene somministrata sotto forma di solfato, ossicloruro o idrossido. Solitamente gli agricoltori effettuano i trattamenti all'inizio e a metà del periodo di caduta delle foglie (con una dose di 150 g/hl di rame metallo), durante l'ingrossatura delle gemme (con 100 g/hl di rame metallo), e prima e subito dopo le gelate e le grandinate (con 150-200 g/hl di rame metallo).

È il primo secolo dell'età contemporanea, un secolo di grandi trasformazioni sociali, politiche, culturali ed economiche a partire dalla caduta di Napoleone Bonaparte e la successiva Restaurazione, i moti rivoluzionari, la costituzione di molti stati moderni tra cui il Regno d'Italia, la guerra di secessione americana, la seconda rivoluzione industriale fra positivismo, 
evoluzionismo e decadentismo, l'imperialismo e sul finire la grande depressione e la Belle Époque.
1802: viene istituita in Italia, durante l'età napoleonica, la figura del Prefetto, come sistema organizzativo dei poteri locali: nasce l'istituto prefettizio.
1804: Napoleone Bonaparte viene incoronato Imperatore dei Francesi presso la Cattedrale di Notre Dame.
1804: viene promulgato il Codice Napoleonico, voluto da Napoleone Bonaparte: oggi è l'attuale Codice Civile Francese.
1º gennaio 1804: Giorno dell'indipendenza della Repubblica di Haiti dalla Francia: termina così la Rivoluzione haitiana (1791-1804)
15 febbraio 1804: inizio della prima rivolta serba, guidata da Karađorđe Petrović per la liberazione dall'Impero ottomano, celebrata con la Festa nazionale della Serbia.
1804: viene istituita la Reale Biblioteca di Napoli, poi Borbonica e chiamata infine Biblioteca nazionale Vittorio Emanuele III.
21 ottobre 1805 - Battaglia di Trafalgar: decisiva vittoria delle forze britanniche su quelle francesi di Napoleone Bonaparte
2 dicembre 1805: Napoleone Bonaparte ottiene la sua più grande vittoria nella Battaglia di Austerlitz.
1805: nel Duomo di Milano avviene l'incoronazione a Re d'Italia di Napoleone Bonaparte.
1806: viene costituita da Napoleone Bonaparte la Repubblica indipendente di Andorra.
12 luglio 1806: Napoleone Bonaparte incorpora il Liechtenstein nella Confederazione del Reno rendendolo così Stato sovrano.
1806: torna in vigore in Francia il Calendario Gregoriano, dopo la soppressione del Calendario rivoluzionario francese nel 1805, voluta da Napoleone
2 maggio 1808 – Madrid, Spagna: Rivolta del due di maggio contro le forze francesi
1809: viene fatto costruire a Parigi da Napoleone Bonaparte l'Arco di Trionfo del Carrousel, stile neoclassico, per celebrare le sue vittorie militari.
10 agosto 1809: lotte per l'indipendenza in America centrale e meridionale: Ecuador: Primer grito de independencia hispanoamericana
10 agosto 1809 – Ecuador: proclamazione di indipendenza dalla Spagna, guidata dal militare creolo Juan de Salinas y Zenitagoya.
17 settembre 1809: termina la guerra di Finlandia, tra eserciti dell'impero russo e la Svezia: vittoria dell'impero russo.
1810: viene istituita, per decreto napoleonico, la Scuola Normale Superiore di Pisa
20 luglio 1810: la Colombia proclama l'indipendenza dalla Spagna, grazie anche al contributo dell'eroina nazionale colombiana Policarpa Salavarrieta.
16 settembre 1810: il Messico dichiara l'indipendenza dalla Spagna: Grito de Dolores, grazie al rivoluzionario messicano Miguel Hidalgo y Costilla.
18 settembre 1810: inizia il processo di indipendenza del Cile: viene creata la prima Giunta di Governo cilena, anche col contributo del Padre della Patria cilena Bernardo O'Higgins.
1810: viene istituito in Slovenia l'orto botanico di Lubiana, il più antico nella penisola balcanica.
1811: viene istituita l'Università di Oslo, la più antica università della Norvegia, da Federico VI di Danimarca.
14 maggio 1811: il Paraguay dichiara l'indipendenza dalla Spagna, grazie al politico paraguayano José Gaspar Rodríguez de Francia (1766-1840).
5 luglio 1811: il Venezuela dichiara l'indipendenza dalla Spagna, grazie soprattutto al generale e eroe venezuelano Simón Bolívar.
1812: viene istituito L'Osservatorio Astronomico di Capodimonte a Napoli, per decreto di Gioacchino Murat.
30 maggio 1814: viene firmato il Primo trattato di Parigi, con il quale l'isola Mauritius ottiene di restare alla Gran Bretagna
13 luglio 1814: il re di Sardegna Vittorio Emanuele I di Savoia istituisce a Torino l'Arma dei Carabinieri.
1814: in seguito al Trattato di Kiel le isole Fær Øer passano sotto il controllo danese.
1814: apogeo e sconfitta definitiva di Napoleone, è indetto nel 1814 il Congresso di Vienna (1814-1815) con intenti di Restaurazione tra i domini europei.
16 marzo 1815: dopo la sconfitta di Napoleone, nasce il Regno Unito dei Paesi Bassi (fino al 1839).
18 giugno 1815 - Battaglia di Waterloo: sconfitta definitiva di Napoleone Bonaparte ad opera delle forze Inglesi e Prussiane
1815: in seguito al Congresso di Vienna viene creato il Granducato di Lussemburgo.
1815: da questa data, nella storia politica francese, si afferma il movimento del Bonapartismo.
1816: viene istituito il Regno d'Illiria, stato dell'impero austriaco con capitale Lubiana, che comprendeva anche la Venezia Giulia e l'Istria (durò fino al 1849).
1816: viene istituita la Gendarmeria Pontificia, o Carabinieri pontifici, corpo militare dello Stato Pontificio; oggi attiva con il titolo di Corpo della Gendarmeria dello Stato della Città del Vaticano.
9 luglio 1816: l'Argentina si dichiara indipendente dalla Spagna, grazie al generale e eroe argentino José de San Martín.
18 maggio 1817: viene istituito nel Regno di Sardegna il Corpo di polizia penitenziaria.
1817: viene istituita la Borsa di New York (o di Wall Street): la New York Stock Exchange (NYSE)
1817 – Principato di Monaco: viene istituita sotto il principe Onorato IV di Monaco la Compagnia dei carabinieri del principe
7 agosto 1819 - Battaglia di Boyacá, Colombia: segna la definitiva indipendenza della Colombia dalla Spagna
6 febbraio 1819: viene fondata la Città-Stato di Singapore dal politico britannico Thomas Stamford Raffles.
25 marzo 1821: data di inizio dell'insurrezione greca contro l'Impero ottomano (Patrasso, Grecia): oggi evento ricordato con la Celebrazione della rivoluzione greca del 1821
28 luglio 1821 – Perù: viene proclamata dal generale José de San Martín l'indipendenza dalla Spagna.
15 settembre 1821: la Costa Rica, grazie anche al politico Florencio del Castillo, ottiene l'indipendenza dalla Spagna.
15 settembre 1821: il Nicaragua dichiara l'indipendenza dalla Spagna, grazie allo scrittore e avvocato nicaraguense Miguel Larreynaga (1772-1847).
15 settembre 1821: El Salvador dichiara l'indipendenza dalla Spagna, grazie al politico salvadoregno José Matías Delgado (1767-1832).
15 settembre 1821: il Guatemala e l'Honduras dichiarano l'indipendenza dalla Spagna, grazie al politico honduregno José Cecilio del Valle (1780-1834).
28 novembre 1821: Giorno dell'indipendenza di Panama dalla Spagna con José de Fábrega
24 maggio 1822 – Ecuador: Battaglia di Pichincha: liberazione dell'Ecuador dal dominio spagnolo
7 settembre 1822: il Brasile dichiara l'indipendenza dal Portogallo: nasce l'Impero del Brasile (fino al 1889), con Pedro I del Brasile:  data celebrata con la Festa dell'indipendenza del Brasile.
9 dicembre 1824: Battaglia di Ayacucho, in Perú: vittoria degli indipendentisti e fine del dominio spagnolo in America Latina
1824-1886: Guerre anglo-birmane: tre conflitti tra il Regno di Birmania e l'Impero britannico: vittoria britannica e annessione della Birmania all'Impero anglo-indiano
6 agosto 1825: la Bolivia dichiara l'indipendenza dalla Spagna, grazie al generale Simón Bolívar, dal quale prese il nome.
25 agosto 1825: l'Uruguay dichiara l'indipendenza dal Brasile, grazie soprattutto all'eroe nazionale uruguayano José Gervasio Artigas.
4 settembre 1827: Grande incendio di Turku, il più grave della Finlandia e dei paesi nordici
1830: Rivoluzione belga contro il Regno Unito dei Paesi Bassi: vittoria belga e indipendenza del Belgio (1830)
1830-1851: Petar II Petrović-Njegoš, Principe-vescovo del Montenegro: epoca di splendore politico e culturale del Montenegro
21 luglio 1831: il re Leopoldo I viene incoronato primo re del Belgio: evento celebrato con la Festa nazionale del Belgio.
1832: termina la Guerra d'indipendenza greca: dopo undici anni di guerra la Grecia viene liberata dopo quasi quattrocento anni di dominio ottomano.
1837-1901: Età vittoriana in Inghilterra, in seguito al regno della Regina Vittoria: epoca di splendore politico e culturale
19 aprile 1839: il Granducato di Lussemburgo si rende indipendente dai Paesi Bassi, in seguito al Trattato di Londra tra Paesi Bassi e Belgio.
3 ottobre 1839: nel Regno delle due Sicilie nasce la prima ferrovia italiana: la Napoli-Portici
6 febbraio 1840 - Trattato di Waitangi: la Nuova Zelanda diviene una colonia inglese: giorno celebrato oggi col Waitangi Day
27 febbraio 1844: la Repubblica Dominicana ottiene l'indipendenza da Haiti con Juan Pablo Duarte
26 luglio 1847: la Liberia indipendente dagli USA. grazie al politico americo-liberiano Joseph Jenkins Roberts, primo presidente della Liberia indipendente
1848: in Italia: Statuto albertino: emancipazione dei valdesi e degli ebrei italiani col riconoscimento dei loro diritti civili e politici
1848: a Parigi viene eletto il primo presidente della Repubblica francese: Napoleone III di Francia.
15 marzo 1848 - Rivoluzione ungherese del 1848: eroiche imprese del patriota ungherese Lajos Kossuth e del poeta nazionale ungherese Sándor Petőfi.
1848-1849: l'Italia perde la prima guerra di indipendenza contro l'Austria, Carlo Alberto abdica.
1848: sollevazione slovacca contro il regno d'Ungheria: epica figura del leader slovacco Ľudovít Štúr
1849: proclamazione della Repubblica Romana (1849) (dal 9 febbraio al 4 luglio)
5 giugno 1849: viene redatta la prima Costituzione della Danimarca, dal re Federico VII di Danimarca: lo Stato danese passa così da una monarchia assoluta a una monarchia costituzionale.
1851: nasce il primo Expo della storia: si tiene all'Hyde Park di Londra: Esposizione universale di Londra
1851: a Londra, in occasione dell'Esposizione universale, viene inaugurato il Crystal Palace ("Palazzo di cristallo"), in stile vittoriano.
8 dicembre 1854: con la bolla Ineffabilis Deus Papa Pio IX proclama il dogma dell'Immacolata Concezione.
10 maggio 1857: iniziano i Moti indiani del 1857 (1857-1858), come parte del processo di indipendenza dell'India
11 febbraio 1858: prima apparizione della Madonna di Lourdes a Bernadette di Lourdes
15 febbraio 1859: avviene, per conto dell'Impero asburgico, una circumnavigazione del globo, ad opera del navigatore montenegrino Ivo Visin.
16 settembre 1859: viene istituito a Voghera il Reggimento di cavalleria dell'Esercito italiano dei Lancieri di Montebello.
18 dicembre 1859: viene istituita la Congregazione dei Salesiani, per l'educazione e l'istruzione del fanciullo, dal religioso italiano San Giovanni Bosco (1815-1888).
1859-1869: costruzione del Canale di Suez, ad opera dell'imprenditore francese Ferdinand de Lesseps (1805-1894).
17 marzo 1861: nascita dell'Italia unita: (Risorgimento d'Italia): Unità d'Italia e conseguente proclamazione del Regno d'Italia: oggi ricordato nell'Anniversario dell'Unità d'Italia
17 marzo 1861: viene istituita la Regia Marina, che nel 1946 assumerà il nome di Marina Militare italiana.
4 maggio 1861: in seguito all'Unità d'Italia viene istituito il Regio Esercito, che nel 1946 assumerà il nome di Esercito Italiano.
1861: nasce il quotidiano ufficiale della Santa Sede (Città del Vaticano) : L'Osservatore Romano
1862: dopo il conseguimento dell'Unità d'Italia viene introdotta ufficialmente la Lira italiana.
1862: Cinco de Mayo in Messico: vittoria del Messico nella Battaglia di Puebla durante l'occupazione francese
1863: con l'opera "la diffusione del credito e le banche popolari", l'economista italiano Luigi Luzzatti dà impulso alla nascita in Italia delle Banche popolari.
26 ottobre 1863: viene fondata la Croce Rossa, dal filantropo svizzero Henri Dunant.
1864: sorgono anche in Italia le Banche popolari: prima fra tutte: la Banca Popolare di Lodi (1864), fondata da Tiziano Zalli.
20 luglio 1865: viene istituito in Italia il Corpo delle capitanerie di porto - Guardia costiera.
1865: la Repubblica di San Marino abolisce definitivamente la pena di morte: Pena di morte a San Marino.
1865: gli USA vincono la Guerra di secessione americana contro gli Stati Confederati d'America.
1866: Terza guerra d'indipendenza italiana (20 giugno - 12 agosto), combattuta contro l'impero austriaco: vittoria dell'Italia
1866: viene fondata Montecarlo, nel Principato di Monaco, dal principe Carlo III di Monaco (dal quale prende il nome).
22 aprile 1866 – Principato di Andorra: si assiste ad un periodo importante della vita istituzionale e storica andorrana: viene promulgata la legge denominata Nova Reforma.
8 novembre 1866 – Creta: Olocausto del monastero di Arkadi: i rivoltosi cretesi si sacrificarono piuttosto che arrendersi all'esercito ottomano, durante l'assedio turco.
1866-1869: Restaurazione Meiji in Giappone, dopo oltre duecento anni di isolazionismo verso l'Occidente, con l'incursione delle navi del commodoro Perry
1867 - Battaglia di Mentana: vittoria delle truppe franco-pontificie sui volontari garibaldini
1869 – Roma: data di apertura del Concilio Vaticano I: si sostiene, tra l'altro, un governo basato sulla figura centrale del Vaticano.
2 ottobre 1869: data di nascita di Mahatma Gandhi: oggi questa data viene commemorata nel mondo con la Giornata internazionale della nonviolenza.
1869: nasce nel Regno Unito il movimento delle Suffragette, volto a riconoscere il suffragio femminile.
20 settembre 1870: unione di Roma al Regno d'Italia in seguito alla breccia di porta Pia
1870: nasce e si afferma già nel XIX secolo, la figura della pedagogista italiana Maria Montessori, di fama universale.
1871: Roma diviene capitale del Regno d'Italia, facendo seguito a Torino (1861-1865) e Firenze (1865-1871).
1876 - Expo 1876: il primo Expo statunitense si tiene a Filadelfia in occasione del centenario dell'indipendenza degli Stati Uniti d'America.
10 maggio 1877: la Romania dichiara l'indipendenza dall'Impero ottomano, grazie soprattutto al re Carol I di Romania (1839-1914).
3 marzo 1878: la Bulgaria ottiene l'indipendenza dall'Impero Ottomano: pace di Santo Stefano: oggi evento ricordato con il giorno della liberazione della Bulgaria.
13 luglio 1878: durante il Congresso di Berlino viene riconosciuta l'indipendenza del Montenegro dall'Impero ottomano: evento celebrato con la Festa nazionale del Montenegro.
18 dicembre 1878: in Qatar assunzione al potere dello Sheikh Jassim bin Mohammed al-Thani, fondatore del moderno Qatar: oggi è la giornata nazionale del Qatar
1878: viene istituita la Borsa di Tokyo con il nome giapponese Tōkyō Kabushiki Torihikijo (東京株式取引所).
1880: viene fondata Brazzaville, capitale della Repubblica del Congo, dall'esploratore italiano naturalizzato francese Pietro Savorgnan di Brazzà (1852-1905).
1880: viene fondata la Congregazione delle missionarie del Sacro Cuore di Gesù, per l'assistenza ai migranti, dalla religiosa italiana naturalizzata statunitense Francesca Saverio Cabrini, prima americana proclamata Santa.
1881: nasce il politico turco Mustafa Kemal Atatürk, fondatore della Turchia moderna.
4 gennaio 1881: Turkmenistan: inizia la battaglia di Geok Tepe tra Turkmeni e Impero russo: vittoria russa
12 maggio 1881: viene firmato fra Francia e Tunisia il trattato del Bardo: protettorato francese sulla Tunisia: terminerà nel 1956, anno dell'indipendenza tunisina.
1882: dalle terre della pianura padana, hanno inizio le prime lotte sindacali in Italia.
1886: a New York è innalzata la Statua della Libertà, la cui armatura interna fu progettata da Alexandre Gustave Eiffel, ingegnere francese costruttore della celeberrima torre, ma realizzata poi dallo scultore francese Auguste Bartholdi.
1886: nasce il politico israeliano David Ben-Gurion, fondatore dello Stato di Israele.
1888: viene fondato a Tunisi il Museo Nazionale del Bardo, il più antico museo del mondo arabo, con mosaici dell'epoca romana.
1888: viene istituita in Bulgaria, dieci anni dopo la liberazione dall'Impero Ottomano, l'Università di Sofia, la più antica università bulgara.
1888-1889: primo attraversamento sugli sci della Groenlandia ad opera del esploratore norvegese Fridtjof Nansen.
1889 - Expo 1889: si tiene a Parigi in occasione del centenario della Rivoluzione Francese e il cui simbolo è la costruzione della Tour Eiffel.
1889: viene istituito il Museo Oceanografico di Monaco, dal principe Alberto I di Monaco.
1890: viene fondata la Dinastia dei Nassau-Weilburg del ramo dei Granduchi di Lussemburgo.
1893: Nuova Zelanda: primo paese al mondo a riconoscere e concedere il diritto di voto alle donne, grazie al contributo dell'attivista neozelandese Kate Sheppard.
marzo 1893: Battaglia di Al Wajbah: vittoria del Qatar: momento decisivo nella creazione del Qatar come stato moderno e periodo saliente per la fine del dominio ottomano nel paese.
1894: Alfred Dreyfus, ufficiale ebraico francese, è ingiustamente accusato di spionaggio: Affare Dreyfus.
14 gennaio 1897: prima ascensione dell'Aconcagua, il monte più alto del continente Americano, da parte dell'alpinista svizzero Matthias Zurbriggen
12 giugno 1898: Giorno dell'indipendenza delle Filippine: proclamazione dell'indipendenza delle Filippine dalla Spagna, ad opera del politico filippino Emilio Aguinaldo (1869-1964).
29 luglio 1900: il re d'Italia Umberto I viene assassinato dall'anarchico Bresci.
Età napoleonica: iniziata nel 1796, prosegue fino al 1815: epoca per la Francia di splendore militare, giuridico e culturale.
Età napoleonica: nell'arte e nell'arredamento si afferma lo Stile Impero, neoclassicista, che celebra l'ascesa al potere dell'Imperatore Napoleone Bonaparte.
Moti rivoluzionari e società segrete risorgimentali: Carboneria, Massoneria, Illuminati
Nella Repubblica di San Marino si distingue la figura del politico sammarinese Antonio Onofri (1789-1825), che assicurò la sovranità e l'indipendenza al suo popolo
Movimento di indipendenza islandese dalla Danimarca, guidato dall'eroe islandese Jón Sigurðsson.
In Bulgaria epiche gesta per la liberazione dall'impero ottomano, dell'eroe nazionale bulgaro Vasil Levski e dello scrittore Hristo Botev
In Bosnia nella lotta contro l'impero ottomano si afferma la figura epica di Husein Gradaščević.
Nasce in questo periodo l'idea di uno Stato Macedone distinto da quello bulgaro grazie al contributo dello scrittore Georgi Pulevski.
A Cuba si afferma la figura di José Martí (1853-1895), eroe dell'indipendenza cubana.
In filosofia si afferma l'Idealismo tedesco: Fichte (1762-1814), Schelling (1775-1854), Hegel (1770-1831).
La filosofia della vita, basata su un certo pessimismo nel pensiero di Arthur Schopenhauer
Si afferma l'Esistenzialismo, grazie al notevole contributo del filosofo danese Søren Kierkegaard (1813-1855).
Si afferma il Positivismo, grazie al contributo del filosofo francese Auguste Comte (1798-1857)
Viene pubblicato il Faust (1808), il capolavoro per eccellenza della letteratura tedesca, dello scrittore tedesco Johann Wolfgang Goethe.
Pubblicazione del romanzo I miserabili (1862) dello scrittore francese Victor Hugo, capolavoro della letteratura francese
Nasce il genere del romanzo storico: Walter Scott, Nicholas Wiseman e Sir Edward Bulwer-Lytton
Primo esempio di romanzo storico: Ivanhoe (1820) dello scrittore scozzese Walter Scott (1771-1832)
Il romanzo d'avventura in Italia si afferma con Emilio Salgari, celebre autore del personaggio Sandokan.
In Germania la fiaba si afferma come racconto popolare grazie ai Fratelli Grimm.
Nasce il fumetto, grazie al contributo dello scrittore svizzero Rodolphe Töpffer, considerato il primo fumettista.
Affermazione della letteratura inglese durante l'Età vittoriana: Charles Dickens (1812-1870), Anthony Trollope (1815-1882)
Il romanzo di avventura nell'opera dello scozzese Robert Louis Stevenson: L'isola del tesoro (1883)
Il romanzo gotico del XIX secolo: Lo strano caso del dottor Jekyll e del signor Hyde(1886), dello scozzese Robert Louis Stevenson
La poesia del XIX secolo si afferma in Irlanda con il poeta irlandese Thomas Moore (1779-1852), autore di ballate popolari.
In Germania si afferma, in campo letterario, la figura dello scrittore tedesco Johann Wolfgang Goethe.
In Austria si annovera, tra gli altri, la figura del poeta e drammaturgo Franz Grillparzer (1791-1872).
La Svizzera annovera la figura del romanziere nazionale Gottfried Keller (1819-1890).
Il Principato del Liechtenstein annovera la figura storica e culturale di Peter Kaiser.
Scrittori che segnano un'epoca: Alessandro Manzoni in Italia, Victor Hugo in Francia, Lev Tolstoj in Russia.
Scrittori scandinavi che segnano un'epoca: August Strindberg in Svezia, Hans Christian Andersen in Danimarca, Henrik Ibsen in Norvegia.
In Finlandia si afferma il Kalevala (1835), il poema nazionale finnico, scritto da Elias Lönnrot.
Viene pubblicato il primo romanzo in lingua finlandese: Sette fratelli (Seitsemän veljestä, 1870), dello scrittore finlandese Aleksis Kivi (1834-1872).
Il nazionalismo romantico letterario in Belgio si afferma col fiammingo Hendrik Conscience e il suo romanzo De leeuw van Vlaanderen (1838).
Viene pubblicato il romanzo Max Havelaar (1860) dello scrittore olandese Multatuli: una delle opere più note della letteratura olandese.
In Lussemburgo viene pubblicato "Renert oder de Fuuss am Frack an a Maansgréisst" (1872), il poema epico lussemburghese, del poeta Michel Rodange.
In Polonia la poesia romantica si afferma con i Tre Bardi: Adam Mickiewicz, Juliusz Słowacki, Zygmunt Krasiński.
Anche in Romania e Moldova si afferma la poesia con Mihai Eminescu, il poeta nazionale di Romania e Moldova.
Poesia di ispirazione patriottica: in Grecia con Dionysios Solomos e a Cipro con Vasilis Michaelides, il poeta nazionale di Cipro.
In Repubblica Ceca si distingue la figura di Karel Hynek Mácha, illustre esponente del romanticismo ceco.
In Slovacchia la poesia e la drammaturgia trovano affermazione nelle opere del poeta slovacco Pavol Országh Hviezdoslav (1849-1921).
In Slovenia la poesia romantica trova un esponente importante in France Prešeren, il maggiore poeta sloveno.
Affermazione del romanzo: in Slovenia con Ivan Cankar (1876-1918) e in Bulgaria con Ivan Vazov (1850-1921)
Pubblicazione (1847) del poema montenegrino il Serto della montagna, del principe-vescovo montenegrino Petar II Petrović-Njegoš
La poesia romantica, di ispirazione patriottica, in Ucraina trova un noto esponente in Taras Ševčenko.
Nascono nuovi poemi epici nazionali: il Pan Tadeusz in Polonia, il Kalevipoeg, in Estonia e il Lāčplēsis, in Lettonia.
Dal folklore nazionale armeno si sviluppa l'opera poetica di Hovhannes Tumanjan, definito il poeta nazionale armeno.
Nasce la letteratura kazaka grazie al notevole contributo del poeta kazako Abaj Kunanbaev (1845-1904).
Vietnam: si afferma il poema epico Truyện Kiều (1820), capolavoro della letteratura vietnamita, del poeta vetnamita Nguyễn Du.
In Thailandia si afferma l'importante figura del poeta Sunthorn Phu, uno dei più illustri poeti di tutta la letteratura thailandese.
La narrativa statunitense annovera tra gli altri Nathaniel Hawthorne (1804-1864), con l'opera La lettera scarlatta, 1850).
Nasce il romanzo Moby dick (1851), dello scrittore statunitense Herman Melville (1819-1891).
Il genere del romanzo per ragazzi negli Stati Uniti annovera la figura di Mark Twain (1835-1910), con Le avventure di Tom Sawyer (1876).
Il genere dei racconti horror e polizieschi si afferma con lo scrittore statunitense Edgar Allan Poe (1809-1849).
Si afferma la poesia statunitense: Walt Whitman (1819-1892) (con la raccolta poetica Foglie d'erba. 1855) e Emily Dickinson (1830-1886).
In Brasile si afferma la figura di Joaquim Maria Machado de Assis, uno dei più grandi scrittori della letteratura brasiliana.
La corrente letteraria italiana tra Verismo e Decadentismo:Grazia Deledda, l'unica donna italiana a vincere il Premio Nobel per la letteratura, nel 1926.
Si affermano i grandi movimenti dell'arte: Neoclassicismo, Romanticismo e più tardi Impressionismo e prime avanguardie.
Il neoclassicismo artistico nei paesi scandinavi si afferma nella scultura con il danese Bertel Thorvaldsen (1770-1844).
Il design moderno trova un esponente importante nell'artista britannico William Morris (1834-1896)
L'arte moderna nella scultura e l'impressionismo, nelle opere del francese Auguste Rodin (1840-1917)
L'arte olandese e il post-impressionismo nella pittura di Vincent van Gogh (1853-1890).
La Sinfonia n. 9 di Ludwig van Beethoven, ritenuta uno dei capolavori musicali di sempre, viene composta ed eseguita per la prima volta.
Il Romanticismo musicale in Italia, il violino e le innovazioni nella musica: Nicolò Paganini (1782-1840)
La musica romantica che segna un'epoca: Giuseppe Verdi in Italia, Richard Wagner in Germania
Il Principato del Liechtenstein annovera la figura musicale di Joseph Gabriel Rheinberger.
Il romanticismo musicale trova i suoi maggiori esponenti in Fryderyk Chopin in Polonia, Ferenc Liszt in Ungheria.
L'epoca romantica e il nazionalismo musicale in Repubblica Ceca: Bedřich Smetana (1824–1884), Antonín Dvořák (1841–1904) e Leoš Janáček (1854-1928)
Si afferma il Nazionalismo romantico musicale in Finlandia con l'opera del compositore finlandese Jean Sibelius.
Il nazionalismo musicale nei paesi scandinavi: Carl Nielsen (1865-1931), in Danimarca, Edvard Grieg (1843-1907), in Norvegia
In Brasile si afferma in campo musicale la figura di Antônio Carlos Gomes (1836-1896), il più importante compositore brasiliano del XIX secolo.
Sorgono nuovi teatri italiani come il Teatro Sociale di Como, inaugurato nel 1813 e il Teatro Petrarca di Arezzo (1828).
Il 15 agosto 1846 viene inaugurato a Cesena il Teatro Alessandro Bonci, dedicato al noto tenore cesenate Alessandro Bonci.
Vengono istituiti in Italia nuovi orti botanici come l'Orto botanico di Trieste (1842).
Si afferma in questo periodo la figura del politico e scrittore statunitense Frederick Douglass, sostenitore del diritto di voto per le donne statunitensi.
Progressi nel sistema delle condizioni di vita dei detenuti nelle carceri, grazie anche al contributo della filantropa britannica Elizabeth Fry (1780-1845).
In Italia nascono nuovi quotidiani tra cui La Nazione di Firenze (1859) e il Corriere Adriatico (1860), quotidiano delle Marche.
A Napoli nasce il quotidiano Roma (1862) e in Sardegna invece viene fondato il quotidiano L'Unione sarda (1889).
Nel 1866 a Firenze viene fondata la rivista italiana di arti, scienze e lettere Nuova Antologia.
Nel 1878 viene inventato il connettore jack da 6.3mm che diventerà lo standard di connessione per veicolare l'audio via cavo; è ampiamente utilizzato ancora oggi, soprattutto in ambito professionale (assieme al mini-jack da 3.5mm).
Verso la fine del XIX secolo sorgono ufficialmente i primi club calcistici europei come la Juventus Football Club (1897) e il Futbol Club Barcelona (1899).
In Europa, dopo le guerre imperiali e la ristrutturazione delle frontiere delle nazioni europee, secolo della seconda rivoluzione industriale
In Russia si lavora alla costruzione della ferrovia Transiberiana, che collega Mosca a Vladivostok.
Si afferma la figura del presbitero e missionario belga Padre Damien (1840-1889) che si occupò tra l'altro della cura dei malati di lebbra.
Verso la fine del XIX secolo si registra un periodo culturale e storico, sorto in Francia, chiamato Belle Époque.
Il 21 aprile 2018 con la morte di Nabi Tajima sono morte tutte le persone nate nel XIX secolo.
Personaggi di rilievo in quello che lo storico Eric Hobsbawm ha definito il "Lungo Ottocento":
Alexandre Dumas (padre) (1802-1870), scrittore francese, autore de Il conte di Montecristo (1846) e della trilogia I tre moschettieri (1844), Vent'anni dopo (1845) e Il visconte di Bragelonne (1848).
Nikola Tesla (1856-1943), fisico e inventore serbo naturalizzato statunitense, diede notevoli contributi nel campo dell'elettromagnetismo.
Sigmund Freud (1856-1939), neurologo austriaco, fondatore della psicoanalisi, autore de L'interpretazione dei sogni (1899).
Giovanni I Giuseppe del Liechtenstein (1760-1836), decimo Principe del Liechtenstein (1805-1806) e (dal 1814-1836), contribuì a diverse riforme nel Principato.
Elisabetta di Baviera (1837–1898), imperatrice d'Austria, meglio nota come la Principessa Sissi.
Adolfo di Lussemburgo (1817-1905), Granduca di Lussemburgo, il primo Granduca della Casa Nassau-Weilburg
Miloš Obrenović I di Serbia (1780-1860), Principe di Serbia (1815-1839 e 1858 1860)
Stefan Stambolov (1853-1895), politico bulgaro, importante il contributo nel processo di indipendenza della Bulgaria dall'Impero Ottomano (1878).
Auguste Rodin (1840-1917) scultore francese, tra i maggiori del XIX secolo: tra le sue sculture più note: Il pensatore.
Juan Pablo Duarte (1813-1876), politico dominicano, si distinse nell'indipendenza della Repubblica Dominicana da Haiti (1844).
Florence Nightingale (1820-1910), infermiera britannica, precursore dell'idea di Croce Rossa.
Charles Dickens (1812-1870), scrittore inglese, particolarmente sensibile ai problemi della vita delle classi più povere, autore del romanzo David Copperfield (1849-1850)
Adam Mickiewicz (1798-1855) poeta polacco, romantico, scrisse il poema nazionale polacco Pan Tadeusz (1834)
Fryderyk Chopin (1810-1849), compositore polacco, romantico, noto pianista, inventó nuove forme musicali per pianoforte
Ludwig van Beethoven (1770-1827) compositore e pianista tedesco, esponente del Classicismo viennese
Richard Wagner (1813-1883), compositore tedesco, tra le opere, L'anello del Nibelungo (tra il 1848 e il 1874)
Franz Liszt (1811-1886), compositore ungherese, per le Rapsodie ungheresi (tra il 1846 e il 1885)
Camillo Benso (1810-1861), conte di Cavour, esponente del Risorgimento italiano
Arturo Toscanini (1867-1957), direttore d'orchestra italiano, interprete, tra l'altro, di Verdi e Wagner
Edmondo de Amicis (1846-1908), scrittore italiano, autore del libro per ragazzi Cuore (1886)
Eleonora Duse (1858-1924) attrice teatrale italiana, legata per diverso tempo sentimentalmente e artisticamente a Gabriele d'Annunzio
Gabriele d'Annunzio (1863-1938) scrittore, poeta e aviatore italiano, tra i massimi esponenti del decadentismo italiano
Gottfried Keller (1819-1890), il più scrittore svizzero, autore di romanzi ambientati nel suo Paese
Aleksandr Puškin (1799-1837), poeta russo, romantico, autore tra l'altro del romanzo in versi Eugenio Onegin (1825)
Johan Vilhelm Snellman (1806-1881), politico finlandese, introdusse la valuta nazionale finlandese: il Markka (1865)
Carl Gustaf Emil Mannerheim (1867-1951), statista finlandese, considerato eroe nazionale in Finlandia
Elias Lönnrot (1802-1884), scrittore e filologo finlandese, autore del poema epico nazionale finlandese Kalevala (1835)
Jean Sibelius (1865-1957), compositore finlandese, autore del poema sinfonico patriottico Finlandia (1899)
Henrik Ibsen (1828-1906), drammaturgo norvegese, autore del dramma sulla condizione femminile del XIX secolo: Casa di bambola (1879)
August Strindberg (1849-1912), drammaturgo svedese autore del dramma La signorina Giulia (1888)
Edvard Munch (1863-1944) pittore norvegese, precursore dell'arte espressionista, autore del dipinto L'urlo(1893)
Andrejs Pumpurs (1841-1902), scrittore lettone, autore del poema nazionale lettone Lāčplēsis (1872-1887)
Rainis (1865-1929), scrittore lettone, le cui opere contribuirono al risveglio nazionale letterario lettone
Pavol Országh Hviezdoslav (1849-1921), poeta e drammaturgo slovacco, considerato il più importante poeta slovacco
Mihai Eminescu (1850-1889), poeta romeno, di argomenti quali la natura, l'amore e la storia
Ivan Vazov (1850-1921), scrittore bulgaro, le cui opere risentono della lotta per l'indipendenza del suo Paese
Naim Frashëri (1846-1900), poeta albanese, i cui temi delle sue poesie risentono soprattutto dell'amore per la patria albanese
Theodoros Kolokotronis (1770-1843), condottiero greco, si distinse durante l'insurrezione greca contro l'Impero Ottomano (1821)
Giovanni Capodistria (1776-1831), politico greco, primo capo di Stato della Grecia indipendente
Dionysios Solomos (1798-1857), poeta greco, il maggiore poeta in lingua greca moderna
Eleutherios Venizelos (1864-1936), politico greco, definito spesso il fondatore politico della Grecia moderna
Hans Christian Andersen (1805-1875), scrittore danese, autore delle Fiabe, tra cui La sirenetta (1836)
Georg Wilhelm Friedrich Hegel (1770-1831), filosofo tedesco, esponente dell'Idealismo tedesco, autore della Fenomenologia dello spirito (1807)
Ludwig Feuerbach (1804-1872), filosofo tedesco, esponente illustre della Sinistra hegeliana
Arthur Schopenhauer (1788-1860) filosofo tedesco, autore de Il mondo come volontà e rappresentazione (1819-1859)
Karl Marx (1818-1883), filosofo tedesco, ideologo del comunismo, autore de Il Capitale (1867)
Friedrich Nietzsche (1844–1900), filosofo tedesco, ideologo del superuomo, autore del libro Così parlò Zarathustra (1883-1885)
Charles Baudelaire (1821-1867), poeta francese che diede origine alla corrente del Decadentismo: la raccolta di liriche I fiori del male (1857)
François Joseph Bosio (1769-1845), scultore monegasco, ritrattista e scultore di Napoleone I
Eugène Delacroix (1798-1863), pittore francese, esponente del romanticismo francese: famoso il dipinto La Libertà che guida il popolo (1830)
Antonio Canova (1757–1822), scultore italiano, il più rappresentativo del Neoclassicismo italiano
Madame de Staël (1766-1817), scrittrice franco-svizzera, pioniera del Romanticismo
Jacob e Wilhelm Grimm (1785-1863 e 1786-1859), filologi e scrittori tedeschi, autori delle Fiabe del focolare (1812-1815)
Heinrich Schliemann (1822-1890), archeologo tedesco, scopritore delle rovine di Troia (1871)
Silvio Pellico (1789–1854), carbonaro italiano, autore de Le mie prigioni (1832)
Giuseppe Verdi (1813-1901), compositore italiano, tra i cui capolavori vi è La Traviata (prima rappresentazione: 1853)
Carlo Alberto di Savoia (1798–1849), re di Sardegna, creatore dello Statuto albertino (1848)
Giacomo Leopardi (1798-1837), poeta italiano, romantico, autore della raccolta lirica dei Canti (1835)
Oscar Wilde (1854-1900), scrittore irlandese, autore de Il ritratto di Dorian Gray (1891)
Vincenzo Monti (1754-1828) poeta e traduttore italiano, neoclassicista, autore di una traduzione dell'Iliade (1810)
Ugo Foscolo (1778-1827), poeta italiano, neoclassicista, autore di Sonetti e del carme Dei sepolcri (1807)
Antonio Meucci (1808–1889) ed Antonio Pacinotti (1841–1912), fisici e inventori italiani, rispettivamente del Telefono (1871) e della Dinamo (1860)
Edward Jenner (1749–1823), medico inglese, scopritore del vaccino contro il vaiolo
Louis Pasteur (1822-1895), chimico francese, fondatore della microbiologia (1864)
Alfred Nobel (1833-1896), filantropo svedese, inventore della Dinamite (1867) e fondatore del Premio Nobel
John Philip Holland (1840-1914) ingegnere irlandese: progettò il primo sottomarino della marina militare statunitense (varato nel 1897)
Lord Byron (1788–1824) e Percy Bysshe Shelley (1792-1822), poeti del romanticismo inglese
Mary Shelley (1797–1851), scrittrice inglese, autrice del romanzo Frankenstein (1818), pioniera della letteratura dell'orrore
Leopold von Sacher-Masoch (1836-1895) scrittore austriaco, di romanzi erotici dai quali prende il nome il termine Masochismo: Venere in pelliccia (1870)
Anders Jonas Ångström (1814-1874), fisico svedese da cui prende il nome l'unità di misura Ångström, usata in cristallografia e spettroscopia
Augusto Righi (1850-1920), scienziato italiano, introdusse il termine Fotoelettrico e fece studi sulle radiazioni elettromagnetiche
Guglielmo Marconi (1874-1937), fisico e politico italiano, inventore della radio /1895)
Gioachino Rossini (1792-1868), compositore italiano, autore della opera lirica Il barbiere di Siviglia (1816)
Otto von Bismarck (1815-1898), primo cancelliere tedesco, artefice della nascita dell'Impero Tedesco (1871)
Nicholas Patrick Stephen Wiseman (1802–1865), cardinale e scrittore inglese, fervido difensore del cattolicesimo in Inghilterra
Thomas Edison (1847-1931), inventore americano della lampadina (1880) e del fonografo (1877)
Alessandro Manzoni (1785–1873) scrittore italiano, autore de I promessi sposi (1827), secondo padre della lingua italiana
Edward Bulwer-Lytton (1803-1873), scrittore e politico inglese, autore de Gli ultimi giorni di Pompei (1834)
Pierre-Auguste Renoir (1841–1919), pittore francese, impressionista, autore del dipinto Sulla terrazza (1881)
Toulouse-Lautrec (1864-1901), pittore francese, appartenente alla corrente Post- Impressionista: l'opera Al Moulin Rouge (1892-1895)
Édouard Manet (1832-1883), pittore francese, pre-impressionista, autore del dipinto Colazione sull'erba (1862-1863)
Auguste e Louis Lumière (1862-1954 e 1864-1948), imprenditori francesi, inventori del cinematografo (1895)
Sir Arthur Conan Doyle (1859–1930) scrittore scozzese, padre del giallo scientifico, creatore della serie di Sherlock Holmes (1887)
Abraham Lincoln (1809-1865), presidente degli Stati Uniti che abolì la schiavitù
Edgar Allan Poe (1809-1849), scrittore statunitense, esponente del giallo-horror in America: Racconti del grottesco e dell'arabesco (1840)
Arthur Wellesley, Duca di Wellington (1769-1852), militare e statista britannico
Charles Darwin (1809-1882), naturalista inglese, autore de L'origine delle specie (1859), dove introduce il concetto di selezione naturale.
Victor Hugo (1802-1885), scrittore francese, forse il più grande di questa letteratura, autore de I miserabili (1862)
Friedrich Reinhold Kreutzwald (1803-1882), scrittore estone, autore del poema epico nazionale estone Kalevipoeg(1857-1861)
Vincent van Gogh (1853–1890), pittore olandese, post-impressionista, autore del dipinto Notte stellata (1889)
Claude Monet (1840–1926), pittore francese, impressionista: il dipinto Impressione. Levar del sole (1872) diede il nome al termine Impressionismo.
Giuseppe Garibaldi (1807–1882), rivoluzionario e militare italiano, definito spesso l'Eroe dei due Mondi'.
Vincenzo Bellini (1801-1835), compositore italiano, autore tra l'altro dell'opera lirica Norma (1831)
Jane Austen (1775-1817), scrittrice inglese, autrice del romanzo Orgoglio e pregiudizio (1813)
Fëdor Michajlovič Dostoevskij (1821-1881), scrittore russo, autore del romanzo Delitto e castigo (1866)
Lev Tolstoj (1828-1910), scrittore russo, di fama universale, autore del romanzo Guerra e pace (1865-1869)
Taras Hryhorovyč Ševčenko (1814-1861) poeta ucraino, i cui scritti risentono di un certo patriottismo ucraino
Jules Verne (1828-1905), scrittore francese di romanzi di fantascienza: tra i romanzi Il giro del mondo in 80 giorni (1873)
Emilio Salgari (1862-1911), scrittore italiano di romanzi d'avventura tra cui il ciclo di Sandokan (1883)
Émile Verhaeren (1855-1916), poeta belga, simbolista, tra i più noti del suo Paese
Helene Schjerfbeck (1862-1946), pittrice finlandese, soprattutto per i suoi autoritratti
France Prešeren (1800-1849), poeta sloveno, che scrisse la poesia Zdravljica (1844), che divenne poi l'inno nazionale sloveno.
Bartolomeo Borghesi (1781-1860), numismatico italiano naturalizzato sammarinese, contribuì alla nascita della scienza della numismatica.
Giovanni Pascoli (1855-1912), poeta italiano, appartenente alla corrente del decadentismo italiano
Giacomo Puccini (1858-1924), compositore italiano, l'opera lirica de la Tosca (1899)
Ľudovít Štúr (1815-1856), politico, linguista, poeta e leader nazionalista slovacco
Kurmangazy Sagyrbayuly (1818-1889), compositore kazako, la cui opera ebbe notevole influsso nella cultura musicale del suo Paese.
José Rizal (1861 -30 dicembre 1896), scrittore e eroe nazionale delle Filippine
Andrés Bonifacio (1863-1897), rivoluzionario filippino, leader del movimento che diede inizio alla Rivoluzione filippina.
Toussaint Louverture (1743-1803), eroe nazionale di Haiti, in lotta per l'indipendenza di Haiti dalla Francia
Jean-Jacques Dessalines (1758-1806), militare e eroe haitiano, si distinse nel processo di indipendenza di Haiti dalla Francia (1804).
Simón Bolívar (1783-1830), generale, rivoluzionario e eroe nazionale del Venezuela
Bernardo O'Higgins (1778-1842), generale e Padre della patria cilena, eroe dell'indipendenza del Cile (1818)
Miguel Grau Seminario (1834-1879), militare peruviano, eroe nazionale di Perù e Bolivia
Søren Aabye Kierkegaard (1813-1855), filosofo e scrittore danese, il cui pensiero può essere considerato come il punto di partenza dell'esistenzialismo.
Carl Gauss (1777-1855), matematico tedesco tra i più influenti della sua epoca, definito Il "Principe della Matematica", contribuì tra l'altro allo studio dei numeri complessi e dell'analisi matematica.
nasce la ginecologia moderna, i cui padri sono considerati il medico britannico Lawson Tait e lo statunitense James Marion Sims
Progressi nel campo dell'Algebra, grazie al matematico norvegese Niels Henrik Abel (1802-1829)
1807: Chimica organica, termine introdotto dal chimico svedese Jöns Jacob Berzelius (1779-1848)
1808: è in questa data che viene istituzionalizzato lo Storico Carnevale di Ivrea
1810: si svolge per la prima volta a Monaco di Baviera l'Oktoberfest, festa popolare tedesca (si tenne tra il 12 e il 17 ottobre)
20 dicembre 1812: primo volume delle Fiabe del focolare o Fiabe, dei tedeschi Fratelli Grimm: nasce la Germanistica
1816: viene inventato lo Stetoscopio, strumento utilizzato per l'auscultazione del torace, dal medico francese René Laennec (1781-1826)
1817: viene inventato il cemento artificiale, dall'ingegnere francese Louis Vicat
5 aprile 1817: viene inventata la bicicletta, in origine la draisina, dal tedesco Karl Drais (1785-1851)
1818: Sumatra (Indonesia): viene scoperta la Rafflesia arnoldii, la pianta che produce il Fiore più grande del mondo, dai britannici Thomas Stamford Raffles e da Joseph Arnold
8 aprile 1820: viene scoperta la nota scultura greca della Venere di Milo, da un contadino chiamato Yorgos Kentrotas
1820: viene scoperto l'Elettromagnetismo, osservato per la prima volta dal fisico danese Hans Christian Ørsted
1820: viene scoperto il Chinino, un alcaloide naturale, dai ricercatori francesi Pierre Joseph Pelletier e Joseph Caventou
1821: viene costruita la locomotiva a vapore, dall'ingegnere britannico Stephenson
1822: vengono decifrati i caratteri Geroglifici egizi dallo studioso francese Champollion
1823: è in questa data che, secondo la tradizione, viene inventato il gioco del Rugby, dal pastore protestante inglese William Webb Ellis
12 ottobre 1823: viene inventato e messo in vendita il primo impermeabile,  dall'inventore scozzese Charles Macintosh
1825: nasce l'alfabeto Braille, ideato dall'inventore francese Louis Braille (1809-1852)
15 settembre 1830: Inghilterra: viene inaugurata la prima ferrovia al mondo a collegare due città: la ferrovia Liverpool-Manchester, costruita dall'ingegnere britannico George Stephenson
9 luglio 1832: viene inventata a Vienna la Sachertorte o torta Sacher, dal pasticciere austriaco Franz Sacher, in onore del conte Klemens von Metternich
1834: viene ideato il primo Motore elettrico funzionante, dall'ingegnere prussiano Moritz Hermann von Jacobi
1836: Viene inaugurato l'Arc de Triomphe di Parigi, costruito (1806) per celebrare le vittorie di Napoleone Bonaparte
1837: invenzione del Telegrafo elettrico, da parte dell'inventore statunitense Samuel Morse
5 ottobre 1839: viene inaugurata la prima linea ferroviaria italiana la Ferrovia Napoli-Portici
1839: viene realizzato il dagherrotipo, forma primitiva di fotografia creata dal fisico francese Louis Daguerre
1º maggio 1840: nasce il Francobollo: il Penny Black, inventato dal filatelista inglese Rowland Hill
1841: viene composto il Das Lied der Deutschen, l'attuale inno nazionale tedesco, scritto da August Heinrich Hoffmann von Fallersleben e musicato da Joseph Haydn
1841: viene inventato il sassofono, dal costruttore di strumenti musicali belga Adolphe Sax
1842: viene istiituita la Wiener Philharmoniker (Orchestra Filarmonica di Vienna), tra le più rinomate al mondo
23 settembre 1846: viene scoperto il pianeta Nettuno, dall'astronomo tedesco Johann Gottfried Galle
1842: fisica: fenomeno dell'effetto Doppler, sulla propagazione dei fenomeni sonori e luminosi, analizzato per la prima volta dal fisico austriaco Christian Doppler
23 gennaio 1849: prima donna a conseguire una laurea in medicina: fu la britannica Elizabeth Blackwell
3 gennaio 1851: invenzione del pendolo di Foucault, del fisico francese Léon Foucault, strumento per dimostrare la rotazione della terra
1851: viene emesso il francobollo "5 cent nero di Sardegna", o Penny Black italiano, il primo francobollo italiano
1852: emissione del primo francobollo dello Stato Pontificio: nascono i Francobolli dello Stato Pontificio
1853: invenzione del motore a scoppio, ad opera degli ingegnero italiani Eugenio Barsanti e Felice Matteucci
1853: nasce l'Aspirina (o Acido acetilsalicilico), grazie al chimico francese Charles Frédéric Gerhardt
1854: invenzione della Lampada ad incandescenza da parte del tedesco Heinrich Goebel
1854: vengono inventate le litfaßsäule, colonne pubblicitarie cilindriche (per combattere le affissioni selvagge), dal tipografo tedesco Ernst Litfaß (1816-1874)
1856: viene scoperta la Mauveina, prima tintura sintetica, dal chimico inglese William Henry Perkin
1857: nasce in Inghilterra la più antica squadra di calcio del mondo: lo Sheffield Football Club, tuttora esistente
1857: viene inventato in Italia il Borsalino, tipico cappello in feltro, famoso in tutto il mondo
1858: viene istituito l'Orto botanico di Catania, dal botanico e monaco benedettino Francesco Tornabene (1813-1897)
24 novembre 1859: pubblicazione dell'opera L'origine delle specie: viene così introdotto il concetto di selezione naturale e l'evoluzione, nell'opera del naturalista britannico Charles Darwin
1859: viene inaugurato a Londra il Big Ben, la celebre torre dell'orologio del Palazzo di Westminster
14 aprile 1860: nasce il Pony express, servizio di posta prioritaria che attraversava il Nordamerica
1862: viene effettuata la prima prova di pastorizzazione dal chimico francese Louis Pasteur
9 gennaio 1863: nasce la prima linea metropolitana: la London Underground o Metropolitana di Londra
26 ottobre 1863: data storica della nascita del gioco del calcio moderno, il cui padre viene considerato l'inglese Ebenezer Cobb Morley
8 febbraio 1865: viene formulata la teoria dell'ereditarietà, dal naturalista ceco di lingua tedesca Gregor Mendel, padre della genetica
1865: viene inventato l'Antisettico metodo introdotto dal medico britannico Joseph Lister
1865: nasce in Italia il Gianduiotto, che prende il nome dalla maschera torinese Gianduja
1865: nasce in Germania la storia per ragazzi intitolata Max e Moritz, antesignana del fumetto, dell'umorista tedesco Wilhelm Busch
18 agosto 1868: viene scoperto, durante l'osservazione di un'eclissi solare, l'elemento chimico dell'elio, dall'astronomo francese Jules Janssen, e, in seguito, scoperta attribuita anche all'astronomo britannico Norman Lockyer
1868: pubblicazione del romanzo piccole donne, della scrittrice statunitense Louisa May Alcott
6 marzo 1869: Tavola periodica degli elementi, ideata dal chimico russo Dmitrij Ivanovič Mendeleev (1834-1907)
1869: nasce la motocicletta, inventata dall'ingegnere francese Louis-Guillaume Perreaux
1872: viene introdotta l'unità di misura della diottria dall'oftalmologo francese Ferdinand Monoyer
1873: viene scoperto il bacillo della lebbra Mycobacterium leprae, dal medico norvegese Gerhard Armauer Hansen
1876: invenzione del Telefono, attribuita all'ingegnere statunitense di origine scozzese Alexander Graham Bell
1876: si svolge per la prima volta il Carnevale di Termini Imerese. considerato il Carnevale più antico di Sicilia
1877: vengono scoperti i Canali di Marte, strutture geologiche presenti sulla superficie del pianeta Marte, dall'astronomo italiano Giovanni Schiaparelli
1877: 1ª edizione del Torneo di Wimbledon, in Inghilterra: viene così istituita la più antica manifestazione tennistica ufficiale del mondo
1877-1878: vengono inventati il Fonografo (1877) e la Lampadina (1878), entrambe invenzioni dello statunitense Thomas Edison
1878: nasce il connettore jack da 6.3mm, ampiamente utilizzato ancora oggi in ambito professionale
1881: in Italia esce su un giornale per ragazzi la prima puntata de Le avventure di Pinocchio dello scrittore italiano Carlo Collodi: nasce così Pinocchio
1881: viene inventato lo sfigmomanometro, strumento per misurare la pressione, dal medico austriaco-ebreo Samuel Siegfried Karl von Basch
24 marzo 1882: viene scoperto il bacillo della tubercolosi Mycobacterium tuberculosis, dal medico tedesco Robert Koch
1884: prima edizione del Derby italiano di galoppo, la più importante corsa ippica di galoppo italiana, vinta dal fantino inglese Walter Wright su Andreina
1885: viene scoperto il Vaccino antirabbico, dal biologo francese Louis Pasteur
17 giugno 1885: è il giorno della consegna della Statua della Libertà dalla Francia agli Stati Uniti
1886: nasce la Coca-Cola, inventata ad Atlanta (USA), dal farmacista statunitense John Pemberton
1887: viene isolato il batterio Neisseria meningitidis (o meningococco), causa della meningite, dal batteriologo austriaco Anton Weichselbaum
26 luglio 1887: viene pubblicato il libro Unua libro del linguista polacco e creatore della lingua esperanto Ludwik Lejzer Zamenhof: nasce l'Esperanto
1887: viene inventato il giradischi (o grammofono) e il disco fonografico, (introdotto nel 1889), dal tedesco Emile Berliner
1887: viene pubblicato il Canone delle Eclissi (Canon der Finsternisse), raccolta sistematica di circa 13200 tra eclissi solari e lunari, dell'astronomo austriaco Theodor von Oppolzer (1841-1886)
31 marzo 1889: viene inaugurata la Tour Eiffel di Parigi, costruita in acciaio dall'ingegnere francese Gustave Eiffel
1889: viene menzionato per la prima volta il Carnevale di Sciacca, tra i più noti di Sicilia
1891: esperimenti sul volo umano servendosi dell'aliante, compiuti dall'ingegnere tedesco Otto Lilienthal
15 dicembre 1891: nasce negli Stati Uniti la Pallacanestro o Basket, grazie all'idea dell'inventore canadese naturalizzato statunitense James Naismith
1893: viene fondato il Genoa Cricket and Football Club, considerata la più antica squadra di calcio italiana
1893: viene inaugurata in Italia, presso il Monte Rosa, la Capanna Regina Margherita, il più alto rifugio alpino d'Europa
1894: viene scoperto il bacillo della peste, dal medico svizzero Alexandre Yersin e dal medico giapponese Kitasato Shibasaburō
1894: nasce il Comitato Olimpico Internazionale (C.I.O.), grazie al francese Pierre de Coubertin
14 ottobre 1894: viene inventato a Verona il pandoro, tipico dolce natalizio, dal pasticciere italiano Domenico Melegatti,, fondatore dell'omonima industria dolciaria
8 novembre 1895: vengono scoperti i Raggi X, dal fisico tedesco Wilhelm Röntgen
28 dicembre 1895: nasce il cinema, inventato dagli imprenditori francesi fratelli Lumière
1895: nasce la radio, costruita e sperimentata per la prima volta dal fisico italiano Guglielmo Marconi a Pontecchio
27 novembre 1895: viene istituito il Premio Nobel, attraverso il famoso Testamento sottoscritto dal chimico svedese Alfred Nobel
1895: viene istituito lo zoo di Charkiv, in Ucraina, tra i più antichi d'Europa
2 marzo 1896; viene scoperta la radioattività, dal fisico francese Antoine Henri Becquerel
1896: nascono i Giochi olimpici moderni (estivi, 1896), ideati dal pedagogista francese Pierre de Coubertin
6 aprile 1896: si svolgono ad Atene i primi Giochi Olimpici dell'era moderna (6-15 aprile), con cerimonia di apertura allo stadio Panathinaiko
10 aprile 1896: viene disputata la prima maratona olimpica dell'era moderna, vinta dall'atleta greco Spyridōn Louīs (1873-1940)
1897: viene inaugurato il Teatro Massimo di Palermo, il più grande teatro d'Italia
1897: viene ideata dal sismologo italiano Giuseppe Mercalli (1850-1914), la Scala Mercalli che misura l'intensità dei terremoti tramite i suoi effetti sul territorio
28 gennaio 1897: viene costruito il primo prototipo funzionante di Motore Diesel, dall'inventore tedesco Rudolf Diesel
1897: nasce il Monte-Carlo Rolex Masters, torneo di tennis maschile con cadenza annuale che si svolge nel Principato di Monaco
21 dicembre 1898: scoperta dell'elemento chimico del Radio, ad opera della scienziata franco-polacca Marie Curie e del marito Pierre
Nel XIX secolo, l'Europa fu perennemente sull'orlo della guerra: fra le battaglie più importanti si ricordano:
