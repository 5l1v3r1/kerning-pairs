
Il ducato di Urbino (1443-1630) fu un'antica entità statuale dell'Italia centrale, di origine feudale e legata da vincoli di vassallaggio allo Stato Pontificio. Occupava la parte settentrionale dell'odierna regione Marche coincidente con l’attuale provincia di Pesaro e Urbino e parte della provincia di Ancona, parte della Romagna e parte dell'alta Umbria, coincidente con il territorio odierno dei comuni di Gubbio, Scheggia e Pascelupo, Costacciaro e parte dei comuni di Umbertide e Sigillo.
La nascita del ducato risale al 1443, in virtù della nomina di Oddantonio II da Montefeltro a duca di Urbino da parte di papa Eugenio IV. Lo Stato ebbe per lungo tempo come capitale la città omonima, divenuta ben presto uno dei centri focali del Rinascimento italiano. Nel 1506 vi venne fondata un'università.
All'epoca della propria costituzione, il ducato di Urbino confinava nella sua parte nordorientale col mar Adriatico, ad occidente con la Repubblica di Firenze e con alcuni comuni delle aree toscana e umbra, tra cui Perugia e Assisi.
La nomina papale trasformò la Contea di Urbino, costituita nel 1213, in ducato, governato dalla famiglia Montefeltro.
Fu papa Eugenio IV infatti, nel 1443, a nominare Oddantonio II da Montefeltro primo duca di Urbino. Egli regnò però per meno di un anno, dal 1443 al 1444, prima di essere assassinato. Prese dunque il potere il fratellastro maggiore Federico, uno dei più grandi principi nello scacchiere italiano dell'epoca, celebre tanto come condottiero in battaglia quanto come colto mecenate delle arti. Alternò importanti campagne militari ad una folgorante carriera di statista, occupandosi anche dell'erezione del Palazzo Ducale e proteggendo presso la sua corte artisti famosissimi, da Leon Battista Alberti a Piero della Francesca, da Paolo Uccello a Pedro Berruguete, da Luca della Robbia a Giusto di Gand, oltre al nutrito gruppo di architetti e scultori che abbellì il suo palazzo.
Confermato duca nel 1474, promosse la costruzione di numerose rocche progettate da Francesco di Giorgio e raccolse una delle biblioteche più importanti del Rinascimento. Sposò nel 1459 Battista Sforza e resse con solida autorità il proprio regno fino alla morte nel 1482. Durante la signoria di Federico da Montefeltro lo Stato raggiunse la sua massima espansione territoriale e una notevole prosperità economica. Tanta era l'importanza del Ducato che Urbino attirava o ospitava a quei tempi, tra gli altri, Piero della Francesca, Melozzo da Forlì, Luca Signorelli, Perugino, Giovanni Santi, padre di Raffaello Sanzio, Pinturicchio e Francesco di Giorgio Martini, nonché un giovane Bramante, nato e cresciuto a Monte Asdrualdo (oggi Fermignano), presso Urbino. Dal 1480 circa la città di Gubbio divenne la seconda residenza della famiglia ducale.
Dopo un periodo di reggenza da parte di Ottaviano Ubaldini della Carda, salì al potere suo figlio Guidobaldo I da Montefeltro, giovane promettente ma malato fin dalla gioventù, che per tale ragione non riuscì ad eguagliare la carriera militare del padre, pur prendendo parte ad alcune battaglie come condottiero. Sposò Elisabetta Gonzaga e protesse artisti quali Raffaello, il Bramantino e Luca Signorelli. Celebre monumento letterario alla corte sua e di sua moglie è il Cortegiano di Baldassarre Castiglione. Il suo regno venne turbato dalle lotte contro lo Stato della Chiesa, in particolare le conquiste, mai di lunga durata, subite dai nipoti dei pontefici, quali il Duca Valentino e Lorenzo de' Medici.
Guidobaldo morì senza figli, non prima di aver però adottato il primogenito di sua sorella Giovanna, Francesco Maria I Della Rovere, che divenne il quarto duca di Urbino. Francesco Maria riuscì a riprendere Urbino al papa Medici e fu capace anche di ampliare lo Stato con Senigallia e, soprattutto, Pesaro, che venne scelta come nuova capitale del ducato nel 1523. La città di Urbino ne risentì, sia sotto il profilo economico che demografico, ma lo Stato continuò a godere di una relativa prosperità fino agli inizi del XVII secolo. Con la moglie Eleonora Gonzaga si dedicò alla costruzione di nuove sontuose dimore, tra cui il Palazzo Ducale e la Villa Imperiale di Pesaro, e fu protettore di artisti quali Tiziano, Girolamo Genga, Raffaellino del Colle e Dosso Dossi.
Nel 1538 gli succedette il figlio Guidobaldo II Della Rovere, quinto duca, che si sposò due volte, con Giulia Varano e con Vittoria Farnese. A differenza del padre, amò risiedere nel palazzo di Urbino, dove promosse la sistemazione del secondo piano. Suoi ministri furono Antonio Stati conte di Montebello e Pietro Bonarelli conte (poi marchese) di Orciano. Tra gli artisti che protesse ci furono Tiziano, Battista Franco e Bartolomeo Genga.
Alla sua morte nel 1574 gli succedette il sesto e ultimo duca, suo figlio Francesco Maria II Della Rovere, personalità cupa e torva, alla spagnolesca, affascinante nei suoi rapporti quasi da "amico" con Torquato Tasso e Federico Barocci. Preoccupato dal problema dell'erede, ebbe finalmente Federico Ubaldo nel 1606. Il giovane si sposò con Claudia de' Medici e fece in tempo ad avere una figlia, Vittoria, prima di morire in circostanze misteriose nel 1623, prima di diventare duca.
Il vecchio Francesco Maria II si piegò così al destino e si adoperò, negli ultimi anni, a favorire la devoluzione del suo Stato ("terre e castelli") alla Curia Romana, firmando un atto fin dal 1625. Alla sua morte, nel 1631, papa Urbano VIII decretò la devoluzione del Ducato allo Stato Pontificio, facendo valere sia i diritti feudali che la Santa Sede vantava sul Ducato sia le volontà dell'ultimo duca.
Tutte le cose mobili della casata rimasero però di proprietà personale di Vittoria che, sposandosi col Granduca di Toscana Ferdinando II de' Medici, portò con sé a Firenze le straordinarie raccolte di dipinti, gioielli e oggetti vari.
Subito dopo l'incorporazione del Ducato fu costituita la Legazione di Urbino che, nel Settecento, diede nome all'omonima provincia pontificia.
Il Ducato, già sotto il controllo dello Stato Pontificio dal 1625, ne viene assorbito entro i confini alla morte dell'ultimo Duca. Le collezioni artistiche dei Della Rovere andarono all'ultima discendente Vittoria, sposa di Ferdinando II de' Medici, e quindi trasferite in larga parte a Firenze.
Memorie Istoriche Concernenti la Devoluzione dello Stato d'Urbino alla Sede Apostolica dedicate all'Illustrissimo e Reverendissimo Monsignor Domenico Riviera. Urbino, 1723; pp. 380.

Dudley Wrangel Clarke (Johannesburg, 27 aprile 1899 – Londra, 7 maggio 1974) è stato un militare britannico, ufficiale del British Army e pioniere delle operazioni di inganno militare durante la seconda guerra mondiale.
Individuo carismatico e teatrale, era in grado di "affascinare gli ufficiali più vecchi e fare anche bene il suo lavoro". Le sue idee per combinare ordini di battaglia fasulli, inganni visivi e agenti doppi aiutarono a configurare la strategia d'inganno degli Alleati durante il conflitto, per cui si parlò di lui come "del più grande ingannatore britannico della seconda guerra mondiale". Clarke fu anche importante nel processo di formazione di tre famose unità militari: i British Commandos, lo Special Air Service e gli United States Army Rangers.
Nato a Johannesburg e cresciuto vicino a Londra, Clarke entrò nella Royal Artillery come ufficiale nel 1916, ma si trasferì al Royal Flying Corps quando scoprì che era troppo giovane per essere inviato a combattere in Francia; tornato alla Royal Artillery nel 1919, ebbe una carriera varia, svolgendo lavoro di intelligence nel Medio Oriente e partecipando alla repressione della "grande rivolta araba" in Palestina nel 1936. Allo scoppio della seconda guerra mondiale propose e contribuì a mettere in atto le prime strategie per la conduzione di raid di forze speciali nei territori europei occupati dai tedeschi, poi sfociate nelle grandi incursioni dei Commandos britannici.
Nel 1940 Archibald Wavell chiamò Clarke a Il Cairo e lo mise a capo delle operazioni d'inganno strategico. Come copertura a questa attività, fu anche incaricato di stabilire in Egitto un nucleo locale del dipartimento MI9 del servizio segreto britannico, dipartimento che aveva il compito di occuparsi delle missioni di fuga ed evasione. L'anno successivo, Clarke, ottenuto il comando di un piccolo staff, organizzò l'“Advanced Headquarters 'A' Force”, quartier generale avanzato della 'A' Force, una nuova unità interamente dedicata alle operazioni diversive. Una volta organizzata la struttura dell'MI9 in Egitto, Clarke cercò di stabilire contatti in Turchia e in Spagna che potessero tornargli utili sia per le azioni d'inganno della 'A' Force che per le operazioni di fuga ed evasione dell'MI9. Clarke concepì e portò avanti diverse operazioni d'inganno strategico, molte anche di notevole successo, confondendo i piani dell'Asse nel settore del Mediterraneo e mascherando le vere intenzioni degli Alleati, guadagnandosi così l'attenzione e gli elogi dell'alto comando britannico. Ritiratosi dal servizio nel 1947, visse il resto della sua vita in relativa oscurità (le testimonianze delle sue operazioni in tempo di guerra furono tenute segrete fino agli anni settanta). Morì a Londra nel 1974.
Dudley Clarke nacque a Johannesburg il 27 aprile 1899. Suo padre, Ernest Clarke, era cresciuto a Kingston upon Hull e si era trasferito in Sud Africa alla fine dell'Ottocento, dove era rimasto coinvolto nel cosiddetto "Jameson Raid". Ernest Clarke riuscì ad evitare di essere condannato alla prigione per la sua partecipazione al raid e, tramite un altro cospiratore, ottenne un lavoro in una compagnia mineraria aurifera; una volta stabilitosi, sposò Madaline Gardiner e, poco dopo, nacque Dudley. Durante la seconda guerra boera la famiglia Clarke rimase intrappolata a Ladysmith durante l'assedio da parte dei boeri: sebbene all'epoca fosse un neonato, Clarke più tardi tentò di ottenere un riconoscimento per la sua partecipazione all'assedio. Poco dopo la famiglia ritornò in Inghilterra, andando ad abitare a Watford, dove il fratello di Clarke, lo sceneggiatore T. P. B. Clarke, nacque nel 1907.Fin da piccolo Clarke ambì a una carriera nelle forze armate. Nel 1912 frequentò la prestigiosa scuola privata Charterhouse, dove strinse legami con gli ufficiali della vicina guarnigione di Aldershot, inclusi i membri dell'appena costituito Royal Flying Corps (la prima unità aeronautica britannica).
Impaziente di accedere al servizio attivo, nel 1915 Clarke fece domanda per partecipare all'esame di ammissione per i corsi di allievo ufficiale dell'esercito, appena raggiunta l'età minima di sedici anni e mezzo. Clarke aveva chiesto una raccomandazione al direttore della Charterhouse che gli avrebbe consentito di aggirare l'esame, ma tuttavia riuscì a superare la prova e all'inizio del 1916 fu ammesso alla Royal Military Academy di Woolwich. Nel novembre 1916 Clarke fu nominato sottotenente della Royal Artillery, ma quando il suo reggimento si schierò in Francia Clarke dovette rimanere in patria perché, avendo 17 anni, era troppo giovane per combattere; deluso, chiese di essere assegnato al Royal Flying Corps e si trasferì alla School of Military Aeronautics di Reading nel novembre 1917. L'aprile successivo fu mandato in Egitto per completare l'addestramento al volo e vi rimase fino al gennaio del 1919. Nonostante fosse stato promosso tenente, Clarke fu trasferito di nuovo alla Royal Artillery al suo ritorno in Inghilterra.Dopo la guerra Clarke ebbe una carriera militare abbastanza fuori dall'ordinario, che iniziò con l'essere inviato in Mesopotamia nel 1919; durante l'insurrezione anti-britannica in Iraq nel 1920 diede il suo contributo all'evacuazione via nave dei cittadini europei dalla regione. Mentre era in licenza in Turchia, nel 1922, fu coinvolto nella crisi di Çanakkale tra le truppe anglo-francesi di guardia ai Dardanelli e le forze della neo-costituita repubblica turca: Clarke offrì il suo aiuto alla locale forza britannica ed ebbe il compito di fornire false informazioni ai nazionalisti turchi, un primo assaggio delle attività che avrebbero caratterizzato la sua carriera militare successiva. Nel 1925, durante un periodo di permesso, Clarke coprì la corrispondenza della guerra del Rif come inviato per il Morning Post.Durante il primo dopoguerra Clarke si occupò dell'organizzazione di spettacoli teatrali presso le guarnigioni dove era di stanza. Nel 1923 riformò il Royal Artillery Officers Dramatic Club e fu responsabile della partecipazione della Royal Artillery al Royal Tournement (la più importante competizione tra bande musicali dell'esercito britannico) del 1925. Nel 1933 e nel 1934 scrisse e diresse due pantomime di Natale.
Nel 1936 Clarke fu mandato, dietro sua richiesta, in Palestina, giusto in tempo per partecipare agli eventi determinati dall'insurrezione araba di quell'anno. La presenza militare britannica a Gerusalemme in quel tempo era debole, visto che comprendeva solo due reggimenti di fanteria e un assembramento variegato di aeroplani e blindati sotto il comando del colonnello Jack Evetts; Clarke, essendo uno dei due unici ufficiali di Stato Maggiore presenti in loco, si dedicò a organizzare una più efficiente risposta alle azioni della guerriglia araba e, tra le prime cose, lavorò per migliorare le comunicazioni tra il piccolo contingente della Royal Air Force e l'esercito. Fu qui che incontrò Tony Simonds, ufficiale del servizio segreto mandato nella regione per creare una rete di spionaggio: Clarke e Simonds collaborarono quindi nelle operazioni di intelligence delle forze britanniche.Verso la fine del 1936 il contingente britannico in Palestina fu incrementato, il generale John Dill assunse il comando e Clarke divenne il suo capo di Stato Maggiore. Nel 1937 Dill fu sostituito da Archibald Wavell, il comandante che più tardi avrebbe dato a Clarke piena responsabilità nelle operazioni d'inganno in Medio Oriente. Nella prefazione al libro di Clarke del 1948, Seven Assignments, Wavell scrisse riguardo alla loro permanenza in Palestina:
Allo scoppio della seconda guerra mondiale, Clarke fu promosso tenente colonnello e cominciò a lavorare sulle operazioni di spionaggio: collaborò con Wavell nel Medio Oriente per cercare possibili linee di rifornimento per gli Alleati, intraprese due viaggi in Norvegia e svolse missioni segrete a Calais e in Irlanda.Nel maggio 1940 Clarke divenne assistente militare di Sir John Dill (allora Capo di Stato Maggiore) al War Office. Il 30 maggio 1940 Clarke, ispirato dal ricordo d'infanzia della guerra boera e dalle esperienze durante l'insurrezione araba del 1936, abbozzò l'idea di formare piccoli gruppi di incursori anfibi chiamati Commandos; il 5 giugno, mentre Dill stava ispezionando le truppe evacuate da Dunkerque, Clarke gli suggerì questa idea e il Primo ministro Winston Churchill approvò il piano il giorno seguente. Clarke, sotto il comando del generale di brigata Otto Lunde, fu incaricato di fondare un nuovo dipartimento, l'MO9, e iniziò a reclutare soldati per quelli che sarebbero diventati, più tardi, i British Commandos. Il primo raid in Francia, l'operazione Collar, ebbe luogo il 24 giugno 1940, e Clarke ottenne il permesso di accompagnare l'unità di 120 uomini ma non di sbarcare. Il tentativo non fu un gran successo, visto che solo una delle quattro unità scese in campo uccise truppe nemiche; sembra che la barca di Clarke, mentre aspettava sulla spiaggia il ritorno dei suoi uomini, sia stata scorta da una pattuglia tedesca: Clarke fu ferito all'orecchio durante quello che lui definì "una sparatoria", ma Ernest Chappell, anche lui sulla spiaggia, disse che la pattuglia non aveva fatto fuoco.
Nel frattempo al Cairo Archibald Wavell, il vecchio comandante di Clarke in Palestina, era impegnato con la campagna nordafricana. Convinto che la disinformazione fosse una parte chiave della guerra, il 13 dicembre Wavell convocò Clarke in Egitto, comunicando all'alto comando la sua intenzione di creare "una sezione speciale dell'intelligence per la disinformazione"; mentre attendeva l'arrivo di Clarke, lo stesso Wavell iniziò una fortunata campagna di disinformazione contro le forze italiane schierate a Sidi Barrani. Clarke raggiunse Il Cairo il 18 dicembre, in tempo per incontrarsi con Tony Simonds, un altro veterano della Palestina. Wavell incaricò quindi Clarke di predisporre una serie di grandi operazioni segrete d'inganno strategico in Nordafrica: Clarke tenne questa posizione, sotto i successivi comandanti del settore del Mediterraneo, per i successivi cinque anni.Al suo arrivo al Cairo, Clarke cominciò a costruire una rete di contatti utili: fornì assistenza al tenente colonnello Raymund Maunsell, che gestiva il Security Intelligence Middle East (SIME), l'agenzia incaricata del controspionaggio nella regione, e lo stesso Maunsell lavorò poi a stretto contatto con Clarke negli anni successivi, aiutandolo a fornire informazioni false al nemico attraverso l'uso di agenti doppi.La prima operazione d'inganno di Clarke fu l'elaborazione di uno schema per raggirare le forze italiane facendole attendere un'invasione della Somalia Italiana invece che dell'Eritrea, vero obiettivo degli Alleati. Questo piano, detto "operazione Camilla", ingannò completamente il comando italiano ma, invece di spostare truppe in Somalia sguarnendo altri settori, gli italiani ritirarono le loro forze dalla Somalia proprio in Eritrea; da questo fallimento Clarke imparò una prima lezione, cioè che la chiave per il raggiro non era fare in modo che il nemico pensasse quello che vuoi tu, ma di fargli fare quello che vuoi tu.Clarke non aveva dimenticato il suo piano preferito, le azioni dei Commandos. Nel gennaio 1941 incontrò il colonnello statunitense William Joseph Donovan mentre quest'ultimo stava visitando la regione; la descrizione fatta da Clarke dell'unità britannica del 1940 ispirò Donovan a emulare l'idea e Clarke suggerì per l'unità di Donovan il nome "Rangers", riferendosi alla forza di frontiera dei Rogers' Rangers celebre per l'apparizione nel film del 1940 Passaggio a Nord-Ovest. Nel maggio dell'anno seguente furono fondati gli United States Army Rangers.In febbraio Clarke ebbe un attacco di itterizia che lo mise fuori combattimento per circa sei settimane. Fu visitato regolarmente da Maunsell che, da quel momento, fu considerato da Clarke un amico sincero.
All'inizio Clarke lavorò da solo e in segreto, sotto il titolo ufficiale di Intelligence Officer (special duties) to the Commander in Chief: non aveva né uno staff né un incarico ufficiale, e lavorava da una "stanza da bagno riadattata" nel quartier generale del British Army al Cairo. Il suo ruolo di copertura era di costituire un dipartimento regionale per l'MI9, l'organizzazione incaricata di addestrare i militari Alleati nelle tattiche di fuga ed evasione; lontano dall'essere solo una copertura, Clarke resse e sviluppò il dipartimento del Medio Oriente dell'MI9, unitamente al suo lavoro d'inganno, fino all'agosto del 1944.Nel gennaio 1941 Clarke diede avvio all'operazione Abeam, fabbricando l'esistenza di un reggimento britannico di paracadutisti nella regione due anni prima che tali truppe raggiungessero effettivamente il settore del Mediterraneo, giocando così sui timori italiani di un'operazione di assalto aereo. Creò un'immaginaria "1ª Brigata del Servizio Aereo Speciale" (1st Special Air Service Brigade) usando documenti, fotografie e rapporti falsi che furono poi fatti trapelare agli italiani; vestì anche due soldati in uniformi con mostrine del "1 SAS" e li mandò a girovagare per Il Cairo, Porto Said e Alessandria lasciandosi sfuggire indiscrezioni circa missioni a Creta o in Libia.In marzo, Clarke utilizzò un altro schema tipico dei suoi lavori quando ricevette il compito di creare un inganno di copertura per la progettata operazione Cordite, l'invasione di Rodi da parte della 6th Infantry Division: poiché il suo lavoro di raccolta informazioni sull'isola dai civili locali non doveva essere ricondotto alla 6th Division, Clarke adottò l'identità di un membro della 'A' Force, nome intenzionalmente vago e designato per aggiungere un'aura mitologica alla sua unità aerea inventata; sebbene all'inizio fosse solo un nome di copertura, presto il dipartimento divenne reale e prese il controllo delle operazioni d'inganno militare nella regione. Il 28 marzo 1941 Clarke requisì al Cairo un ufficio al n. 6 di Sharia Kasr-el-Nill – di fronte al quartier generale della 6th Division e sotto una casa di tolleranza – e in aprile ricevette un mandato ufficiale per la costituzione del suo dipartimento. Gli "Advanced Headquarters 'A' Force" si trasferirono nei loro nuovi uffici l'8 aprile 1941 e Clarke cominciò a reclutare il suo staff.
Il SAS di Clarke ebbe un'altra eredità. Nel maggio 1941 David Stirling, un membro di un distaccamento di Commandos attivo in Medio Oriente, in convalescenza per le ferite riportate in addestramento, concepì una nuova unità di forze speciali consistente in piccole squadre di soldati scelti, incaricati di operare dietro le linee nemiche tramite lanci con il paracadute. Clarke diede al progetto il suo pieno sostegno e l'unità fu chiamata Distaccamento "L" dello Special Air Service, in parte anche per aiutare a convincere il nemico dell'esistenza di una forza fittizia più grande. La forza di Stirling, più tardi, divenne lo Special Air Service dei tempi moderni; Clarke fornì quindi un aiuto alla formazione di tre famose unità militari.Le forze fantasma di Clarke, di cui il SAS era solo la prima, giocarono un ruolo cruciale nelle operazioni d'inganno durante la guerra, ma, per il resto dell'aprile del 1941, Clarke si dedicò principalmente alla costruzione del suo dipartimento.
Gli effettivi assegnati all'unità di Clarke comprendevano tre ufficiali, parecchi soldati e un piccolo assortimento di veicoli; una campagna di reclutamento fornì uno staff di grande esperienza. Come aiuto per la realizzazione delle operazioni d'inganno visivo, Clarke arruolò anche Victor Jones (un esperto ufficiale dei servizi segreti) e Jasper Maskelyne (all'epoca un noto illusionista britannico); reclutò anche un ufficiale delle Scots Guards, il capitano Ogilvie-Grantshore, per organizzare il lavoro della sezione locale dell'MI9, che faceva da copertura alle operazioni della 'A' Force. Infine furono ottenuti i servizi del maggiore E. Titterington, originariamente un membro del SIME di Raymund Maunsell, per aiutare a creare documenti falsi; alla fine le attività di Titterington si allargarono al punto da dare vita a una sottosezione della 'A' Force dedicata espressamente alla falsificazione.Con il suo ufficio ben organizzato, Clarke fu felice di lasciare l'organizzazione giornaliera al suo staff e si imbarcò quindi per un viaggio in Turchia, dove si dedicò a creare una rete di disinformazione come pure a svolgere il suo ruolo per l'MI9. Là incontrò due importanti figure del servizio segreto britannico in Turchia, il generale di brigata Allan Arnold, addetto militare britannico, e il comandante Vladimir Wolfson, addetto militare della Royal Navy; lavorò con loro e, come disse lui stesso, iniziò "una lunga e proficua collaborazione in materia d'inganno e di MI9 in Turchia, che doveva durare per tutto il resto della guerra". Clarke lasciò Istanbul in 16 maggio, tornando di nascosto in Egitto attraverso Siria e Libano per fare una ricognizione del territorio che le forze britanniche dovevano invadere di lì a breve; giunse al Cairo il 21 maggio.Nonostante i successi di Clarke e Wavell nelle operazioni d'inganno militare, la situazione in Nordafrica iniziò a volgere a sfavore degli Alleati. Nel 1941 Erwin Rommel prese il comando delle forze dell'Asse e ottenne subito diverse vittorie; Churchill rimpiazzò Wavell con Claude Auchinleck, ma il nuovo comandante di Clarke rimase favorevolmente impressionato dall'organizzazione messa in piedi dal predecessore e la 'A' Force e il resto del Middle Eastern Command continuarono a operare come prima.
Clarke si recò a Lisbona il 22 agosto 1941 proponendosi, come col precedente viaggio in Turchia, di creare una rete di disinformazione a danno delle forze dell'Asse. Passò circa un mese nell'area, spacciandosi per giornalista, prima di essere convocato a Londra: le sue riuscite operazioni d'inganno nel Medio Oriente erano state notate dall'alto comando e Clarke fu chiamato a scrivere una relazione sulle sue esperienze.Mentre era a Londra, Clarke incontrò molte delle sue controparti sul fronte occidentale: partecipò a riunioni del Twenty Committee (massimo organo di controspionaggio britannico) e del Chiefs of Staff Committee (che era presieduto dal suo vecchio comandante John Dill). La sua relazione sull'inganno strategico fu approvata e fu deciso che un dipartimento simile alla 'A' Force fosse creato a Londra come "London Controlling Section": a Clarke ne fu offerto il comando, subordinato direttamente al Chiefs of Staff Committee e al War Cabinet, ma rifiutò per il suo attaccamento alle operazioni in Medio Oriente; la sua decisione, probabilmente, fu invece in larga parte dovuta alla maggiore libertà operativa e alla posizione di cui godeva in Nordafrica. Il posto offerto a Clarke andò a John Bevan, con cui lo stesso Clarke lavorò a stretto contatto più tardi.Soddisfatto del suo successo a Londra, Clarke tornò a Lisbona il 12 ottobre, figurando come il giornalista Wrangal Cracker del The Times. La sua intenzione era di portare avanti il lavoro di semi-copertura di diffondere voci e informazioni false tra i tedeschi, ma più tardi, quel mese, fu arrestato a Madrid mentre operava vestito da donna. Guy Liddell, capo del controspionaggio in tempo di guerra al MI5, disse dell'incidente: "Ho paura che dopo il suo soggiorno a Londra come finto giornalista, sia diventato troppo fiducioso nei suoi poteri di agente". Clarke fu rilasciato, apparentemente su richiesta di un contatto tedesco che lo credeva "un importante agente, pronto ad aiutare i tedeschi", e riparò in territorio amico a Gibilterra.A Clarke fu ordinato di tornare a Londra per spiegare l'incidente di Madrid ai suoi superiori: si imbarcò sul piroscafo Ariosto, ma la mattina del 24 ottobre il convoglio con cui viaggiava venne attaccato dal sommergibile tedesco U-564 al largo delle coste meridionali del Portogallo e la nave affondata: Clarke scampò all'affondamento e rientrò a Gibilterra, dove fu interrogato dal governatore Lord Gort, che giudicò accettabili le sue risposte e concluse che "possiamo ragionevolmente ritenere che la sua avventura e le sue conseguenze gli daranno un monito sufficiente a renderlo più prudente nell'immediato futuro". Non è chiaro perché Clarke indossasse un abito da donna, ma i resoconti dell'incidente indicavano che stava seguendo una pista e che era andato un po' troppo oltre le sue capacità come spia; le fotografie del suo travestimento, ottenute dalla polizia spagnola, circolarono a Londra e furono guardate soprattutto con divertimento. Gli fu permesso di tornare al Cairo e raggiunse l'Egitto il 18 novembre; sebbene Clarke avesse evitato azioni disciplinari per l'incidente, fu l'ultima volta che tentò di fare da solo il lavoro di spionaggio.
Tornato al Cairo, Clarke scoprì che molto era cambiato durante la sua assenza. Il recentemente promosso Ralph Alger Bagnold era stato nominato Chief Deception Officer al quartier generale del Medio Oriente e aveva preso il comando delle operazioni d'inganno tattico; Clarke fu irritato da ciò, che vedeva come un restringimento del suo potere, e dall'improvviso alto profilo delle operazioni di disinformazione (la promozione di Bagnold fu ampiamente pubblicizzata). Nei mesi successivi Bagnold si assicurò sempre più la direzione giornaliera delle operazioni d'inganno, lasciando alla 'A' Force e a Clarke solo una funzione di addestramento e consulenza.Nonostante ciò, vi era un'alta richiesta per i servizi di Clarke, poiché i primi mesi del 1942 videro le forze alleate presenti in Nordafrica subire pesanti sconfitte. Il 2 febbraio Auchinleck mandò Clarke in Libia con l'ordine urgente di cercare di fermare l'avanzata tedesca; prima di lasciare il quartier generale dell'Ottava Armata, a Gazala, Clarke lasciò una nota che più tardi descrisse come "una preghiera di rinnovare daccapo completamente, durante la sua assenza, tutta la questione dell'organizzazione delle operazioni d'inganno". Una volta sul posto, trovò un esercito scosso, che effettuava un'incerta ritirata e che aveva bisogno di tattiche dilatorie per ritardare l'avanzata tedesca. Dopo aver riflettuto col suo staff del Cairo, Clarke predispose Bastion, un'operazione di disinformazione per convincere Rommel che la sua avanzata verso Gazala lo stava portando in una trappola. Il piano, che coinvolgeva Victor Jones e prevedeva di creare una grande forza di trecento carri armati fasulli sul fianco destro britannico, fu attuato a febbraio, ma sembra che l'operazione abbia avuto un effetto limitato: Rommel ritardò la sua avanzata fino a maggio, quando le forze britannico furono messe in rotta nella battaglia di Ain el-Gazala, e i tedeschi ripresero la loro avanzata verso l'Egitto.Al suo ritorno al Cairo, il 15 febbraio, Clarke fu contento di scoprire che Auchinleck aveva ripristinato la 'A' Force come unica forza del quartier generale dedicata alle operazioni d'inganno militare; l'organizzazione di Bagnold fu tagliata fuori e Bagnold stesso si spostò ad altri incarichi. Clarke, che in marzo fu promosso colonnello, ammise che Bastion gli aveva insegnato molto: "Imparammo più lezioni da questo che da quasi ogni altro piano ed essa ci aiutò a capire tre principi importanti". Alla fine di marzo Clarke pensò che la 'A' Force, ormai molto ingrandita, e la sua teoria d'inganno strategico fossero ormai maturate oltre i tentativi di base e gli errori degli anni precedenti.
Nel marzo del 1942 Clarke incominciò ad abbozzare delle idee per la realizzazione di un ambizioso falso ordine di battaglia delle forze alleate in Nordafrica. Aveva trovato che il processo per convincere il nemico dell'esistenza di una forza immaginaria era lungo e noioso: l'operazione Cascade quindi aveva come scopo il creare l'illusione di una forza alleata molto accresciuta in Nordafrica, includente ben otto divisioni, tre nuove brigate e la "Prima brigata SAS", tutte unità completamente fittizie; il piano doveva anche servire a impedire che l'Asse estendesse l'offensiva contro l'Unione Sovietica nel sud della regione.Dopo una lenta partenza, all'inizio del 1942, Cascade iniziò a prendere forma. All'inizio di maggio lo spionaggio dell'Asse iniziò a sovrastimare la forza alleata in Nordafrica del 30% circa, e in luglio l'operazione si allargò: Clarke introdusse sempre più false divisioni e, alla fine dell'anno, i tedeschi avevano ormai creduto all'esistenza di molte di esse. Nel 1944, quando l'operazione fu sospesa, Clarke aveva ormai completamente raggirato il nemico; Cascade fu il maggiore successo di Clarke, fu presa a modello per la maggior parte delle più importanti operazioni d'inganno successive per il resto della guerra, e provò che la disinformazione su larga scala era una strategia realistica.
In maggio, prima che Cascade fosse completamente operativa, Rommel sconfisse le forze britanniche in Libia; Auchinleck radunò le sue forze a El Alamein e chiese a Clarke di progettare dei piani per rallentare l'avanzata dell'Asse, dando agli alleati il tempo per ritirarsi. Fu progettata l'operazione Sentinel, volta a convincere Rommel che una forza britannica si trovava tra lui e l'Ottava Armata in ritirata, usando camuffamenti, falsificazioni e inganni radiofonici. Nonostante il suo successo ad El Alamein, Auchinleck fu sostituito, l'8 agosto, da Harold Alexander, il terzo comandante di Clarke in meno di due anni. A Bernard Law Montgomery fu affidato il controllo dell'Ottava Armata, con le istruzioni di respingere Rommel; Montgomery conosceva Clarke, avendogli insegnato le tattiche di fanteria allo Staff College nel 1931, e gli affidò l'incarico di preparare un piano d'inganno per la seconda battaglia di El Alamein. Il piano implicava soprattutto attività di camuffamento (operazione Bertram), disinformazione radiofonica (operazione Canwell) e una campagna di disinformazione (operazione Treatment). Il 9 settembre Clarke fu nominato ufficiale dell'Ordine dell'Impero Britannico (OBE): la motivazione riconosceva i suoi sforzi nel creare la 'A' Force, ma si riferiva principalmente al suo meno clandestino lavoro di ufficiale dell'MI9.Delegando molte delle operazioni in corso allo staff della 'A' Force, un dipartimento ormai ben consolidato, Clarke volò a Londra e Washington, in ottobre, per discutere d'inganno strategico in previsione dell'imminente operazione Torch, l'invasione programmata anglo-americana del Nordafrica francese, lasciando a Charles Richardson (ufficiale pianificatore dell'Ottava Armata al quartier generale) e a Geoffrey Barkas (direttore del camuffamento al comando del Medio Oriente) il perfezionamento dell'operazione Bertram. Per la prima volta esperti di disinformazione provenienti da tutti i teatri della guerra lavorarono insieme: John Bevan, della London Controlling Section, ospitò in ottobre una conferenza per Clarke, Peter Flemming (proveniente dall'India) e i rappresentanti di Washington, e l'incontro portò a un accordo sui piani per una vasta campagna di disinformazione, che avrebbe cercato di convincere l'alto comando tedesco che gli obiettivi degli Alleati in Africa erano Dakar e la Sicilia (il limite orientale e quello occidentale del teatro degli scontri). Quattro giorni dopo la vittoria di Montgomery ad El Alamein, l'8 novembre, le forze alleate sbarcarono in Marocco e Algeria, sorprendendo le forze tedesche. Il 14 ottobre Clarke, insieme a Bevan e Flemming, incontrò Churchill per discutere tutte le future strategie d'inganno degli Alleati.
Il 1943 fu l'apice delle operazioni d'inganno per Clarke e la 'A' Force, con lo stesso Clarke molto occupato tra l'operazione Barclay e la continuazione di Cascade. La principale spinta degli Alleati, quell'anno, fu verso la Sicilia, come deciso dall'alto comando in gennaio: Barclay era un elaborato raggiro di cui Clarke fu incaricato, un'operazione volta a ingannare l'Asse facendogli aspettare attacchi alle estremità orientale e occidentale del teatro del Mediterraneo, cioè la penisola balcanica e la Francia meridionale.Il 15 marzo Clarke incontrò nuovamente Bevan, ad Algeri, per discutere una strategia per Barclay. Nell'ambito dell'operazione Cascade aggiunse la Dodicesima Armata all'ordine di battaglia fasullo degli Alleati, e cominciò a far sembrare ai tedeschi che questa unità rappresentasse una concreta minaccia per Creta e la Grecia continentale. Per questo nuovo inganno la 'A' Force ebbe un forte aiuto da Londra: in aprile la famosa operazione Mincemeat fu utilizzata per aiutare a sostenere la fasulla spedizione della Dodicesima Armata di Clarke a Creta.A questo punto la 'A' Force si era molto allargata all'infuori del piccolo appartamento del Cairo, aggiungendo rappresentanti aggregati alle truppe in Sicilia e uffici ad Algeri e a Nairobi; Clarke si muoveva spesso in lungo e in largo per la regione, agendo come ispettore del dipartimento delle operazioni.Il 14 ottobre Clarke fu nominato Commendatore dell'Ordine dell'Impero Britannico (CBE): la motivazione (segnata come "non per pubblicazione") lodava il lavoro in corso di Clarke, riferendosi ad esso come "ineguagliabile". Nel dicembre del 1943 fu promosso brigadier generale e, sebbene la promozione non includesse gratifiche associate ai gradi più alti (come una macchina e un autista), Clarke utilizzò il suo carisma per ottenerli ugualmente.
Nel 1944 gli Alleati finalmente si concentrarono sulla Francia e sul fronte occidentale. Bevan e la London Controlling Section furono incaricati di inventare un'elaborata messa in scena per coprire lo sbarco in Normandia, una conferma della teoria formulata per prima da Clarke e Wavell che ogni vera operazione dovrebbe averne una complementare completamente fasulla.La concentrazione di attenzioni sulla Francia lasciò Clarke a sostenere la spinta degli Alleati in Italia. Clarke notò che "le circostanze peculiari del teatro mediterraneo rendevano impossibile avere un vuoto di più di una settimana o due tra i piani d'inganno", e in rapida successione la 'A' Force creò una vasta serie d'inganni, che includevano le operazioni Oakenfield e Zeppelin. Più tardi, in quella primavera, Clarke fu ispirato da un film di guerra, I cinque segreti del deserto, a creare l'operazione Copperhead: Bernard Montgomery era stato recentemente trasferito in Inghilterra per prendere il comando delle forze di terra destinate all'invasione della Normandia, e per confondere i tedeschi Clarke individuò un sosia, un attore del periodo dell'anteguerra, il luogotenente Meyrick Edward Clifton James, e lo portò nel Mediterraneo con una grande cerimonia.Nel 1944 l'importanza della 'A' Force si stava gradualmente riducendo. Clarke fu impegnato a pianificare l'operazione Bodyguard, un grande piano di copertura per lo sbarco in Normandia, e fu incaricato di eseguire delle operazioni d'inganno (largamente politici) in Medio Oriente. Comunque, alla fine dell'estate, l'utilità della 'A' Force nelle operazioni giunse a termine: il 13 ottobre Clarke diede una festa al cinema del Cairo per i membri rimasti del dipartimento, e la direzione degli ultimi inganni tattici fu trasferita al nuovo comando di Caserta. Clarke, assieme a uno staff ridotto, rimase in Egitto per porre fine alle varie operazioni e per iniziare a scrivere la storia del dipartimento. Nell'aprile del 1945 lasciò il Cairo per andare a Londra; il 18 giugno fu chiamato a un incontro dei membri rimasti della 'A' Force al Great Central Hotel, dove il dipartimento fu formalmente congedato.Clarke fu menzionato nei dispacci il 19 ottobre 1944 per il suo lavoro di impostazione della 'A' Force:
La citazione fu annunciata dalla London Gazette il 22 febbraio 1945 e Clarke ricevette un'altra onorificenza quell'anno, quando fu nominato il 19 giugno Compagno dell'Ordine del Bagno (CB). Il 2 aprile 1946 venne invece insignito della Legion of Merit.
Dopo la fine del conflitto, Clarke passò un po' di tempo a scrivere storie di guerra. Fino al suo congedo dall'esercito, avvenuto nel 1947 col grado di brigadier generale, si dedicò alla registrazione della storia della 'A' Force, anche se il documento non fu mai pubblicato e rimase classificato fino agli anni settanta. Il suo primo libro completo fu pubblicato nel 1948: Seven Assignments riportava le attività di Clarke durante il periodo iniziale della guerra, dal 1939 al 1940 (prima di essere mandato in Medio Oriente). Non era il suo primo tentativo di scrivere un libro: nel 1925 Clarke aveva trovato un editore per la sua descrizione della rivolta del Rif, ma il libro non fu mai completato.Dopo Seven Assignments Clarke ottenne un lavoro al Conservative Central Office come Head of Public Opinion Research, dove lavorò fino al 1952. Durante questa sua tarda carriera fu anche direttore del Securicor, una delle più grandi aziende di sicurezza privata del Regno Unito. Nel 1952 riprese la sua carriera letteraria con la pubblicazione di The Eleventh at War, una storia dell'11th Ussars. L'anno seguente presentò una proposta di pubblicazione per The Secret War, un resoconto completo delle operazioni d'inganno durante la seconda guerra mondiale, ma la sua realizzazione gli fu impedita dall'Official Secrets Act, la legge britannica che tutelava le informazioni coperte da segreto di stato. Il suo ultimo libro fu di fantasia, un thriller intitolato Golden Arrow pubblicato nel 1955.Clarke visse, dopo il suo ritiro, in relativa oscurità, a dispetto del pensiero del suo precedente comandante, il maresciallo Harold Alexander, secondo cui Clarke "aveva fatto, per vincere la guerra, tanto quanto ogni altro singolo ufficiale".Clarke morì il 7 maggio 1974; la sua residenza, all'epoca, era un appartamento in Releigh House, nel blocco di appartamenti di Dolphin Square, a Londra. La maggior parte del suo lavoro bellico in materia d'inganno militare rimase segreto fino alla fine del Novecento e alla pubblicazione della storia ufficiale britannica del conflitto, pubblicata nel 1990 da Michael Howard con il titolo di Strategic Deception in the Second World War.
Clarke è stato largamente considerato come un esperto dell'inganno militare e visto da qualcuno dei suoi coetanei quasi come una leggenda vivente. Nel suo libro del 2004, The Deceivers, lo storico Thaddeus Holt identifica Clarke come "il capo del gioco", poiché è stato implicato nelle maggiori operazioni d'inganno militare per l'intera durata della guerra. Clarke fece evolvere la tecnica dell'inganno quasi da zero, in modo che diventasse una parte vitale della strategia degli Alleati: l'organizzazione che lui e Wavell fondarono, fu un modello per gli altri teatri di guerra e i suoi successi portarono direttamente alla creazione nel 1941 della London Controlling Section. Clarke raggirò l'intelligence tedesca per vari anni, tanto che i tedeschi sovrastimarono la forza degli Alleati in Nordafrica di 250.000 uomini. Il giornalista Nicholas Rankin nel 2008, si riferì a Clarke chiamandolo "il più grande ingannatore della seconda guerra mondiale, un tipo speciale di servitore segreto".Clarke imparò l'arte dell'inganno militare dall'inizio della sua spedizione al Cairo, grazie all'esperienza e agli errori fatti durante lo svolgimento delle operazioni segrete da lui condotte. Dagli errori durante l'operazione Camilla imparò a concentrarsi su ciò che voleva che il nemico facesse, non su ciò che voleva che quest'ultimo pensasse, mentre da un'altra sua prima operazione (K-Shell, il diffondere notizie a proposito di una nuova "super-granata" che alla fine fallì dopo che i media resero pubblica la storia) imparò l'importanza di condurre un inganno unicamente quando c'è un obiettivo chiaro e non solo perché è possibile; da Bastion invece imparò la difficoltà di imbastire un grande inganno in poco tempo. Dall'insieme di queste lezioni Clarke ricavò i suoi principi d'inganno.Clarke ebbe anche una buona visione della complessa interazione tra le operazioni e l'intelligence nelle sue azioni d'inganno; comprese come manipolare le agenzie di intelligence nemiche per far credere ciò che voleva, e vide l'importanza delle operazioni d'inganno nel far passare come vere ai nemici informazioni fasulle.
Clarke è stato descritto come un personaggio carismatico, dotato di charme e dal carattere teatrale con una vena di creatività, una personalità che si è riflessa nei vari episodi della sua vita e della sua carriera. La sua auto-ironia e la sua etica di lavoro fecero di Clarke una figura popolare all'interno dell'esercito, dove si pensava che avesse strane abitudini "del vecchio mondo" e "un'abitudine sconcertante di apparire all'improvviso in una stanza senza che nessuno lo avesse notato entrare". Si pensava che Clarke fosse di un'"intelligenza originale" e che avesse strane abitudini, ma non fu mai visto come un eccentrico (una caratteristica mal vista dentro alle strutture militari). Nonostante fosse originario della classe media, Clarke aspirò sempre ad accedere alla classe superiore, puntando a diventare, come nelle sue parole, "uno di quelli nel cerchio più interno, che guarda le ruote girare attorno al perno dell'Impero britannico durante qualche grande momento nella storia".Dopo il periodo trascorso in Egitto durante la prima guerra mondiale, Clarke si innamorò del paese e ritornò lì il più spesso possibile: aveva un grande rispetto per gli abitanti, scrivendo che essi avevano "delle accattivanti qualità di umore e forza d'animo". Un altro amore particolare fu quello per i film: al Cairo, durante la seconda guerra mondiale, andava regolarmente al cinema, un luogo adatto alla sua memoria fotografica e alla sua preferenza per il lavorare di notte; Clarke organizzò spesso dei meeting nei cinema. I film influenzarono il suo lavoro in molti modi: ad esempio si ispirò a Passaggio a Nord-Ovest per il nome degli US Rangers.Clarke era tanto creativo quanto frugale: quando era alla scuola di volo a Reading, senza soldi per svagarsi, costruì "un apparato composto da una stringa, da un cordone e dalle cinghie della mia valigia, grazie al quale potevo spegnere la luce senza scendere dal letto".L'incidente di Madrid e l'amore di Clarke per i costumi teatrali sollevarono imbarazzanti questioni sulla sua sessualità. Il suo arresto all'epoca fu tenuto nascosto e ciò scatenò più domande di quante non ne avrebbe suscitate altrimenti, ma ciò nonostante non ci sono indizi riguardo ad un'ipotetica omosessualità di Clarke. Fu coinvolto in due relazioni, entrambe finite male, con delle donne: nel 1922 incontrò a Wiesbaden una donna slava, chiamata Nina, che però scomparve dopo che Clarke ebbe mandato dei soldi alla sua amica in Bulgaria; poi, alla fine degli anni venti, una donna in Sussex, che per lui "significava tutto nel mondo", rifiutò la sua offerta di matrimonio. Clarke disse spesso di odiare i bambini e non si sposò mai. Nonostante tutto ciò, Clarke era famoso per avere delle belle conoscenti, che i suoi amici chiamavano "le duchesse di Dudley".
Dudley Clarke, The Eleventh at War: Being the Story of the XIth Hussars (Prince Albert's Own) Through the Years 1934–1945, M. Joseph, 1952.
Brendon, Piers, Dark arts and self-delusions, in The Guardian (Londra), 4 ottobre 2008.
 Crowdy, Terry, Deceiving Hitler: Double-Cross and Deception in World War II, Osprey Publishing, 2011, ISBN 1-84603-135-4.
 Cruickshank, Charles, Clarke, Dudley Wrangel (1899–1974)., su Oxford Dictionary of National Biography, Oxford University Press, 2004.
 Foot, M. R. D., Langley, J. M., MI9 Escape and Evasion 1939–1945, The Bodley Head, 1979, ISBN 0-370-30086-6.
 Hastings, Max, Our tangled wartime web, in The Daily Telegraph (Londra), 13 dicembre 2004.
 Holt, Thaddeus, The Deceivers: Allied Military Deception in the Second World War, Scribner, 2004, ISBN 0-7432-5042-7.
 Howard, Michael, Hinsley, Francis Harry, British Intelligence in the Second World War: Strategic Deception, Cambridge University Press, 1990, ISBN 0-521-40145-3.
 Molinari, Andrea, Desert Raiders: Axis and Allied Special Forces 1940–43, Osprey Publishing, 2007, ISBN 978-1-84603-006-2.
 Mure, David, Master of deception: tangled webs in London and the Middle East, W. Kimber, 1980, ISBN 0-7183-0257-5.
 Rankin, Nicholas, Churchill's Wizards: The British Genius for Deception, 1914–1945, Faber and Faber, 2008, ISBN 0-571-22195-5.
 Stroud, Rick, The Phantom Army of Alamein: How the Camouflage Unit and Operation Bertram Hoodwinked Rommel, Bloomsbury, 2012, ISBN 978-1-4088-2910-3.
(EN) Medal card of Clarke, Dudley Wrangel, su discovery.nationalarchives.gov.uk.
(EN) Clarke's First World War Service Record, su discovery.nationalarchives.gov.uk.
Dumbleyung è una città situata nella regione di Wheatbelt, in Australia Occidentale; essa si trova 267 chilometri a sud-est di Perth ed è la sede della Contea di Dumbleyung. Al censimento del 2006 contava 223 abitanti.

Duncan Edwards (ˈdʌŋkən ˈedwədz; Dudley, 1º ottobre 1936 – Monaco di Baviera, 21 febbraio 1958) è stato un calciatore inglese, di ruolo centrocampista. 
Divenuto celebre per la sua militanza nel Manchester United e nella nazionale inglese, fece parte dei cosiddetti Busby Babes, la giovane squadra formata a metà degli anni cinquanta dall'allenatore-manager Matt Busby.
Edwards venne tesserato dallo United nell'adolescenza, per poi esordire in Prima Divisione all'età di sedici anni, divenendo il più giovane calciatore di categoria, e nella Selezione inglese due anni più tardi, come nazionale più giovane dopo la seconda guerra mondiale.
Nella sua carriera professionistica contribuì al successo del Manchester in due edizioni di First Division (1956 e 1957), nonché al raggiungimento della semifinale di Coppa dei Campioni (edizione 1956-1957); al termine di tale annata risultò terzo nella graduatoria, stilata annualmente dalla rivista sportiva francese France Football, del Pallone d'oro.
Nel febbraio 1958, lo United rimase coinvolto nel disastro aereo di Monaco di Baviera, in cui perirono sette calciatori.
Edwards sopravvisse allo schianto ma morì dopo quindici giorni in ospedale a causa delle ferite riportate.
Sebbene venga ricordato come centrocampista difensivo, le sue capacità gli consentivano di ricoprire praticamente qualsiasi ruolo in campo.
La sua versatilità era tale che in una partita fu impiegato inizialmente nella posizione di prima punta in sostituzione di Tommy Taylor, per poi venire spostato da Busby al centro della linea difensiva a causa dell'infortunio di Mark Jones.
Le sue qualità principali erano la forza fisica, la forte personalità che dimostrava in campo (dote notevole e rara in un giocatore giovane) e l'alto grado di resistenza.
Stanley Matthews lo descrisse come «una roccia in mezzo al mare in tempesta», mentre Bobby Moore lo paragonò nella difesa alla «Rocca di Gibilterra», elogiando anche la sua apprezzabile e costante propensione offensiva.
Il suo fisico imponente gli fece guadagnare i soprannomi di Big Dunc (in italiano Grande Dunc, composto da un diminutivo del nome di battesimo Duncan) e The Tank (in italiano Il carro armato); nell'agosto 2007 sarebbe stato collocato al 42º posto dal quotidiano britannico The Times in una particolare classifica volta a raccogliere i 50 calciatori più rudi di sempre.
Si distingueva per la forza e il tempismo nei contrasti, per l'elevazione e l'efficacia nei colpi di testa e per la capacità di passare e calciare indifferentemente con entrambi i piedi.
Era in grado di scagliare dei potenti tiri dalla media-lunga distanza e, dopo aver segnato un gol alla Germania Ovest nel 1956, gli fu attribuito il soprannome di Boom Boom dalla stampa locale berlinese, perché sembrava che avesse «la stoccata della Grande Berta negli scarpini».
Duncan Edwards nacque il 1º ottobre 1936 a Woodside, quartiere di Dudley, Inghilterra, allora facente parte della contea del Worcestershire.
Fu il primo figlio di Gladstone e Sarah Anne Edwards, e l'unico a sopravvivere sino all'età adulta, giacché la sorella minore Carol Anne morì nel 1947 a 14 settimane dalla nascita.
Più tardi la famiglia si trasferì al 31 di Elm Road, nel complesso residenziale Priory Estate, sempre a Dudley.
Edwards frequentò dal 1941 al 1948 la scuola primaria Priory Primary School e, dal 1948 al 1952, la scuola secondaria Wolverhampton Street Secondary School.
Oltre che con le squadre scolastiche di Dudley, nell'infanzia si avvicinò al calcio con le squadre giovanili del Worcestershire e del Birmingham and District.
I suoi interessi calcistici, tuttavia, si scontrarono ben presto con un altro impegno che lo aveva portato a gareggiare a livello nazionale, il ballo del Morris; quando Edwards si qualificò per il National Morris and Sword Dancing Festival, decise di non parteciparvi per presenziare ai provini con la squadra under-14 dell'Associazione inglese per il calcio nelle scuole (in inglese English Schools Football Association).
A tredici anni, il 1º aprile 1950, giocò il suo primo incontro con la Selezione scolastica nazionale (in inglese English Schools XI) a Wembley, contro i pari età del Galles.
In quella circostanza venne nominato capitano della squadra, carica che avrebbe ricoperto per altri due anni.
I maggiori club inglesi si mossero per avere il giovane; tra questi figurava il Manchester United, che aveva inviato lo scout Jack O'Brien affinché ne seguisse le prestazioni.
Ritornato a Manchester, O'Brien riferì a Matt Busby: «Oggi ho visto uno studente di dodici anni che merita un'attenzione particolare.
Fu l'allora allenatore della squadra delle scuole inglesi Joe Mercer a raccomandare a Busby l'acquisto di Edwards, richiesto anche da Wolverhampton Wanderers e Aston Villa.
Il 2 giugno 1952 il calciatore firmò per entrare nelle giovanili del Manchester, ma, per quanto riguarda il contratto professionistico che lo avrebbe legato ai Red Devils, non tutte le cronache riportano la stessa data: c'è chi, come il sito web ufficiale dello United, sostiene che il contratto sia arrivato il giorno del 17º compleanno di Edwards nell'ottobre 1953, e c'è chi afferma che esattamente un anno prima un emissario del club, Busby o il suo vice Bert Whalley, giunse a casa Edwards poco dopo la mezzanotte per assicurarsi il giovane il più presto possibile; altri ancora, infine, reputano che quest'ultima situazione fosse stata verificata già ai tempi della firma per le giovanili.
L'allenatore del Wolverhampton Stan Cullis fu amareggiato per aver perso un giovane tanto promettente e accusò il Manchester United di aver impropriamente offerto al giocatore o alla sua famiglia del denaro supplementare, benché lo stesso Edwards avesse dichiarato che il suo desiderio era sempre stato quello di giocare con il club del Lancashire.
Per cautelarsi da un eventuale fallimento nel mondo del calcio, Edwards lavorò da apprendista carpentiere.
Al 4 aprile 1953 risale l'esordio di Edwards con la prima squadra del Manchester, nella gara di First Division a Wembley contro il Cardiff City conclusasi sul punteggio di 1-4: a sedici anni e 185 giorni divenne il più giovane calciatore ad essere sceso in campo nella massima divisione inglese.
Il Guardian, riesaminando la partita d'esordio, commentò che Edwards aveva mostrato buoni numeri nei passaggi e nel tiro, ma avrebbe dovuto sveltire il proprio gioco nel ruolo di mezz'ala.
Nel frattempo proseguiva l'impegno con le giovanili, e dopo il debutto nel Campionato l'inglese partecipò alla prima edizione assoluta di FA Youth Cup, vinta dallo United nel 1953 in finale contro il Wolverhampton.
Consapevole di avere in rosa diversi giocatori relativamente anziani, Matt Busby iniziò ad arruolare dal settore giovanile gli elementi più validi.
Vennero quindi promossi stabilmente in prima squadra calciatori come Edwards, Dennis Viollet e Jackie Blanchflower, che già dal 1953 costituirono il nucleo dei futuri Busby Babes.
La stagione seguente Edwards trovò una maggiore continuità e si inserì definitivamente nel gruppo di Busby.
Dopo aver ben figurato in un'amichevole contro il Kilmarnock, venne proposto dal tecnico come sostituto di Henry Cockburn il 31 ottobre contro l'Huddersfield Town, e al termine del Campionato raccolse 24 presenze totali, cui, più in generale, si aggiunse quella che costò l'eliminazione del Manchester United in FA Cup ad opera del Burnley.
Ciò nonostante, venne preso nuovamente in considerazione dalla squadra delle giovanili per la Youth Cup che, grazie al successo del Manchester, lo vide protagonista per il secondo anno consecutivo.
Le 36 partite e il primo gol nel professionismo (sei furono le marcature complessive a fine stagione) registrati nel corso dell'annata 1954-1955 fecero di Edwards una pedina fondamentale del Manchester di Busby.
Tre settimane dopo la prima convocazione in nazionale avvenuta nell'aprile del 1955, lo United, avvalendosi dell'età ancora non sufficientemente matura del calciatore di Dudley, lo inserì ancora una volta nella formazione che avrebbe disputato la finale della Youth Cup, scatenando conseguenti polemiche dovute al fatto che si riteneva scorretto far disputare a un già nazionale inglese di fama internazionale una competizione del genere.
Matt Busby dovette quindi redigere personalmente un articolo di giornale atto a difendere le scelte sue e della dirigenza; scelte che diedero i propri frutti, giacché i Red Devils conquistarono il trofeo per la terza volta in tre edizioni.
Di ritorno da un incontro amichevole disputato a Porto contro la nazionale portoghese, Edwards fu reclutato dall'esercito per una leva di due anni prevista dalla Coscrizione militare, obbligatoria fino al 1960 per tutti gli uomini di età compresa tra i 18 e i 51 anni.
Fu di servizio a Nesscliffe, villaggio tra le città di Oswestry e Shrewsbury, e, assieme al compagno Bobby Charlton, ebbe il permesso di lasciare il luogo per giocare con il Manchester.
In questo periodo prese parte anche a diversi incontri calcistici a cui partecipavano i militari; furono circa cento le presenze di Edwards con la squadra dell'esercito nella stagione sportiva 1956-1957.
Nel corso del 1955-1956 un violento attacco di influenza allontanò il giocatore del Manchester per due mesi dai campi da gioco.
Lo United poté comunque contare sul suo apporto per gran parte della stagione, e conseguì con 11 punti di vantaggio sulla seconda classificata Blackpool il primo Campionato dell'era-Busby.
I Red Devils bissarono tale successo un anno più tardi, quando Edwards aveva già raggiunto il traguardo delle cento presenze in First Division, ma vennero sconfitti per 1-2 nella finale di FA Cup dall'Aston Villa, fallendo di conseguenza l'obiettivo del double.
Nel settembre 1956 Edwards debuttò in uno scontro ufficiale di livello internazionale con il suo club, il quale divenne primo inglese ad aver partecipato mai alla Coppa dei Campioni.
Delle sette presenze fatte registrare nell'edizione 1956-1957, tre risultarono per Edwards alla fine tra le più rilevanti della carriera: la vittoria al Maine Road per 10-0 sull'Anderlecht datata 26 settembre (tutt'oggi il risultato più largo con cui lo United si sia mai imposto) e i due match in semifinale contro il Real Madrid (5-3 a favore delle Merengues il risultato tra andata e ritorno).
La sempre crescente forma di Edwards alimentò, specie in apertura della stagione calcistica 1957-1958, le voci su un suo possibile futuro in un club italiano.
L'ultima partita in Inghilterra e l'ultima marcatura in assoluto del britannico sono riconducibili alla medesima partita: il 5-4 del 1º febbraio 1958 con cui il suo Manchester superò l'Arsenal in Campionato.
In quest'ultima occasione venne criticato dalla stampa, in particolare dal corrispondente del Sunday Pictorial (oggi noto come Daily Mail) che di lui scrisse: «Una prova convincente in un incontro tanto emozionante avrebbe colpito il commissario tecnico della nazionale inglese Walter Winterbottom, presente in tribuna.
Invece Edwards ha commesso un grave errore sulla quarta rete dell'Arsenal, tergiversando con la palla tra i piedi anziché allontanare il pericolo con un veloce rilancio».
Dopo quattro giorni giocò invece l'ultimo match della carriera, in trasferta contro la Stella Rossa Belgrado per il ritorno dei quarti di finale della Coppa dei Campioni; il 3-3 qualificò alla fase successiva i Red Devils in virtù del 2-1 dell'andata.
Dopo la positiva prima uscita del 20 gennaio 1954 con la Selezione inglese Under-23 per un incontro in Italia, venne considerato già pronto al passaggio in nazionale maggiore; la partita decisiva per la convocazione si tenne tre mesi dopo, il 27 marzo contro l'Arsenal.
La non eccellente prestazione di Edwards spinse tuttavia il tecnico Winterbottom a posticipare la chiamata.
Sebbene altri osservatori dell'Inghilterra fossero giunti il 18 settembre per visionare la sua prova in First Division contro l'Huddersfield Town, per quell'anno Edwards dovette accontentarsi della convocazione nella Football League XI che si esibì in un'amichevole contro una rappresentativa del Campionato scozzese.
Il successivo passo compiuto dal centrocampista di Dudley fu la terza e penultima chiamata in nazionale B a marzo contro l'equivalente Selezione tedesca.
La performance ancora una volta sotto tono (la stampa parlò di una «brutta figura» di Edwards) non gli impedì infatti di poter rispondere positivamente alla chiamata del CT, che arrivò dopo una settimana.
Il 2 aprile 1955 la partita contro la Scozia al Torneo Interbritannico fece di lui il più giovane debuttante della nazionale inglese nel periodo post-seconda guerra mondiale (18 anni e 183 giorni); questo primato sarebbe stato superato solo nel 1998 da Michael Owen.
In maggio prese parte, disputando tutte le partite, al tour europeo dell'Inghilterra che prevedeva incontri con Francia, Spagna e Portogallo.
Dal 1956 fu presente in ogni lista diramata dal commissario tecnico: nei quattro match per la qualificazione ai Mondiali 1958 scese in campo quattro volte e marcò due reti, entrambe nell'incontro inaugurale contro la Danimarca conclusosi sul punteggio di 5-2.
Edwards doveva essere uno dei giocatori chiave per l'Inghilterra nella fase finale della Coppa del Mondo, e si pensava che potesse succedere a Billy Wright come capitano della squadra.
Charity Shield: 2Manchester United: 1956, 1957 Campionato inglese: 2Manchester United: 1955-1956, 1956-1957
Edwards era astemio e fuori dal campo lo conoscevano come una persona molto riservata, i cui interessi principali comprendevano la pesca, le carte e il cinema.
Nonostante frequentasse con i compagni di squadra le feste cittadine, non si mostrò mai troppo sicuro di sé.
Secondo Jimmy Murphy, rimase un «ragazzo incontaminato», a tal punto che manteneva un forte accento di Black Country a causa del quale veniva frequentemente imitato dagli altri giocatori del Manchester United nei momenti di ilarità.
La polizia locale una volta lo fermò per aver guidato la sua bicicletta senza luci e lo punì con una multa di cinque shilling, mentre Busby per la stessa ragione gli detrasse dallo stipendio due settimane lavorative.
Nel periodo che precedette la morte abitò negli alloggi di Gorse Avenue, a Stretford.
Fu fidanzato con Molly Leech, ventiduenne che lavorava ad Altrincham negli uffici di un fabbricante di macchine impiegate nel settore tessile.
I due si erano incontrati in un albergo in prossimità dell'Aeroporto di Manchester un anno prima di fidanzarsi, ed erano stati padrino e madrina per la figlia di un'amica di Molly, Josephine Scott.
Acquisita popolarità, Edwards comparve nella pubblicità delle zollette di zucchero Dextrosol e scrisse un libro intitolato Tackle Soccer This Way; tali attività servivano in primo luogo per arrotondare lo stipendio percepito di 15 sterline a settimana durante la stagione calcistica e di 12 durante l'estate.
Il libro venne pubblicato poco dopo la morte del giocatore con il benestare della famiglia e, dopo essere stato per anni fuori stampa, ne uscì una nuova edizione nel novembre 2009.
Di ritorno da Belgrado, dove il giorno precedente il Manchester United aveva disputato l'incontro di Coppa dei Campioni sopracitato, l'aereo che trasportava Edwards e i compagni di squadra si schiantò in fase di decollo, dopo aver rifornito a Monaco di Baviera, in Germania Ovest.
Morirono 21 passeggeri, tra cui sette giocatori; Edwards venne trasportato d'urgenza al Krankenhaus Rechts der Isar con diverse fratture alle gambe e alle costole e con i reni seriamente danneggiati.
I medici furono fiduciosi nel recupero del ventunenne, ma certi che egli non avrebbe più potuto tornare a giocare a calcio.
Il giorno seguente i dottori tentarono di salvarlo con l'ausilio di un rene artificiale; tuttavia il nuovo organo ridusse la capacità del sangue di coagularsi, e il paziente iniziò a sanguinare internamente.
Ciò nonostante, si dice che Edwards chiese al collaboratore di Matt Busby Jimmy Murphy: «A che ora inizia la partita contro i Wolves, Jimmy? Non devo saltare quell'incontro», suscitando nei presenti ammirazione.
Ma a circa due settimane dall'incidente Edwards dovette arrendersi e morì il 21 febbraio 1958 per insufficienza renale acuta.
Venne sepolto al cimitero di Dudley cinque giorni più tardi accanto alla sorella Carol Anne.
Durante la cerimonia funebre più di 5 000 persone affollarono le strade di Manchester.
La tomba, tutt'oggi visitata regolarmente dai tifosi, ha un'iscrizione che recita:
Duncan Edwards è stato ed è tuttora celebrato in svariati modi nella sua città natale.
Nel 1961 Matt Busby inaugurò nella chiesa di St. Francis, nei pressi del Priory Estate, una vetrata dipinta che lo raffigurava.
Nel 1999 la madre Sarah Anne e Bobby Charlton gli dedicarono una statua posta nel centro della città.
Qualche anno prima (1993) un vicolo cieco in una zona di case popolari, vicino al cimitero in cui il calciatore è sepolto, era stato denominato Duncan Edwards close; analogamente, la tangenziale sud di Dudley dal 2008 si chiama la Duncan Edwards Way.
Un altro luogo della gioventù del calciatore, il pub The Wren's Nest, dal 2001 al 2006 circa (anno di chiusura) ha assunto il nome di The Duncan Edwards, prima di essere distrutto nel maggio dello stesso anno dai piromani.
Sempre nel 2006 il Priory Park è stato dotato di diverse attrezzature ludiche dal valore complessivo di 100 000 sterline per ricordare l'ambiente nel quale Edwards da bambino trascorreva le giornate.
I contemporanei hanno più volte espresso la loro ammirazione per il talento del calciatore britannico.
Per Bobby Charlton era «l'unico giocatore che lo ha fatto sentire inferiore», e la sua morte è stata «la più grave tragedia della storia del Manchester United e dell'intero calcio inglese».
Secondo Terry Venables, allenatore della nazionale inglese agli Europei del 1996, se Edwards avesse continuato a giocare, sarebbe arrivato ad alzare la Coppa del Mondo da capitano ai Mondiali del 1966 al posto di Bobby Moore.
Significative infine le parole di Tommy Docherty: «Non ho alcun dubbio nella mia mente che Duncan sarebbe diventato il più grande calciatore di sempre.
George Best è stato qualcosa di speciale, come del resto Pelé e Diego Armando Maradona, ma a mio avviso Duncan era superiore per la sua completezza».
Edwards è presente nella Hall of Fame del calcio inglese sin dalla sua inaugurazione, datata 2002.
(EN) John Horne, Alan Tomlinson; Garry Whannel, Understanding Sport: An Introduction to the Sociological and Cultural Analysis of Sport, Taylor & Francis, 1999, ISBN 0-419-13640-1.
(EN) Iain McCartney, Duncan Edwards: The Full Report, Britespot Publishing Solutions, 2001, ISBN 0-9539288-5-3.
(EN) Stephen Wagg, Manchester United: A Thematic Study, Routledge, 2004, ISBN 0-415-33333-4.
(EN) Nick Holt, Guy Lloyd, Total British Football, Flame Tree Publishing, 2006, ISBN 1-84451-403-X.
(EN) David Meek, Legends of United: The Heroes of the Busby Years, Orion Books, 2006, ISBN 0-7528-7558-2.
(IT) James Leighton, Duncan Edwards, il più grande, 66thand2nd, 2018, ISBN 9788832970319.

Il durian (noto anche con il nome di "durion"), italianizzato in durione, è il frutto di diverse specie arboree appartenenti al genere Durio. Vi sono oltre 30 specie di Durio riconosciute, di cui almeno nove producono frutta commestibile; in Thailandia sono state denominate oltre 300 varietà, 102 in Indonesia e 100 in Malesia. Durio zibethinus è l'unica specie disponibile sul mercato internazionale, mentre le altre specie sono vendute unicamente nei mercati locali.
Considerato dagli asiatici come il "re dei frutti", il durian si distingue per le grandi dimensioni, il forte odore e la buccia spinosa. La polpa del frutto può essere consumata in varie fasi di maturazione e viene utilizzata per accompagnare un'ampia varietà di cibi, sia salati che dolci. I semi possono essere consumati dopo la tostatura.
Apparso per la prima volta in Occidente alla fine del XV secolo, il termine "durian" è un sostantivo derivato dalla parola malese dūrī (spina), denominazione data per via delle numerose spine che ricoprono la buccia del frutto.
Probabilmente originario della regione compresa fra le isole del Borneo e Sumatra, l'albero di durian cresce spontaneamente nella penisola malese, mentre viene coltivato nella penisola indiana e in Nuova Guinea. Attraverso la Birmania, la sua coltivazione avviene anche in Vietnam, Thailandia, in alcune aree delle Filippine (in particolare nelle isole di Mindanao e Sulu, Visayas e Luzon), nello Zanzibar, nel Pemba e alle Hawaii. La prima notizia giunta in Occidente riguardo al frutto è quasi certamente quella presente in un resoconto (tradotto dal latino dall'erudito Poggio Bracciolini) del mercante veneziano Niccolò Da Conti (1395-1469), il quale viaggiò nelle Indie nel XV secolo; secondo tale testimonianza:Nel 1572 si trova un'ulteriore descrizione del frutto all'interno del Discurso de las cosas aromaticas di Juan Fragoso, primo medico del re di Spagna Filippo II; similmente nell'Herbarium Amboinense del botanico tedesco Georg Eberhard Rumphius (1627-1702) il frutto è esaminato in modo più accurato e ne viene redatta la complessa tassonomia. Il genere Durio vide la sottrazione e l'aggiunta di molte specie sin dalla sua denominazione, e durante le prime fasi dello studio tassonomico ci furono alcune difficoltà nel distinguere il durian dalla graviola, poiché entrambe le specie hanno una buccia spinosa e verde. Inoltre la seconda, in malese, è chiamata durian Belanda, ovvero "durian olandese". Il Durio zibethinus fu introdotto per la prima volta nello Sri Lanka dai portoghesi, durante il XVI secolo, e successivamente venne importato anche nelle Americhe, sebbene in coltivazioni limitate ai giardini botanici. Nel sud-est asiatico il durio è coltivato da secoli a livello locale, probabilmente dalla fine del XVIII secolo, e commercialmente dalla metà del XX secolo.Nel 1949, il botanico britannico Edred John Henry Corner pubblicò The Durian Theory, or the Origin of the Modern Tree, nel quale spiegò che l'endozoocoria, ossia il trasporto dei semi a opera degli animali, sorse prima di qualsiasi altro metodo di dispersione dei semi del frutto. Ritenne inoltre che i primi antenati della specie durio si diffusero in questo modo. Dall'inizio degli anni anni Novanta, la domanda locale e internazionale di durian nell'area dell'Associazione delle Nazioni del Sud-est asiatico (ASEAN) aumentò in modo significativo, anche a causa dell'incremento demografico della popolazione asiatica. Nel luglio 2018 l'agenzia di ricerca spaziale thailandese inviò degli esemplari di durian Mon Thong nello spazio, per studiarne eventuali variazioni nella forma e nel gusto; l'obiettivo finale dell'esperimento fu quello di rendere disponibile tale cibo per gli astronauti.
Il frutto del durian cresce su ogni ramo dell'albero e matura circa tre mesi dopo l'impollinazione. Può arrivare fino a 30 centimetri di lunghezza e a 15 centimetri di diametro e in genere pesa da uno a tre chilogrammi; la forma viene definita ovoidale o tondeggiante. Esternamente presenta una buccia dura, di colore verde o marrone e ricca di spine piuttosto appuntite e spesse; esse hanno una forma genericamente piramidale e rendono pertanto difficile maneggiare il frutto senza l'ausilio di guanti protettivi. Al di sotto si trova la polpa, che può avere un colore giallo pallido o rossastro, a seconda della specie. L'interno è suddiviso in sezioni, separate da una membrana non commestibile.
Una caratteristica molto nota del durian è il suo intenso odore: alcune persone lo considerano una fragranza piacevolmente dolce, mentre altri lo trovano opprimente e sgradevole, tanto da compararlo a quello di cipolle marce, trementina e liquami grezzi. La sua persistenza, che può durare fino a diversi giorni, ha portato il frutto a essere vietato in alcuni hotel e mezzi pubblici del sud-est asiatico. In opposizione, il naturalista gallese del XIX secolo Alfred Russel Wallace descrisse la polpa del durian come "una ricca crema aromatizzata al sapore di mandorle". Tra le trenta specie conosciute del durio, nove di esse sono state identificate come commestibili: D. zibethinus, D. dulcis, D. grandiflorus, D. graveolens, D. kutejensis, D. macrantha, D. oxleyanus e D. testudinarius. Esistono tuttavia molte altre specie il cui frutto non è mai stato raccolto o esaminato correttamente. Inoltre, sebbene il durian sia simile nell'aspetto alla giaca, tra i due non c'è nessuna correlazione.
Durio zibethinus è l'unica specie coltivata commercialmente su larga scala e disponibile al di fuori della sua regione di provenienza; essendo a impollinazione aperta, mostra una notevole diversità nel colore e nell'odore tra i frutti, nelle dimensioni della polpa e dei semi e nella fenologia degli alberi. Il termine "zibethinus" si riferirebbe allo zibetto indiano, il Viverra zibetha, come sostenuto da Linneo; tuttavia sulla questione è presente un disaccordo, poiché esso può riferirsi sia al fatto che gli zibetti mangino una grande quantità di durian, sia che l'odore della polpa del frutto somigli a quello di uno zibetto.
Gli alberi di durian raggiungono un'altezza che varia dai 20 ai 40 metri, a seconda della specie. Le foglie sono sempreverdi, con forma ellittica o oblunga, lunghe fino a 20 centimetri. Le piante hanno uno o due periodi di fioritura e fruttificazione all'anno, anche se i tempi variano a seconda della specie e località; essi producono in genere tra i 50 e i 150 frutti per albero. La maturità si raggiunge pochi giorni dopo la caduta naturale del frutto.
I fiori del durio sono bianchi, grandi e piumosi, con abbondante nettare, ed emanano un odore pungente, simile al latte inacidito; queste caratteristiche sono tipiche dei fiori impollinati da alcune specie di pipistrelli che mangiano nettare e polline. Secondo una ricerca condotta in Malesia negli anni settanta, i durian venivano impollinati quasi esclusivamente da pipistrelli della frutta delle caverne (Eonycteris spelaea); tuttavia, un ulteriore studio del 1996 indicava che le specie D. grandiflorus e D. oblongus venivano impollinate dai mangiaragni, mentre un'ulteriore specie, D. kutejensis, dalle api giganti dell'India e dai pipistrelli.
Con il passare dei secoli sono sorte nel sud-est asiatico numerose cultivar del durian, propagate da cloni vegetativi. Inizialmente esse venivano fatte crescere con risultati misti derivati da semi di alberi di qualità superiore; in seguito per la coltivazione sono stati preferiti metodi differenti, quali la propaggine, la propaggine apicale e, più comunemente, l'innesto. Le diverse varietà di cultivar possono essere distinte tramite alcune variazioni nella forma del frutto, delle spine e dell'intensità dell'odore. I consumatori di durian esprimono le preferenze per alcune cultivar specifiche, aumentandone la domanda e di conseguenza il prezzo; la maggior parte di esse hanno un nome comune e un codice composto dal prefisso "D "e da un numero. Tra le varietà più richieste, ognuna caratterizzata da un differente odore e sapore, sono presenti:
In Thailandia esistono più di 200 cultivar del D. zibethinus; cinque di esse (Chanee, Mon Thong, Kan Yao, Ruang e Kradum) sono coltivate su larga scala. Mon Thong è la cultivar più ricercata dal punto di vista commerciale; ciò è dovuto sia per la sua polpa cremosa, sia per l'odore notevolmente ridotto. La cultivar Chanee possiede la migliore resistenza contro il fungo Phytophthora palmivora; Kan Yao è la meno comune, ma è comunque apprezzata per il suo sapore dolce e la sua caratteristica inodore. 
Nel 2007 uno scienziato del governo thailandese aveva incrociato più di 90 varietà del durian per creare Chantaburi no. 1, una cultivar senza il caratteristico odore sgradevole. Un altro ibrido, Chantaburi no. 3, sviluppa l'odore circa tre giorni dopo la raccolta del frutto; ciò consente un trasporto inodore, soddisfacendo allo stesso tempo i consumatori che preferiscono l'aroma pungente.Le cultivar popolari in Malesia e Singapore includono:
XO, di colore pallido, con una polpa densa con una leggera presenza di fermentazione alcolica;
Musang King, la più cara di tutte le cultivar; essa è nota per la sua polpa di color giallo brillante ed è una versione migliorata del D24.A partire dagli anni venti ci sono state più di cento cultivar registrate in Malesia, fino a giungere a quota 193 nel 1992. In Vietnam, la cultivar Musang King è la preferita tra i consumatori.
Il durian proviene dal Brunei, Indonesia e Malesia, ed è coltivato in aree che hanno clima simile; essendo una pianta tropicale, termina il suo sviluppo se la temperatura diurna scende sotto i 22 °C. Il centro della biodiversità dei duri è l'isola del Borneo, dove i frutti commestibili sono venduti nei mercati locali. D. zibethinus non è coltivato in Brunei, poiché i consumatori locali preferiscono altre specie, quali D. graveolens, D. kutejensis e D. oxleyanus; esse sono comunemente distribuite in Brunei e insieme ad altre specie come D. testudinarius e D. dulcis costituiscono una fonte di coltivazione geneticamente diversa.Sebbene il durian non sia originario della Thailandia, essa è classificata come prima esportatrice mondiale del frutto, producendo circa 700.000 tonnellate di durian all'anno, delle quali 400.000 esportate solo in Cina e Hong Kong. A essa seguono Malesia e Indonesia, le quali producono circa 265.000 tonnellate ciascuna. Nella città di Chantaburi, in Thailandia, ogni anno si tiene nei primi giorni di maggio il World Durian Festival. Questa singola provincia è responsabile della metà della produzione del frutto in Thailandia. Nelle Filippine, il centro di produzione del durian è la regione di Davao, e nell'omonima città si tiene una celebrazione annuale in onore del frutto, il Festival di Kadayawan.
Il durian è un frutto stagionale, e di conseguenza non è disponibile tutto l'anno. Nella Malesia peninsulare e in Singapore, la stagione dei durian va da giugno ad agosto, in coincidenza con quella del mangostano. Il durian può essere acquistato nei negozi di alimenti, nei mercati e nei supermercati; in quest'ultimo caso esso è solitamente imbustato e impacchettato in porzioni di circa 100 g. In Occidente il frutto è presente nei negozi di alimenti asiatici e nei siti on-line di frutta esotica.I prezzi del durian, comparati a quelli degli altri frutti, sono relativamente alti. A Singapore la forte domanda di cultivar di alta qualità come D24 e Musang King ha portato i prezzi di vendita al dettaglio fino a 15 S$ (9,48 €) per chilogrammo; considerando un peso medio di circa 1,5 kg, un durian arriverebbe a costare fino a 22 S$ (13,90 €). La porzione commestibile del frutto, nota come arillo, rappresenta solo il 15–30% circa della massa dell'intero frutto. Molti consumatori singaporiani sono comunque disposti a spendere circa 75 S$ (47,40 €) per acquistare circa una mezza dozzina di durian della cultivar preferita. In Thailandia, la cultivar più popolare, Mon Thong, costa dai 100 ai 130 ฿ (2,60 €–3,38 €) per chilo; Chanee costa leggermente di più, partendo dal un prezzo di 120 ฿ al chilo (3,12 €). Tra le cultivar più comuni, la più costosa è Kan Yao, che costa circa 200 ฿ al chilo (5,20 €). In Italia, considerando un peso medio di 1,2–1,5 kg, è possibile reperire un frutto a un costo di circa 40 €.
Gli studiosi hanno opinioni divergenti riguardo la bontà sia del sapore che dell'odore singolari del frutto: alcuni li apprezzano molto, mentre altri ne provano intenso disgusto. Il naturalista e botanico italiano Odoardo Beccari (1843-1920), a cui si deve la prima classificazione del Durio graveolens, scrisse nel suo saggio Malesia; raccolta di osservazioni botaniche intorno alle piante dell'arcipelago Indo-Malese e Papuano pubblicata da Odoardo Beccari:
Ciò a cui si riferiva Beccari era già stato dettagliatamente riportato nel 1856 dal britannico Alfred Russel Wallace (1823-1913):
Wallace era inizialmente riluttante ad assaggiarlo per via del suo forte odore, ma poi ne divenne un profondo estimatore nel Borneo, dopo aver trovato a terra un frutto maturo, che mangiò all'aria aperta. Citando il navigatore olandese Jan Huygen van Linschoten, il durian "è di un gusto così eccellente che supera in sapore tutti gli altri frutti del mondo, secondo coloro che l'hanno assaggiato". Lo scrittore culinario e viaggiatore inglese Richard Sterling affermò invece:
L'odore e l'aroma del frutto variano a seconda della specie, del cultivar, o del grado di maturazione: ad esempio, il durian rosso (D. dulcis) ha un intenso sapore di caramello con odore di trementina, mentre quello a polpa rossa (D. graveolens) emette un odore simile a quello di mandorle tostate. Tra le varietà di D. zibethinus, quelle thailandesi hanno un sapore più dolce e sono meno odorose di quelle malesi. .
Tramite analisi scientifiche sull'aroma, furono rinvenuti numerosi composti volatili all'interno del frutto, tra cui esteri, chetoni e a base di zolfo. Tuttavia, è ancora incerto il fattore responsabile dell'odore caratteristico. Differenze di sviluppo o genetiche nella percezione olfattiva e nella mappatura all'interno del cervello (ad esempio corteccia piriforme anteriore alla corteccia orbitofrontale) possono spiegare perché alcuni individui non sono in grado di differenziare i vari odori del durian e conseguentemente di non apprezzarlo, mentre altri lo trovano estremamente piacevole e accattivante. Alcuni animali (come scoiattoli, topi, maiali, oranghi, elefanti e tigri) sono in grado di fiutarli anche da ottocento metri di distanza, sebbene la buccia dura e spinosa del frutto scoraggi quelli più piccoli.
Nell'enciclopedia gastronomica Larousse Gastronomique, lo chef francese Prosper Montagnè raccomanda di mangiare il durian quando la sua buccia inizia a spaccarsi; tuttavia, lo stato ideale di maturazione varia tra le specie e le regioni del sud-est asiatico. Alcune infatti crescono a un'altezza estremamente elevata, tanto che possono essere raccolte solo quando cadono per terra; la maggior parte delle cultivar di D. zibethinus viene però quasi sempre tagliata via dall'albero e lasciata maturare in attesa di essere venduta. Una porzione della popolazione del sud della Thailandia preferisce i durian con una polpa croccante. Nel nord del paese invece si prediligono quelli morbidi e aromatici. In Malesia e a Singapore, la maggior parte dei consumatori vuole che il frutto sia nell'aroma il più maturo e pungente possibile; in questo caso la polpa diventa riccamente cremosa e leggermente alcolica, dall'aroma pronunciato e dal sapore altamente complesso.
Tutti questi differenti gusti tra i consumatori rendono difficile delineare la varietà "ideale" di durian. Maggiormente apprezzata è quella nella maturazione che va dai due ai quattro giorni (e non oltre) dopo la caduta dall'albero.
Il forte odore emanato dai frutti del durian ha spinto Paesi quali Singapore, Thailandia e Malesia a vietarne il trasporto sui mezzi pubblici, in particolare in metropolitane, treni, autobus e aerei. A riprova di quanto possa essere forte e sgradevole in luoghi pubblici, in Australia, nell'aprile 2018, cinquecento studenti furono obbligati dai vigili del fuoco ad evacuare una biblioteca di Melbourne per una temuta perdita di gas. In realtà ciò che era stato percepito non era altro che l'odore di un durian lasciato marcire in una tazza all'interno dell'edificio.
Il durian è utilizzato in cucina per molti tipi di pietanze in molti Paesi dell'Asia e Oceania: la sua polpa, ad esempio, è un aromatizzante per un'ampia varietà di cibi dolci, come le caramelle tradizionali malesi ice kacang, dodol, lempuk, i biscotti alla rosa, frappé, torte lunari, tronchi di natale, cappuccini e gelati. Tra questi, uno dei più noti è l'Es durian, popolare soprattutto in Indonesia, dove viene venduto nei mercati di strada, ma è anche diffuso nell'isola di Giava. Il Pulut Durian o ketan durian è invece un riso glutinoso cotto a vapore con latte di cocco e servito insieme con il frutto stagionato. Nel Sabah il durian rosso viene fritto con cipolle e peperoncino per poi essere servito come contorno e viene generalmente aggiunto al sayur, una zuppa indonesiana a base di pesci d'acqua dolce.Nell'isola di Sumatra nella salsa di durian viene cotto il piatto tradizionale di pesce Ikan brengkes tempoyak e con il frutto fermentato, latte di cocco e una salsa nota come sambal si cucina il Sambal Tempoyak. La polpa essiccata del frutto può essere inoltre usata per fare delle patatine al durian.Il Tempoyak è un condimento a base di durian fermentati, scelti tra quelli di bassa qualità e non idonei al consumo diretto; può essere consumato sia cotto sia crudo, normalmente insieme con il riso.Sempre in Thailandia, il durione è spesso mangiato fresco con del riso glutinoso, ma viene anche sfruttato per fare dei blocchi di pastella (spesso allungati con la zucca) che poi vengono venduti nei mercati. I frutti acerbi possono essere cucinati come verdure, tranne nelle Filippine, dove sono preferiti più come dolci. In Malesia dal durian sono prodotte conserve zuccherate e salate e, quando viene macinato con sale, cipolle e aceto, prende il nome di boder. I suoi semi, i quali hanno le dimensioni simili a delle castagne, sono consumabili bolliti, arrostiti o fritti nell'olio di cocco; in quest'ultimo caso la loro consistenza è simile a quella del taro o dell'igname. Quelli non cotti invece sono potenzialmente tossici a causa degli acidi grassi del ciclopropene e non dovrebbero essere ingeriti.Le foglie giovani e i germogli vengono occasionalmente usati come verdure e i petali dei fiori sono mangiati in gran parte nelle province batak indonesiane. Infine, nelle isole Molucche la buccia è usata come combustibile per arrostire il pesce. Esiste anche il miele di durian, le cui caratteristiche sono ancora al centro di studi alimentari.
Secondo una credenza particolarmente diffusa nel sud-est asiatico il durian, nel caso sia mangiato insieme a caffè o alcolici, può risultare dannoso per la salute; tale opinione risale al XVIII secolo, quando Georg Eberhard Rumphius consigliò di non bere alcolici dopo aver mangiato il frutto, poiché avrebbe causato indigestione e alitosi. Nel 1929, il dottor John Desmond Gimlette scrisse nel suo Malay Poisons and Charm Cures che esso non doveva essere assolutamente accompagnato dal brandy, mentre nel 1981 il nutrizionista J. R. Croft aggiunse all'interno del suo saggio Bombacaceae: In Handbooks of the Flora of Papua New Guinea che l'assunzione di alcool dopo aver mangiato del durian veniva spesso seguita da "una sensazione di euforia". Queste osservazioni furono prese in esame da numerose ricerche mediche, le quali non hanno tuttavia portato a conclusioni univoche; fu trattata anche dall'Università di Tsukuba, la quale affermò che l'alto contenuto di zolfo nel durio inibisce l'attività dell'aldeide deidrogenasi, riducendo del 70% la capacità di pulire le tossine alcoliche dal corpo.Il durian è conosciuto come il "re dei frutti", soprannome attribuitogli per l'aspetto maestoso e per l'odore caratteristico. La Garcinia mangostana, più comunemente chiamata "mangostano", è invece detta "regina dei frutti" per via del suo periodo di fruttificazione, coincidente con quello del durian. Nel sud-est asiatico, dove si è visto essere più diffuso, quest'ultimo è addirittura rappresentato all'interno di libri, film e serie televisive. 
A causa della sua pesantezza e per la presenza di spine appuntite, se un durian cade sulla testa di una persona può causarle gravi ferite; di conseguenza, a coloro che hanno intenzione di raccoglierlo viene consigliato di indossare un elmetto protettivo. Alfred Russel Wallace scrive che raramente gli incidenti nella raccolta risultano mortali, poiché la forte perdita del sangue evita l'insorgere di infezioni o infiammazioni. Secondo un detto comune nelle zone di raccolta del frutto, il durian è dotato di occhi e quindi può vedere dove sta per precipitare; infatti il frutto sarebbe solito non cadere durante le ore diurne, quando le persone potrebbero rimanere ferite.A Davao, nelle Filippine, cresce in modo spontaneo una varietà senza spine di durian, scoperta negli anni sessanta; nello stesso periodo si osservò che i semi prodotti da tale varietà davano a loro volta vita a frutti senza spine. Un'ulteriore cultivar del durian senza spine è la malese D172, detta, per la sua caratteristica, "durian botak" (traducibile come "durian pelato"). Essendo poi un frutto molto apprezzato da numerosi animali selvatici, tra cui gli elefanti di Sumatra e le tigri, nel sud-est asiatico definire una persona "durian" vuol dire che essa possiede alcuni aspetti bestiali.
In Malesia, un decotto composto da foglie e radici di durian può essere prescritto come antipiretico per i malati di febbre. Le credenze popolari del sud-est asiatico e della medicina tradizionale cinese ritengono che il frutto – a causa dell'alta presenza di calorie nella polpa – abbia proprietà capaci di innalzare la temperatura corporea, tali da portare a un'eccessiva sudorazione;  per contrastare questo effetto, è comunemente diffusa l'usanza di versare acqua nel guscio vuoto del frutto e poi berla. Un metodo alternativo è mangiare del durian assieme al mangostano, che è considerato avere proprietà rinfrescanti; la medicina moderna ha tuttavia definito tale pratica inefficace. Le donne incinte o le persone con ipertensione arteriosa sono tradizionalmente invitate a non consumarlo.I giavanesi ritengono che il frutto abbia qualità afrodisiache, imponendo delle regole su cosa può e non può essere consumato direttamente dopo di esso; un detto indonesiano, "durian jatuh sarung naik", tradotto "quando il durian scende il sarong sale", si riferisce appunto a questa credenza. L'opinione comune che il frutto possedesse "proprietà erotiche" gli garantì anche un'ampia circolazione in Occidente: tali caratteristiche furono infatti commentate agli inizi del XX secolo dal filosofo svedese Herman Vetterling.
Il durian crudo è composto dal 65% di acqua, 27% di carboidrati (inclusi 4% di fibre alimentari), 5% di grassi e 1% di proteine. In 100 grammi di polpa fresca, cruda o surgelata, vengono forniti il 33% del valore giornaliero di tiamina e un contenuto moderato di vitamine B e C.Secondo uno studio del 2010 condotto dal Journal of Southern Medical University, il DSE (durian shell extract, estratto del guscio del durian) ha proprietà nell'alleviare la tosse, effetto analgesico e moderatamente inibitorio contro lo Pseudomonas aeruginosa, un batterio ubiquitario.
(EN) Donald D. Heaton, A Consumers Guide on World Fruit, BookSurge Publishing, 2006, ISBN 1-4196-3955-2.
(EN) Julia F. Morton, Fruits of Warm Climates, Florida Flair Books, 1987, ISBN 0-9610184-1-0.
 Ramusio, Giovanni Battista, Viaggio di Nicolo Di Conti venetiano nelle Indie, in Primo volume, & quarta editione delle navigationi et viaggi, Venezia, Stamperia de Giunti, 1588. Ospitato su archive.org.
(ES) Juan Fragoso, Discurso de las cosas aromaticas, arboles y frutales y de otras muchas ..., Madrid, Francisco Sanchez, 1572, ISBN non esistente. Ospitato su archive.org.
(EN) R. Nyffeler e D. A. Baum, Phylogenetic relationships of the durians (Bombacaceae-Durioneae or Malvaceae/Helicteroideae/Durioneae) based on chloroplast and nuclear ribosomal DNA sequences, Plant Systematics and Evolution, 2000, DOI:10.1007/BF00985266.
(EN) Michael J. Brown, Durio – A Bibliographic Review, International Plant Genetic Resources Institute, 1997, ISBN 92-9043-318-3.
(EN) M. B. Osman, Z. A. Mohamed e S. Idris, Tropical fruit production and genetic resources in Southeast Asia: Identifying the priority fruit species (PDF), International Plant Genetic Resources Institute (IPGRI), 1995, ISBN 92-9043-249-7, OCLC 723476105.
 Beccari, Odoardo, Malesia; raccolta di osservazioni botaniche intorno alle piante dell'arcipelago Indo-Malese e Papuano pubblicata da Odoardo Beccari..., vol. 3, Tipografia dei fratelli Bencini, 1886-1890. Ospitato su archive.org.
(EN) Alfred Russel Wallace, The Malay Archipelago: The Land of the Orang-utan, and the Bird of Paradise : a Narrative of ..., Londra, Macmillan & Co., 1886. Ospitato su archive.org.
(EN) Takakazu Yumoto, Bird-pollination of Three Durio Species (Bombacaceae) in a Tropical Rainforest in Sarawak, Malaysia, American Journal of Botany, 2000, DOI:10.2307/2656655.
(EN) JX Li, Schieberle P e Steinhaus M, Characterization of the major odour-active compounds in Thai durian ( Durio zibethinus L. 'Monthong') by aroma extract dilution analysis and headspace gas chromatography-olfactometry, J Agric Food Chem, 2012, DOI:10.1021/jf303881k.
(EN) Prosper Montagne, Larousse Gastronomique: The World's Greatest Culinary Encyclopedia, Clarkson Potter, 1938.
(EN) E. O' Gara, Botany and Production of Durian (Durio zibethinus) in Southeast Asia, Australian Centre for International Agricultural Research, 2004, ISBN 1-86320-405-9.
(EN) Alan Davidson, The Oxford Companion to Food, Oxford University Press, 1999, ISBN 0-19-211579-0.
(EN) Jon Winokur, The Traveling Curmudgeon: Irreverent Notes, Quotes, and Anecdotes on Dismal Destinations, Excess Baggage, the Full Upright Position, and Other Reasons Not to Go There, Sasquatch Books, 2003, ISBN 1-57061-389-3.
(EN) Justine Vaisutis, Indonesia (Lonely Planet Travel Guides), Lonely Planet Publications, 2007, ISBN 1-74104-435-9.
(EN) E. Crane, Honey, A Comprehensive Survey, Bee Research Association, 1975, ISBN 0-434-90270-5.
(EN) Kee C. Huang, The Pharmacology of Chinese Herbs (Second Edition), CRC Press, 1998, ISBN 0-8493-1665-0.
(EN) Anne McElroy, Medical Anthropology in Ecological Perspective, Westview Press, 2003, ISBN 0-8133-3821-2.
(EN) Alan M. Stevens, A Comprehensive Indonesian–English Dictionary, Ohio University Press, 2004, ISBN 0-8214-1584-0.
(EN) Herman Vetterling, Illuminate of Gorlitz or Jakob Bohme's Life and Philosophy, Kessinger Publishing, 2003, ISBN 0-7661-4788-6.
(EN) Lim T. K., Edible Medicinal and Non-Medicinal Plants: Volume 1, Fruits, Springer Science & Business Media, 2013.
(EN) Betty Saw, Best of Malaysian Cooking, Marshall Cavendish International Asia Pte Ltd, 2014.

Durlinsdorf è un comune francese di 489 abitanti situato nel dipartimento dell'Alto Reno nella regione del Grand Est.

Il singolare del torneo di tennis Dutch Open 1990, facente parte dell'ATP Tour 1990, ha avuto come vincitore Francisco Clavet che ha battuto in finale Eduardo Masso 33–6, 6–4, 6–2, 6–0.

E Street Band è il nome con cui è conosciuta la band di supporto del cantante rock Bruce Springsteen.
La prima formazione stabile del gruppo risale al 1972, al tempo della registrazione del primo disco di Springsteen, anche se il nome E Street Band ha cominciato ad essere utilizzato pubblicamente nell'estate del 1974. Alcuni dei musicisti però suonavano già con Springsteen in precedenza, in quella che era nota come Bruce Springsteen Band e prima ancora, partendo dagli Steel Mill nel 1969, in altre formazioni dalla vita breve che anticiparono l'epoca del successo del cantautore del New Jersey. La E Street Band, anche se con lunghe pause e cambi di formazione, ha continuato ad accompagnare Springsteen nella registrazione di molti dei suoi dischi e nelle tournée per tutta la sua carriera.
Di particolare rilievo è il fatto che Springsteen, pur firmando solo con il suo nome i dischi in studio dove gli altri membri sono di norma indicati individualmente, costituì con il gruppo un sodalizio pressoché stabile nell'attività concertistica presentandosi al pubblico come "Bruce Springsteen & the E Street Band".
Nato dalle ceneri di varie formazioni costituite da musicisti provenienti dall'area di Asbury Park, località balneare della costa del New Jersey dove Springsteen ha mosso i suoi primi passi, il gruppo si è sempre contraddistinto per la profonda amicizia che lega i suoi membri e il leader in una dimensione quasi familiare.Grazie alla notorietà e alla reputazione conseguite lavorando con Springsteen, i membri della E Street Band hanno avviato progetti solisti e hanno collaborato o partecipato come ospiti in lavori di molti artisti di primo piano.
Il primo abbozzo di quella che sarebbe divenuta la E Street Band risale al 1969 quando Bruce Springsteen incontrò il batterista Vincent "Mad Dog" Lopez all'Upstage, un locale di Asbury Park frequentato dai musicisti che presto avrebbero dato vita al movimento musicale attivo nel Jersey Shore, l'area costiera del New Jersey, e da molti dei futuri membri del gruppo.
Springsteen era già considerato il più abile chitarrista di Asbury Park e fu invitato a unirsi ai Child, un gruppo rock blues che comprendeva Lopez, il tastierista Danny Federici e Vinny Roslyn al basso. Poiché il nome era già utilizzato, fu presto cambiato in Steel Mill.Gli Steel Mill divennero presto popolari sulla costa del New Jersey e nell'inverno del 1970 suonarono anche in California, nella zona della Bay Area, dove ottennero anche un'entusiastica recensione sul San Francisco Examiner dopo una esibizione al Matrix di Berkeley, un locale hippie di proprietà di Marty Balin cantante dei Jefferson Airplane. A San Francisco fecero anche un provino al Fillmore e registrarono alcune demo per Bill Graham che offrì loro anche un contratto discografico. Springsteen e i suoi rifiutarono, pare per l'esigua offerta economica, e tornarono sulla Costa Est.Roslyn fu sostituito al basso da Steven Van Zandt e gli Steel Mill, che nel frattempo avevano aggiunto all'organico Robbin Thompson, il cantante della band che di solito apriva i loro concerti, i Mercy Flight, continuarono ad esibirsi e ad avere un discreto successo fino all'inizio del 1971 quando Springsteen sciolse il gruppo. L'ultima esibizione fu il 23 gennaio e per tutti i primi mesi di quell'anno Springsteen e gli altri si esibirono sotto diversi nomi all'Upstage e in altri locali dello shore. Nelle band di volta in volta capitanate da Springsteen e Van Zandt si esibivano spesso anche John Lyon, cantante e armonicista poi noto come Southside Johnny, e altri musicisti della zona. A marzo Springsteen e i suoi amici di Asbury Park aprirono anche una serata per la Allman Brothers Band.Un gruppo allargato e numeroso noto come Dr. Zoom and the Sonic Boom realizzò due date nel maggio di quell'anno e nello stesso periodo si esibì la Sundance Blues Band, capitanata da Van Zandt con Southside Johnny all'armonica, Garry Tallent al basso, Vini Lopez alla batteria, Joe Hastrom alla chitarra presto sostituito da Springsteen. I Dr. Zoom and the Sonic Boom rappresentarono il passaggio dal suono heavy metal degli Steel Mill a quello che renderà poi famosa la E Street Band.
Le esibizioni del gruppo furono atipiche e particolari per la presenza di un gran numero di musicisti che si alternavano sul palco, ma sono ricordate anche per alcune stranezze: ad esempio chi non sapeva suonare rimaneva sul palco a giocare a Monopoli.
Springsteen decise di formare un gruppo più grande, di dieci elementi, con una sezione di fiati e un coro femminile. Embrione iniziale del progetto furono proprio Dr. Zoom and the Sonic Boom. La formazione inizialmente era piuttosto eterogenea, anche se poi si stabilizzò intorno ad un nucleo formato dai vecchi membri degli Steel Mill a cui si aggiunsero il chitarrista e tastierista di estrazione jazz David Sancious e Tallent al basso. Il repertorio del gruppo si avvicinò maggiormente al rhythm and blues, sia per la presenza dei fiati che per l'influsso di Van Zandt, grande amante del genere.La formazione a dieci durò poco per mancanza di ingaggi e col nome di Bruce Springsteen Band si ridusse a un quintetto comprendente il leader, Sancious, Tallent, Van Zandt e Lopez a volte accompagnati da una sezione di fiati. Il nuovo gruppo esordì il 10 luglio del 1971 e rimase insieme fino all'aprile del 1972. La band eseguiva nuove composizioni di Springsteen e cover mescolando rock 'n' roll, rhythm 'n' blues e soul prendendo come modello in particolare la musica di Van Morrison.Dopo l'audizione con John Hammond del maggio 1972 che lo portò a firmare per la Columbia Records, Springsteen entrò in sala di incisione per la realizzazione del suo primo album, Greetings from Asbury Park, N.J., pubblicato nel gennaio del 1973. Per l'occasione la casa discografica, convinta di trovarsi di fronte a un musicista di estrazione folk che sarebbe stato lanciato come il "nuovo Dylan", pensava di affiancargli un gruppo di rodati session men. Invece, nelle tre settimane dedicate all'incisione, Springsteen scelse di farsi accompagnare dal gruppo di suoi amici di Asbury Park, Sancious, Tallent e Vini Lopez. Steven Van Zandt, impegnato altrove (era rimasto con Southside Johnny in varie band che poi sarebbero sfociate negli Asbury Jukes), fece in tempo a partecipare solo alla registrazione di alcuni effetti sonori nel brano Lost in the Flood. Springsteen ingaggiò anche il sassofonista Clarence Clemons per suonare in due pezzi. Springsteen, Van Zandt e Clemons si erano già incrociati in passato nei locali del Jersey Shore, ma l'ingresso nel gruppo del sassofonista fu raccontato in varie versioni diverse e mitizzato al punto di diventare parte della storia della canzone Tenth Avenue Freeze-Out. Lo stesso Clemons ne diede una versione quasi leggendaria nella sua biografia.
Nel novembre del 1972 a York in Pennsylvania Springsteen iniziò la sua prima tournée a livello nazionale sotto la direzione del manager Mike Appel. La formazione della sua band era la stessa che aveva registrato Greetings: Vini Lopez, Garry Tallent, Clarence Clemons, ma con Danny Federici, già con gli Steel Mill, alle tastiere al posto di Sancious, il quale non partecipò alla prima parte del tour riunendosi al gruppo solo l'anno successivo. Fu il vero esordio di quella che, pur con molti innesti e modifiche nella formazione, diventerà la E Street Band.Per gran parte del 1973 Springsteen girò gli Stati Uniti suonando in club, piccole sale da concerto e campus universitari. In primavera rientrò nel gruppo David Sancious che nel frattempo aveva continuato a fare il musicista di studio. Il suo ingresso, che avvenne ufficialmente il 22 giugno dopo qualche apparizione nei concerti di maggio, portò nella band un secondo tastierista e sollevò Springsteen dalla necessità di suonare il pianoforte. Sancious si mise in luce soprattutto per la vena jazzistica che portò in alcuni arrangiamenti e per alcuni suoi accenni di musica classica. Tra giugno e luglio Springsteen registrò il suo secondo album, The Wild, the Innocent & the E Street Shuffle, accompagnato dallo stesso gruppo a sei.
Il 12 febbraio del 1974 Vini Lopez fu allontanato dal gruppo dopo un litigio con il road manager Steve Appel, fratello di Mike, prima di un concerto a Lexington nel Kentucky.
Il suo posto fu preso da Ernest "Boom" Carter, un batterista di estrazione jazz suggerito da Sancious, che esordì solo pochi giorni dopo, il 23 febbraio.In primavera iniziarono le registrazioni del terzo e decisivo disco di Springsteen, Born to Run, che durarono quasi un anno e mezzo. Sancious e Carter, intenzionati a seguire altre strade, lasciarono Springsteen in agosto partecipando solo all'incisione della title track e fondarono poi i Tone, un trio che mescolava rock, jazz e musica classica. Furono sostituiti da Roy Bittan e Max Weinberg con i quali fu terminata la registrazione dell'album. I due erano stati ingaggiati dopo una serie di provini (erano stati ascoltati una trentina di pianisti e altrettanti batteristi) tra coloro che avevano risposto ad un annuncio pubblicato sul settimanale newyorkese The Village Voice:
L'ultima apparizione di Sancious e Carter avvenne durante un concerto al Carlton Theatre di Red Bank il 14 agosto. Bittan e Weinberg esordirono invece al Main Point di Bryn Mawr in Pennsylvania un mese dopo, il 19 settembre. Lo stesso giornò esordì anche la violinista israeliana Suki Lahav, moglie del tecnico del suono di Springsteen, che rimase con il gruppo per un certo periodo e partecipò anche alle registrazioni di Born to Run nella canzone Jungleland.Anche "Miami" Steve Van Zandt tornò nel giro quando nel 1975 gli fu affidata la responsabilità di curare l'arrangiamento dei fiati di Tenth Avenue Freeze-Out. Per questo pezzo Springsteen desiderava inserire una sezione di fiati da affiancare al sassofono di Clemons. Furono perciò ingaggiati alcuni celebri e pagatissimi session men, il sassofonista Michael e il trombettista Randy Brecker, noti al pubblico come The Brecker Brothers, ma l'arrangiamento proposto prima da Springsteen e poi da Roy Bittan non sembrava funzionare (il suono risultante sembrava quello dei Chicago). A Van Zandt, presente in sala regia in qualità di "amico di Springsteen", fu proposto di provarci. "Miami" entrò in studio e cantò le parti dei singoli strumenti ai musicisti. Poiché la cosa sembrò funzionare, Springsteen si rivolse al suo manager Mike Appel e gli disse: «È ora di mettere il ragazzo nel libro paga. [...] Lui è il nuovo chitarrista.» Van Zandt assunse principalmente il ruolo di seconda chitarra, talvolta anche solista, e di seconda voce negli spettacoli dal vivo. Esordì in concerto con la band il 20 luglio 1975 a Providence nel Rhode Island in quella è considerabile come la prima data del tour di Born to Run. Anche se il disco non era ancora nei negozi, alcune canzoni dell'album iniziarono a comparire nella scaletta nella loro versione definitiva.Con l'arrivo di Weinberg, Bittan e Van Zandt si completò così la formazione del gruppo che negli spettacoli dal vivo veniva presentata come E Street Band e che accompagnò Springsteen per un decennio, nei tour e nella registrazione dei successivi album Darkness on the Edge of Town, The River e Born in the U.S.A., fino al successo planetario degli anni ottanta. Questi dieci anni della E Street Band furono poi immortalati nel quintuplo album dal vivo Live/1975-85 nel 1986.Anche se ormai entrato nel gruppo di Springsteen, dove assunse una posizione di rilievo, tanto che gli fu affidato il ruolo di co-produttore nei successivi album, "Miami" Steve non abbandonò il suo vecchio amico "Southside" Johnny Lyon, ma anzi, dopo i molti anni di gavetta passati insieme, contribuì al lancio della sua carriera discografica. Il gruppo che avevano contribuito a creare fu ribattezzato Southside Johnny and The Asbury Jukes. Van Zand produsse tra il 1976 e il 1978 i primi tre dischi di Southside e dei Jukes, ai quali parteciparono anche diversi musicisti dell'area del Jersey Shore: I Don't Want to Go Home, This Time It's For Real e Heart of Stone, che ebbe il maggior successo anche di critica. In questi dischi, molto influenzati da suono rhythm and blues della Stax, apparvero anche alcune canzoni "donate" da Springsteen, tra le quali The Fever e Heart of Stone, e furono coinvolti a vario titolo alcuni membri della E Street Band. In seguito, nel 1991, Springsteen e Van Zandt (ancora come produttore) parteciparono al rilancio del gruppo apparendo nel disco Better Days.Nel 1977 la E Street Band, con Springsteen alla chitarra, realizzò un singolo con la cantante Ronnie Spector, prima voce del popolare trio vocale The Ronettes negli anni sessanta ed ex-moglie di Phil Spector. Il disco, prodotto da Steven Van Zandt (che si firma Sugar Miami Steve), contiene una cover di Say Goodbye to Hollywood di Billy Joel e un pezzo composto da Van Zandt stesso. Per la prima volta la E Street Band fu accreditata sulla copertina di un disco.
All'inizio degli anni ottanta Springsteen, Van Zandt e gli altri membri del gruppo contribuirono al rilancio della carriera di Gary U.S. Bonds, cantante di rock and roll e rhythm and blues popolare nei primi anni sessanta. L'unico vero successo di Bonds era stato Quarter to Three nel 1961 e Springsteen aveva ripreso la canzone nei suoi concerti, di norma come bis, sin dai tempi di Born to Run. Springsteen e Van Zandt co-produssero due album di Bonds, i primi dopo vent'anni, suonando, scrivendo alcune canzoni e coinvolgendo la E Street Band al completo insieme ad altri artisti del Jersey Shore tra i quali alcuni membri degli Asbury Jukes e dei Miami Horns. Il primo album, Dedication del 1981, ebbe un discreto successo soprattutto con il singolo This Little Girl di Springsteen. Il secondo, On the Line pubblicato l'anno dopo, conteneva tra le altre Rendezvous, una delle canzoni "scartate" da Darkness on the Edge of Town che però era spesso eseguita in concerto da Springsteen (una versione dal vivo comparve poi nell'antologia Tracks nel 1999 e la versione in studio in The Promise nel 2010).Il discreto successo dei due dischi con Bonds permise a Van Zandt di siglare un contratto discografico con la EMI. All'inizio il chitarrista coinvolse Clemons, Federici, Tallent, Weinberg, Springsteen e alcuni membri dei Jukes nella registrazione del suo primo album solista, Men Without Women uscito nel 1982. Alla fine dell'anno Van Zandt iniziò ad esibirsi con il suo nuovo gruppo, nel frattempo costituito, e l'album fu pubblicato sotto il nome di Little Steven & The Disciples of Soul.
Nel 1984, dopo l'incisione di Born in the U.S.A., Steve Van Zandt lasciò Springsteen e la E Street Band per dedicarsi interamente alla carriera solista assumendo il nome d'arte Little Steven. Per la grande tournée che iniziò nel 1984 fu sostituito dal chitarrista Nils Lofgren. Inoltre Springsteen chiamò la cantante Patti Scialfa, sua futura moglie, come corista, una novità assoluta per la E Street Band.
Lofgren era un musicista già esperto, poco più giovane di Springsteen, aveva già realizzato dischi a suo nome ed era stato leader di un gruppo chiamato Grin. Prima ancora era stato giovanissimo al fianco di Neil Young nei Crazy Horse all'inizio degli anni settanta ed era considerato un virtuoso della chitarra. Anche se raccogliere l'eredità di Van Zandt nella E Street Band era considerato difficile, Lofgren si rivelò secondo Springsteen la miglior scelta possibile. Molto importante fu ad esempio il suo contributo alla chitarra acustica nelle versioni dal vivo delle canzoni provenienti da Nebraska.Patti Scialfa, di origini italiane e irlandesi come Springsteen e come molti di quelli del giro di Asbury Park, era anche lei del New Jersey e, poco più che adolescente, aveva già fatto un provino per entrare in uno dei primissimi gruppi di Springsteen intorno al 1971, ma fu scartata perché troppo giovane. Tornò al liceo, ma mise in piedi un trio insieme alle amiche Soozie Tyrell (futuro membro aggiunto della E Street Band) e a Lisa Lowell (anche lei futura collaboratrice di Springsteen negli anni novanta). In seguito lavorò al The Stone Pony, il locale di Asbury Park considerato la culla del Jersey Shore sound, fece la corista per Southside Johnny e gli Asbury Jukes e divenne amica di Richie "La Bamba" Rosemberg dei Miami Horns. Fu proprio Rosemberg che la segnalò a Springsteen. Nella primavera del 1984 fece un altro provino per la E Street Band, ma non fu richiamata. A giugno invece, solo pochi giorni prima dell'esordio della tournée di Born in the U.S.A., Springsteen la chiamò e le propose di entrare nella band.La registrazione del successivo album Tunnel of Love fu realizzata dal Springsteen quasi da solo senza l'apporto esclusivo della E Street Band com'era stata invece la norma nei precedenti album. Springsteen suonò personalmente gran parte degli strumenti e utilizzò anche una drum machine per alcune parti di percussioni. In poche settimane registrò tutte le canzoni e solo alla fine chiamò, ad uno ad uno, i membri del gruppo per qualche sovraincisione: se le loro parti si fossero rivelate migliori di quelle registrate in proprio sarebbero state inserite nel disco. I musicisti non la presero bene, si sentivano messi da parte e già qualcuno iniziava ad intuire che la storia della band potesse essere arrivata al capolinea. Solo Federici suonò l'organo in quattro brani, Weinberg suonò la batteria in un paio e Patti Scialfa fece qualche seconda voce. Lofgren fece l'assolo di chitarra di Tunnel of Love, Tallent suonò il basso in una sola canzone e Bittan il pianoforte e il sintetizzatore in un altro paio. Addirittura nel disco è totalmente assente il sassofono di Clarence Clemons che partecipò solo come corista. Proprio per la saltuaria presenza dei membri del gruppo questo album non è mai stato annoverato tra i dischi della E Street Band.Nel successivo Tunnel of Love Express Tour e in quello per Amnesty International del 1988 la band si ricompose e al completo accompagnò Springsteen nei concerti. Iniziarono però ad essere evidenti i segnali di un crescente distacco tra il leader e la E Street Band. Durante il primo tour iniziò la relazione sentimentale tra Springsteen e Patti Scialfa che poi si sposarono nel 1991 dopo la nascita del loro primo figlio.
Nell'ottobre 1989 Springsteen sciolse la E Street Band e lasciò liberi i suoi componenti. L'annuncio ufficiale fu dato il 13 dicembre e sorprese il pubblico, i fan e la critica.Nel 1992 La E Street Band si ricostituì brevemente per incidere con Steven Van Zandt la canzone All Alone on Christmas per la colonna sonora del film Mamma, ho riperso l'aereo (Home Alone 2: Lost in New York) interpretata dalla cantante e attrice Darlene Love.A parte alcune saltuarie apparizioni in dischi solisti di alcuni membri o in dischi di altri artisti, la band rimase inattiva fino al 1995. I due album di Springsteen del 1992 furono realizzati con nuovi musicisti esterni al gruppo, salvo Roy Bittan e Patti Scialfa che parteciparono anche alla successiva tournée come membri della nuova band di supporto, a volte indicata informalmente come The Other Band ("l'altro gruppo") per distinguerla dalla E Street Band.In occasione della pubblicazione della sua prima raccolta di successi, all'inizio del 1995 Springsteen richiamò la E Street Band al completo (compresi Patti Scialfa e Nils Lofgren e con il ritorno di Steve Van Zandt) per incidere alcuni pezzi inediti da inserire nel disco. Come testimonianza di questa prima breve reunion fu realizzato anche il documentario Blood Brothers diretto da Ernie Fritz e attribuito in copertina a Bruce Springsteen and The E Street Band a cui fece seguito un EP con lo stesso titolo. Durante l'anno il gruppo fece anche qualche apparizione dal vivo. Il 21 febbraio Springsteen e il gruppo si esibirono presso il nightclub Tramps di New York per filmare il videoclip di Murder Incorporated diretto da Jonathan Demme. Poi, in aprile, apparvero nel programma televisivo di David Letterman e realizzarono un concerto a beneficio della Sony Music per promuovere Greatest Hits. Infine il 2 settembre a Cleveland Springsteen partecipò al concerto per l'inaugurazione del museo e della nuova sede della Rock and Roll Hall of Fame suonando anche con la E Street Band al completo. All'epoca si pensò che questi fatti potessero portare ad una riunione stabile del vecchio gruppo. In realtà verso la fine dell'anno Springsteen pubblicò il suo nuovo album The Ghost of Tom Joad da solo e iniziò il successivo solitario tour acustico.
Dopo la parentesi semi-acustica di The Ghost of Tom Joad, nel quale suonarono solo Danny Federici e Garry Tallent, e il lavoro per la realizzazione della corposa raccolta di pezzi inediti Tracks, i tempi sembrarono maturi per una riunione stabile a dieci anni dallo scioglimento. Nel marzo del 1999 Bruce Springsteen fu incluso nella Rock and Roll Hall of Fame. Durante la cerimonia di premiazione, nonostante l'assegnazione del riconoscimento non includesse la E Street Band, il cantante si presentò con il gruppo al completo interpretando Tenth Avenue Freeze-Out. Il Reunion Tour iniziò il 9 aprile del 1999 in Spagna e terminò dopo oltre un anno, il 1º luglio 2000 a New York. La lunga tournée mondiale fu poi immortalata nel film Bruce Springsteen & The E Street Band: Live in New York City registrato durante le ultime due date al Madison Square Garden e trasmesso dalla rete via cavo HBO. Dal film scaturirono poi un doppio album live e un doppio DVD. La formazione della E Street Band era quella classica degli anni ottanta con la presenza di entrambi i chitarristi, Van Zandt e Lofgren.
Nel 2002 fu pubblicato The Rising, il primo album di Springsteen con la E Street Band dopo 18 anni (cioè dai tempi di Born in the U.S.A.) a cui seguì un altro tour mondiale che durò anch'esso oltre un anno tra Nord America, Europa e Australia. Per l'occasione fu aggregata al gruppo la violinista Soozie Tyrell che aveva già suonato in alcuni dischi di Springsteen negli anni novanta al di fuori della E Street Band e aveva avuto un ruolo preminente in The Rising. Per qualche tempo non è stato chiaro se la Tyrell fosse o meno da considerarsi un membro effettivo del gruppo. A volte è stata presentata come un ospite speciale (special guest), nel DVD Live in Barcelona (registrato durante il tour di The Rising) il suo nome compare come musicista aggiunto, in We Shall Overcome: The Seeger Sessions è indicata come "violinista con la E Street Band", altre volte il suo nome non compare. Prima dell'inizio della tournée iniziata nel 2007, interrogato specificatamente in merito al ruolo della Tyrell, Springsteen ha espressamente risposto: «Soozie sarà con noi».La E Street Band ha continuato a seguire Springsteen per tutti gli anni duemila registrando con lui altri due album (Magic e Working on a Dream) e seguendolo nei rispettivi tour. La formazione del gruppo è rimasta sostanzialmente immutata e solo la morte di Danny Federici il 17 aprile del 2008 e di Clarence Clemons il 18 giugno 2011 ha costretto Springsteen a ingaggiare nuovi musicisti. Il primo è stato il tastierista e fisarmonicista Charles Giordano, chiamato nel 2007 a sostituire Federici durante la malattia e dopo la sua morte.
Alternandoli con i dischi fatti con la E Street Band, Springsteen ha realizzato negli anni duemila anche due album con i relativi tour senza il suo storico gruppo. Il primo fu il semi-acustico Devils & Dust del 2005, al quale parteciparono solo Patti Scialfa, Soozie Tyrell e Danny Federici, e il secondo fu We Shall Overcome: The Seeger Sessions, realizzato con la Sessions Band, un gruppo completamente diverso raccolto per l'occasione e per la seguente tournée, anche in questo caso con le sole Scialfa e Tyrell provenienti dalla E Street Band oltre a Charles Giordano.
L'album Wrecking Ball del 2012 fu realizzato da Springsteen senza la E Street Band, ma prevalentemente con l'apporto di musicisti esterni al gruppo, tra questi il chitarrista Tom Morello, il batterista Matt Chamberlain e il produttore e polistrumentista Ron Aniello. Nel disco sono infatti totalmente assenti Garry Tallent e Roy Bittan. Il disco contiene anche l'ultima apparizione di Clarence Clemons in studio prima della sua morte.
Nella tournée iniziata subito dopo la pubblicazione dell'album, Springsteen riunì però nuovamente quanto rimaneva della E Street Band con Soozie Tyrell e Charles Giordano, e con una potente sezione di fiati denominata E Street Horns e un gruppo di coristi denominato E Street Choir. Di fatto un gruppo allargato in grado di interpretare il repertorio classico e quello della Session Band nella quale alcuni dei musicisti avevano militato. In questa formazione le parti di sassofono di Clarence Clemons sono state affidate al nipote Jake e all'esperto Eddie Manion.L'album High Hopes del gennaio del 2014 fu realizzato con il principale ausilio di Tom Morello, ma con la partecipazione di tutti i membri della E Street Band, compresi Federici e Clemons in registrazioni effettuate prima della loro scomparsa, e di tutti quelli che avevano partecipato al Wrecking Ball Tour. Gli stessi musicisti accompagnarono Springsteen nella successiva tournée del 2014 con Morello che sostituì Van Zandt in tutte le date.Nel 2016, dopo la pubblicazione del cofanetto The Ties That Bind: The River Collection  Springsteen ha intrapreso un tour dedicato alla riproposizione delle canzoni dell'album The River del 1980. Per l'occasione ha scelto di farsi accompagnare da una formazione ridotta, composta essenzialmente dai superstiti della formazione classica della E Street Band oltre a Charles Giordano, Soozie Tyrell e Jake Clemons.
La scelta del nome del gruppo è un argomento dibattuto e in parte controverso. Prima e dopo la registrazione del primo album di Springsteen il gruppo era noto semplicemente come Bruce Springsteen Band. Per la registrazione del disco Springsteen scelse di utilizzare i membri del suo gruppo invece di musicisti di studio come era nelle idee e nelle intenzioni della casa discografica Columbia. Nei concerti successivi e almeno fino al 1974 il cantautore veniva comunque presentato nei manifesti e nel materiale promozionale solo con il suo nome.
"E Street" era il nome della strada della cittadina di Belmar nel New Jersey dove viveva la madre di David Sancious, il primo tastierista del gruppo, e dove i suoi membri si ritrovavano spesso. Poi il nome comparve nel titolo della canzone E Street Shuffle inserita nel secondo disco di Springsteen e nel titolo stesso dell'album (The Wild, the Innocent & the E Street Shuffle).Secondo Clarence Clemons fu nel 1972 che Springsteen utilizzò per la prima volta in modo informale il nome E Street Band facendo riferimento proprio alla strada dove abitava Sancious. Con l'auto parcheggiata davanti alla casa, mentre aspettavano che il tastierista, perennemente in ritardo, terminasse di prepararsi, Springsteen commentò sarcasticamente:
Secondo altre fonti questa frase fu detta da Springsteen presentando i musicisti durante un concerto a East Chester in Pennsylvania nell'ottobre dello stesso anno.Se il nome rimase una questione amichevole all'interno del gruppo, esso non fu tuttavia utilizzato pubblicamente almeno per altro anno e mezzo. Il nome sarebbe stato riutilizzato dal presentatore e dallo stesso Spingsteen il 9 maggio 1974 durante il concerto al Harvard Square Theatre di Cambridge nel Massachusetts. Il concerto divenne anche celebre per la recensione di Jon Landau nella quale il futuro manager e produttore scrisse la frase «Ho visto il futuro del rock and roll e il suo nome è Bruce Springsteen.» Fu pochi mesi dopo che "E Street Band" comparve per la prima volta stampato sui manifesti del concerto di Springsteen del 14 agosto al Carlton Theatre di Red Bank nel New Jersey, tra l'altro l'ultimo a cui parteciparono Sancious e il batterista Ernest "Boom" Carter.Con la pubblicazione di Born to Run e nei concerti che ne seguirono si iniziò ad utilizzare stabilmente "Bruce Springsteen & the E Street Band", ma fu necessario aspettare il 1979, con la pubblicazione dell'album collettivo No Nukes con le registrazioni dei concerti tenuti al Madison Square Garden di New York a favore del movimento anti-nuclearista, per vedere accreditato il nome della band su disco insieme a Springsteen anche se il gruppo aveva già realizzato un singolo co-intestato con Ronnie Spector nel 1977. Nell'inserto di The River la E Street Band fu accreditata per la prima volta con il nome completo nelle note di un disco di Springsteen. In Born in the U.S.A. del 1984 la E Street Band fu accreditata nella copertina posteriore e nella didascalia di una fotografia della busta interna. Nel 1986, con la pubblicazione del quintuplo dal vivo Live/1975-85, vi fu la definitiva consacrazione del ruolo della band il cui nome comparve in copertina.
Innumerevoli sono i riconoscimenti ricevuti da Bruce Springsteen ottenuti anche grazie al contributo dei suoi musicisti. Il cantante fu incluso nella Rock and Roll Hall of Fame nel 1999, ma senza il gruppo. Alcuni membri, in particolare Clemons, rimasero delusi dal mancato riconoscimento del valore e dell'importanza della E Street Band. Durante la cerimonia di assegnazione Springsteen si esibì però accompagnato dall'appena ricostituita band interpretando Tenth Avenue Freeze-Out, una sorta di sigla del gruppo, quasi a voler rimarcare il suo fondamentale contributo. Ai festeggiamenti furono invitati anche "Boom" Carter e Vini Lopez. Nel dicembre 2013 fu annunciato che la E Street Band sarebbe stata inclusa nella Hall of Fame nel 2014, quindici anni dopo il suo leader, nella categoria Award for Musical Excellence. La cerimonia si svolse il 10 aprile 2014 al Barclays Center di Brooklyn e il gruppo fu introdotto dallo stesso Springsteen. Oltre ai membri storici, Roy Bittan, Garry Tallent, Max Weinberg, Steven Van Zandt, Nils Lofgren e Patty Scialfa, il premio fu attribuito anche a Vini Lopez e David Sancious. Victoria Clemons, vedova di Clarence, e Jason Federici, figlio di Dan, ritirarono il premio per i due musicisti scomparsi.
Ogni membro della E Street Band è riconoscibile per il caratteristico soprannome attribuitogli da Springsteen durante la presentazione del gruppo nei concerti. Per anni la presentazione è stata fatta nel mezzo di Rosalita (Come Out Tonight), poi, quando la canzone scomparve dalla scaletta, durante Tenth Avenue Freeze-Out.
"Professor" Roy Bittan – Il pianista era considerato, anche se falsamente, l'unico membro del gruppo dotato di un titolo di studio. Veniva cioè considerato il membro "istruito" del gruppo, per la sua vasta cultura musicale, ma anche per il suo aspetto apparentemente dimesso accentuato dalla precoce calvizie.
"Miami" Steve Van Zand – Il nomignolo deriverebbe dal fatto che Van Zandt veniva preso in giro ai tempi della Bruce Springsteen Band, e forse prima, per il suo odio per i climi freddi. Secondo altre fonti deriverebbe da una colorata camicia indossata dal chitarrista al ritorno da un viaggio in Florida.
Garry "W" Tallent – Springsteen presentava il bassista aggiungendo l'iniziale del suo secondo nome (che non veniva invece utilizzata nei credits degli album) probabilmente per dare una certa enfasi alla presentazione.
"The Mighty" Max Weinberg – Il batterista divenne famoso per il suo suono potente (mighty) e incalzante. Nonostante la presumibile fatica fisica, Weinberg continuava a suonare senza nessun cedimento anche dopo ore di concerto. A volte Springeen lo presentava per questo come unstoppable ("l'inarrestabile").
"Phantom" Dan Federici – Il soprannome ("Fantasma") risalirebbe a un episodio avvenuto durante un concerto degli Steel Mill nel 1970 quando, a seguito di una retata della polizia alla ricerca di stupefacenti, l'esibizione fu interrotta e si scatenarono dei disordini tra il pubblico. Federici riuscì ad eclissarsi e a scomparire senza rimanere coinvolto nei tafferugli e senza essere catturato dalla polizia che voleva arrestarlo. Il soprannome poi si adattava bene allo stile musicale di Federici. Secondo Springsteen il suono dell'organo era ondeggiante rendendosi evidente in certi momenti per poi scomparire in altri: «"Phantom" Dan Federici: un momento lo senti, e quello dopo non lo senti più.» Springsteen in alcune occasioni durante i concerti presentava l'organista, seminascosto dietro le sue tastiere, urlando:
Clarence "Big Man" Clemons – Il sassofonista, fino alla sua morte, era la spalla preferita da Springsteen durante i concerti. Il suo soprannome, che sostituì l'iniziale "Nick", deriverebbe semplicemente dalla sua imponente stazza. Springsteen amava introdurre i suoi assoli lanciandolo con il suo roboante soprannome. Clemons, inoltre, oltre a prodursi in siparietti e scenette ed essere spesso il protagonista dei monologhi di Springsteen insieme a "Miami" Steve, veniva presentato per ultimo, con la maggior enfasi. Tra le tante, una delle formule utilizzate dal cantante per introdurre Clemons al pubblico era la presentazione "pugilistica":Vini "Mad Dog" Lopez – "Cane pazzo" era già il soprannome che fu attribuito a Lopez ai tempi della prima tournée di Springsteen nel 1972 per la sua reputazione di attaccabrighe e il suo attaccamento al leader, del quale era diventato una sorta di "cane da guardia". Nei credits di Greetings from Asbury Park, N.J. è invece indicato come "Loper", soprannome utilizzato in precedenza e che deriverebbe dalla sua camminata balzellante.
Ernest "Boom" Carter – Il soprannome del secondo batterista sarebbe preesistente al suo ingresso nel gruppo.Lo stesso Springsteen è conosciuto con il soprannome "The Boss" ("il capo"), la cui origine non è del tutto certa e non sarebbe comunque legata ad uno scherzoso riferimento mafioso per le sue origini italiane e sarebbe solo parzialmente legata alla sua leadership all'interno del gruppo. Secondo alcune fonti deriverebbe dal fatto che, nei primi tempi, lui era quello che pagava lo stipendio agli altri musicisti alla fine delle serate, secondo altre il nomignolo, forse autoattribuito, deriverebbe dal fatto ai tempi dell'Upstage Springsteen era il più bravo a giocare a Monopoli. Il nome stesso dei Dr. Zoom and the Sonic Boom deriverebbe dal soprannome con cui era conosciuto Springsteen tra i suoi amici in precedenza, cioè "The Doctor".
Quella che è considerata la formazione definitiva e storica della E Street Band si delineò nel 1974 durante le sedute di registrazione di Born to Run e nei concerti di quel periodo. Dal 1975, con l'ingresso in pianta stabile di Steve Van Zandt fino alla scomparsa di Danny Federici nel 2008 e di Clarence Clemons nel 2011, la formazione del gruppo è rimasta praticamente immutata, salvo l'ingresso di Nils Lofgren e di Patti Scialfa nel 1984 dopo il momentaneo abbandono di Van Zandt (ritornato però nel 1995). Se si tiene conto del 1972 come data di fondazione, il membro più longevo del gruppo è stato il bassista Garry Tallent presente in tutti i tour realizzati con Springsteen.
1977 – Ronnie Spector & the E Street Band, Say Goodbye to Hollywood / Baby Please Don't Go, 45 giri, Epic Records 8-50374
1979 – AA.VV., No Nukes, LP (triplo), Asylum Records ML-801, come Bruce Springsteen & The E-Street Band
1981 – Gary U.S. Bonds, Dedication, LP, EMI America SO-17051, prodotto da Bruce Springsteen e Steve Van Zandt con la partecipazione della E Street Band
1982 – Gary U.S. Bonds, On the Line, LP, EMI America SO-17068, prodotto da Bruce Springsteen e Steve Van Zandt con la partecipazione della E Street Band
1982 – Little Steven & the Disciples of Soul, Men Without Women, LP, EMI America SN 16401
1981 – AA.VV., In Harmony 2, LP, Columbia Records PC 37641, contiene una versione dal vivo del 1975 di Santa Claus Is Coming to Town attribuita al solo Springsteen
1987 – AA.VV., A Very Special Christmas, LP, A&M Records Nassau Coliseum, contiene una versione dal vivo del 1980 di Merry Christmas Baby attribuita a Bruce Springsteen & the E Street Band
1988 – AA.VV., Folkways: A Vision Shared, LP, Columbia Records OC 44034, tributo a Woody Guthrie e a Leadbelly, contiene due canzoni interpretate da Springsteen con la partecipazione dei membri della E Street Band
1992 – Darlene Love, All Alone on Christmas, 45 giri, Arista Records 74321 124767, prodotto da Little Steven con la partecipazione dei membri della E Street Band
1996 – AA.VV., The Concert For the Rock and Roll Hall of Fame, CD (doppio), Columbia Records C2K 67477, contiene la registrazione del concerto per l'inaugurazione del museo della Rock and Roll Hall of Fame con la partecipazione di Bruce Springsteen & the E Street Band
2004 – AA.VV., Enjoy Every Sandwich: The Songs Of Warren Zevon, CD, Artemis Records 51581, tributo a Warren Zavon, contiene My Ride's Here  interpretata da Springsteen con la partecipazione dei membri della E Street Band
In tutti i dischi di Bruce Springsteen realizzati senza l'esclusivo apporto della E Street Band, salvo Nebraska del 1982, compare qualche componente del gruppo.
Nell'album Tunnel of Love del 1987 Springsteen suonò da solo gran parte degli strumenti con il saltuario contributo degli altri membri del gruppo in ordine sparso (i più presenti sono Weinberg alla batteria e Federici all'organo). Per questo non è considerato in senso stretto un album della E Street Band.Human Touch e Lucky Town furono realizzati da Springsteen con musicisti diversi da quelli della E Street Band dopo che questa era stata sciolta alla fine del 1989. Solo Roy Bittan e Patti Scialfa parteciparono alle registrazioni e al successivo tour. David Sancius tornò a lavorare con Springsteen dopo 17 anni e suonò in un paio di pezzi nel primo disco, mentre Soozie Tyrell iniziò a collaborare con Springsteen nel secondo come corista.
The Ghost of Tom Joad vede la presenza di Danny Federici, di Garry Tallent e di Soozie Tyrell al violino e come corista insieme a Patti Scialfa. In Devils & Dust, oltre a Patti Scialfa e Soozie Tyrell, compare Danny Federici in un brano.
L'album Wrecking Ball del 2012 fu invece realizzato da Springsteen con un gruppo eterogeneo di musicisti capeggiato dal produttore Ron Aniello e solo Clarence Clemons (alla sua ultima registrazione con Springsteen), Steven Van Zandt, Max Weinberg e Patti Scialfa, compaiono in alcuni brani. I membri aggiuntivi della band, il tastierista Charles Giordano e la violinista Soozie Tyrell, furono invece maggiormente coinvolti.
In High Hopes del 2014 sono presenti tutti i membri del nucleo storico compresi Federici e Clemons in registrazioni effettuate prima della loro scomparsa. Nel disco non vi è però nessuna formale attribuzione alla E Street Band. Springsteen, nei ringraziamenti, cita il nucleo storico della E Street Band e gli altri musicisti che lo hanno accompagnato nei concerti del Wrecking Ball Tour. Negli elenchi dei musicisti che hanno suonato nei singoli brani dell'album, vi è però una chiara differenziazione tra i membri del gruppo storico, i musicisti non strettamente considerati membri (tra i quali Soozie Tyrell e Giordano) e altri musicisti che hanno partecipato a vario titolo alle registrazioni (con un particolare rilievo dato a Tom Morello). Il DVD allegato all'edizione speciale dell'album e che contiene una parte del concerto tenuto a Londra il 30 giugno 2013 con l'esecuzione completa dell'album Born in the U.S.A., è attribuito a Bruce Springsteen and the E Street Band; nei titoli di coda l'elenco dei musicisti è suddiviso tra i membri della E Street Band e i "musicisti aggiuntivi".
1987 – Tunnel of Love, partecipano Bittan, Clemons (solo cori), Scialfa, Lofgren, Federici, Tallent, Weinberg
2006 – We Shall Overcome: The Seeger Sessions, partecipano Scialfa, Tyrell, Giordano
2012 – Wrecking Ball, partecipano Van Zandt, Lofgren, Clemons, Weinberg, Scialfa, Tyrell, Giordano
2014 – High Hopes, partecipano Van Zandt, Lofgren, Clemons, Weinberg, Bittan, Federici, Tallent e, come musicisti aggiunti Tyrell, Giordano e le formazioni di coristi e fiati aggregati durante il Wrecking Ball Tour
Grazie alla reputazione acquisita nella E Street Band al fianco di Bruce Springsteen, i componenti del gruppo hanno partecipato nel corso degli anni alla realizzazione di dischi di molti artisti esterni. Non considerando le molte partecipazioni in dischi solisti di altri membri del gruppo, i più attivi sono stati Steve Van Zandt anche come produttore (ad esempio per l'amico Southside Johnny), Clarence Clemons, Roy Bittan e Max Weinberg che hanno collaborato a diversi dischi di successo. Nils Lofgren già prima di entrare nel gruppo aveva una sua carriera solista e aveva fatto parte dei Crazy Horse al fianco di Neil Young. David Sancious, lasciato Springsteen, ha lavorato in proprio e poi al fianco di artisti come Stanley Clarke, Peter Gabriel, Sting, Carlos Santana, Eric Clapton e Zucchero.
1976 – David Bowie, Station To Station, LP, RCA Victor Apli 1327, partecipa Roy Bittan
1976 – Southside Johnny and the Asbury Jukes, I Don't Want to Go Home, LP, Epic Records PE 34180, prodotto da Steven Van Zandt, partecipa Clarence Clemons
1977 – Southside Johnny and the Asbury Jukes, This Time It's for Real, LP, Epic Records PE 34668, prodotto da Steven Van Zandt, partecipa Ernest "Boom" Carter
1977 – Meat Loaf, Bat Out of Hell, LP, Cleveland International Records/Epic Records PE 34974, partecipazione di Roy Bittan e Max Weinberg
1978 – Southside Johnny and the Asbury Jukes, Hearts of Stone, LP, Epic Records PE 35488, prodotto da Steven Van Zandt, partecipa Max Weinberg
1979 – Ian Hunter, You're Never Alone With A Schizophrenic, LP, Chrysalis Records CHR 1214, partecipano Roy Bittan, Max Weinberg, Garry Tallent
1980 – Garland Jeffreys, Escape Artist, LP, Epic Records JE 36983, partecipano Roy Bittan, Danny Federici
1981 – Meat Loaf, Dead Ringer, LP, Epic Records FE 36007, partecipazione di Roy Bittan e Max Weinberg
1981 – Jim Steinman, Bad for Good, LP, Epic Records FE 36531, partecipano Roy Bittan, Max Weinberg
1983 – Bonnie Tyler, Faster Than the Speed of Night, Columbia Records 141727, partecipano Roy Bittan e Max Weinberg
1985 – Artists United Against Apartheid, Sun City, LP, Manhattan Records 24 0467 1, prodotto da Little Steven, partecipano Bruce Springsteen, Clarence Clemons
1986 – Jersey Artists for Mankind, We Got the Love/Save Love, Save Life, 45 giri, Arista Records 108 258, prodotto da Garry Tallent, partecipano Bruce Springsteen, Clarence Clemons, Nils Lofgren, Max Weinberg, Ernest Carter
1986 – Bonnie Tyler, Secret Dreams and Forbidden Fire, Columbia Records C 40312, partecipano Roy Bittan e Max Weinberg
1990 – Ringo Starr, Ringo Starr and His All-Starr Band..., LP, Ryko Analogue EMI 038-79 5372 1, partecipano Clarence Clemons, Nils Lofgren
1991 – Bob Dylan, The Bootleg Series Volumes 1-3 (Rare & Unreleased) 1961-1991, CD (triplo), Columbia Records C3K 47382, partecipano Roy Bittan, Steven Van Zandt
1991 – Southside Johnny and the Asbury Jukes, Better Days, CD, Impact Records CDP 745025-2, prodotto da Steven Van Zandt, partecipano Bruce Springsteen, Garry Tallent, Max Weinberg
(EN) Jeff Burger (a cura di), Springsteen on Springsteen: Interviews, Speeches and Encounters, Chicago Review Press, 2013, ISBN 978-1-61374-434-5.
 Peter Ames Carlin, Bruce, ebook, Milano, Mondadori, 2013, ISBN 978-88-520-3979-9.
(EN) Clarence Clemons, Don Reo, Belmar, New Jersey, 1972, in Big Man, Hachette UK, 2010, ISBN 978-0-7481-1708-6.
 Leonardo Colombati, Bruce Springsteen Come un killer sotto il sole. Il grande romanzo americano (1972-2007), Milano, Sironi, 2007, ISBN 978-88-518-0140-3.
(EN) Marc Dolan, Bruce Springsteen and the Promise of Rock 'n' Roll, New York, W. W. Norton & Company, 2012, ISBN 978-0-393-08421-4.
 Paolo Giovanazzi, Bruce Springsteen. Tutte le canzoni, 1ª ed., Firenze, Giunti, 2016, ISBN 978-88-09-83771-3.
(EN) Clinton Heylin, E Street Shuffle. The Glory Days of Bruce Springsteen & the E Street Band, ebook, Londra, Constable & Robinson Ldt., 2012, ISBN 978-1-78033-580-3.
(EN) Rob Kirkpatrick, The Words and Music of Bruce Springsteen, Westport, Greenwood Publishing Group, 2007, ISBN 978-0-275-98938-5.
 Ermanno Labianca, American skin. Vita e musica di Bruce Springsteen, 2ª ed., Firenze, Giunti, 2002, ISBN 88-09-02897-X.
(EN) Dave Marsh, Bruce Springsteen - Two Hearts: The Definitive Biography, 1972-2003, New York, Routledge, 2004, ISBN 978-0-415-96928-4.
(EN) David Masciotra, Working on a Dream. The Progressive Political Vision of Bruce Springsteen, New York, Continuum International Publishing Group, 2010, ISBN 978-0-8264-2505-8.
(EN) Gary Wien, Beyond the Palace, 1ª ed., Trafford Publishing, 2003, ISBN 978-1-4120-0314-8.
(EN) Robert J. Wiersema, Walk Like a Man: Coming of Age With the Music of Bruce Springsteen, Greystone Books, 2011, ISBN 978-1-55365-845-0.
(EN) E Street Band / E Street Band (altra versione), su MusicBrainz, MetaBrainz Foundation. 
(EN) The Official Bruce Springsteen Website, su brucespringsteen.net. URL consultato il 15 maggio 2013.
Le dieci specie note di questo genere sono diffuse nella regione paleartica, in quella indomalese e in Nuova Guinea: la specie dall'areale più vasto è la E. tricuspidata, rinvenuta in diverse località dell'intera regione paleartica
Fabricius, J.C., 1775 - Systema entomologiae, sistens insectorum classes, ordines, genera, species, adiectis, synonymis, locis descriptionibus observationibus. Flensburg and Lipsiae, 832 pp. (Araneae, pp. 431–441, Aranea tricuspidata, pag. 433).
Thorell, T., 1877b - Studi sui Ragni Malesi e Papuani. I. Ragni di Selebes raccolti nel 1874 dal Dott. O. Beccari. Ann. Mus. civ. stor. nat. Genova vol.10, pp. 341–637. (Diaea concinna)
Cambridge, O.P.-, 1885b - Araneida. In Scientific results of the second Yarkand mission. Calcutta, pp. 1–115. (Diaea sufflava)
Thorell, T., 1887 - Viaggio di L. Fea in Birmania e regioni vicine. II. Primo saggio sui ragni birmani. Ann. Mus. civ. stor. nat. Genova vol.25, pp. 5–417.
Simon, E., 1909e - Etude sur les arachnides du Tonkin (1re partie). Bull. sci. France Belg. vol.42, pp. 69–147.
Caporiacco, L. di, 1935b - Aracnidi dell'Himalaia e del Karakoram, raccolti dalla Missione italiana al Karakoram (1929-VII). Mem. Soc. ent. ital. vol.13, pp. 161–263.
Schenkel, E., 1936b - Schwedisch-chinesische wissenschaftliche Expedition nach den nordwestlichen Provinzen Chinas, unter Leitung von Dr Sven Hedin und Prof. Sü Ping-chang. Araneae gesammelt vom schwedischen Artz der Exped. Ark. Zool. vol.29 (A1), pp. 1–314.
Song, D.X., M.S. Zhu & S.Q. Li, 1993 - Arachnida: Araneae. In Huang, C. M. (ed.), Animals of Longqi Mountain. China Forestry Publishing House, Beijing, pp. 852–890.
Song, D.X., M.S. Zhu & K.Y. Wu, 1997 - Some new species of the spiders from Hong Kong. Acta arachnol. sin. vol.6, pp. 81–86.
Lehtinen, P.T., 2005a - Taxonomic notes on the Misumenini (Araneae: Thomisidae: Thomisinae), primarily from the Palaearctic and Oriental regions. In Logunov, D.V. & D. Penney (eds.), European Arachnology 2003 (Proceedings of the 21st European Colloquium of Arachnology, St.-Petersburg, 4-9 August 2003). Arthropoda Selecta, Special Issue vol.1, pp. 147–184.
Ono, H., 2009a - The Spiders of Japan with keys to the families and genera and illustrations of the species. Tokai University Press, Kanagawa, xvi+739 pp.
Yin, C.M., X.J. Peng, H.M. Yan, Y.H. Bao, X. Xu, G. Tang, Q.S. Zhou & P. Liu, 2012 - Fauna Hunan: Araneae in Hunan, China. Hunan Science and Technology Press, Changsha, 1590 pp.

Organizzato dalla Federazione Italiana Rugby, esso si svolge dalla stagione 1928-29 e da allora si è ininterrottamente tenuto fatta eccezione per gli anni 1944 e 1945.
In passato fu noto come Divisione Nazionale, Serie A, una prima volta nella prima metà degli anni sessanta come Eccellenza, di nuovo Serie A e poi Serie A1; nel 2001 assunse la denominazione di Super 10 e la sua organizzazione fu posta in capo alla Lega Italiana Rugby d'Eccellenza.
Con lo scioglimento di quest'ultima avvenuto al termine della stagione 2008-09 è la Federazione ad avere ripreso da tale data l'organizzazione diretta del torneo, che ancora per la stagione 2009-10 aveva conservato la denominazione di Super 10; dal 2010 al 2018 tornò ad assumere la denominazione di Eccellenza e, dalla stagione 2018-19, quella nuova di TOP12 per riflettere il numero di squadre che lo compongono.
Il torneo, su base nazionale, si svolge in due fasi: una prima a girone unico tra 12 squadre (stagione regolare), che si tiene normalmente da settembre a maggio, alla fine della quale si decide la squadra retrocedenda in categoria inferiore.
A seguire è prevista una fase di playoff e una finale in gara singola in casa della miglior classificata durante la stagione regolare.
Tale formula è in vigore dal 1987-88 con la sola eccezione del torneo 2011-12, quando la finale si tenne in gara doppia.
Al di sotto del TOP12 si trovano la Serie A e la Serie B, rispettivamente seconda e terza serie nazionale, organizzate a gironi geografici, e la Serie C, organizzata su gironi regionali.
La vittoria nel campionato dà al club vincitore il titolo di campione d'Italia per la stagione successiva; a tutta la stagione sportiva 2017-18 la società che ha vinto più titoli è l'Amatori Milano (18, tredici dei quali nel periodo anteguerra), che fu anche la prima in assoluto a vincere lo scudetto; tra le altre contendenti che hanno guadagnato più di 10 titoli e il diritto a vestire la stella d'oro sulle maglie figurano il Benetton Treviso con 15, due dei quali (1956 e 1978) quando la società si chiamava solamente Rugby Treviso; a quota 13 titoli si trova il Petrarca di Padova e a 12 il Rovigo.
Il campionato ha visto avvicendarsi diverse formule: prescindendo da quella attualmente in vigore, la più storicamente adottata è quella del girone unico all'italiana, fin dagli anni trenta; a seguire, più gironi con playoff oppure con girone finale per l'assegnazione dello scudetto.
Detentore del titolo è il Calvisano che, nella gara di finale 2018-19 disputata sul proprio terreno contro Rovigo, ha vinto 33-10 conquistando il suo settimo scudetto.
Per ragioni di sponsorizzazione il torneo è noto anche come Peroni TOP12 grazie a un accordo di naming siglato con il noto birrificio.
Il rugby giunse in Italia nel secondo decennio del XX secolo e, per iniziativa di un appassionato milanese, Stefano Bellandi (rugbista, calciatore, arbitro, giornalista sportivo e, di professione, economo al teatro alla Scala), trovò diffusione, dapprima a Milano e Torino e, poi, a seguire, lentamente, in altre parti dell'Alta Italia; dopo la Grande Guerra lo stesso Bellandi proseguì l'opera di proselitismo e, nel 1927, si mise alla testa di un comitato promotore, costituitosi allo scopo di propagandare «…il Giuoco della Palla Ovale (Rugby) alle dirette dipendenze del CONI».
Il regime fascista cercò di sfruttare il nascente interesse intorno alla disciplina: intorno alla fine del 1927, su iniziativa del segretario del PNF Augusto Turati, parmigiano di nascita ma bresciano d'adozione, nacque proprio a Brescia, presso la locale Milizia, il XV Legione Leonessa d'Italia, che già il 13 maggio 1928, quindi prima dell'avvio di qualsiasi attività ufficiale in Italia, allo Stadio Nazionale del PNF di Roma diede vita contro la neonata Lazio al primo incontro di rugby nella Capitale.
Nel luglio 1928 il Comitato Promotore, riunendo 16 club da varie parti del Paese (le citate Milano e Torino, ma anche Bologna, Roma e Napoli), fece richiesta al CONI di poter riunirsi in associazione; la richiesta fu accolta e nacque la Federazione Italiana Rugby.
I primi atti ufficiali della neonata federazione furono l'organizzazione di una squadra nazionale (che debuttò nel maggio 1929 a Barcellona contro la Spagna) e di un campionato.
La prima edizione della Divisione Nazionale, ufficialmente ascritta alla stagione 1928-29, si tenne in realtà a partire dal 12 febbraio 1929.
Tra i nomi che vi presero parte figuravano squadre storiche, tuttora presenti nel panorama rugbistico italiano: l'Ambrosiana, club nato dalla fusione dell'Unione Sportiva Milanese e dall'Inter e poi ribattezzato Amatori Milano, la citata XV Legione Leonessa, oggi nota come Rugby Brescia, la Lazio che poi nel 1930 diede origine al Rugby Roma e il Bologna (che vanta il numero 1 di affiliazione alla Federazione Italiana Rugby).
Il campionato mise subito in luce la rivalità tra Milano e Roma, che durò per buona parte dell'anteguerra ed ebbe una brevissima coda anche nell'immediato dopoguerra, prima dell'avvento del Veneto e di altre realtà nazionali: la finale per il primo scudetto italiano, disputata con gara di andata e ritorno, fu tra Ambrosiana e Lazio che vinsero ciascuna la propria partita interna; si rese così necessario uno spareggio, disputato a Bologna e vinto dai milanesi per 3-0.
Già l'anno successivo la Lazio Rugby entrò nell'orbita societaria dell'Associazione Sportiva Roma e la nuova squadra si chiamò così A.S. Roma; l'Ambrosiana assunse invece la denominazione con cui divenne nota, quella di Amatori Milano; il secondo campionato, organizzato direttamente dal Comitato Olimpico Nazionale Italiano perché nel frattempo la Federazione era stata sciolta in seguito a manovre politiche mai chiarite, fu disputato tra 13 squadre ripartite in 4 gironi ed ebbe un epilogo con girone finale a cinque squadre, al termine del quale Milano fu di nuovo davanti a Roma, di due punti.
Stesso discorso un anno dopo: alcuni fuoriusciti dall'A.S. Roma, tra cui il diplomatico Alfredo Vinci e i suoi tre fratelli, fondarono il 21 ottobre 1930 il Rugby Roma; in omaggio a un altro dei fondatori, l'italo-argentino Giuseppe Bigi, fu scelta per la squadra la maglia a strisce bianco-nere orizzontali usata dal Club Atlético de San Isidro, da cui Bigi proveniva.
La nuova società, in un campionato 1930-31 che vide, di fianco alle squadre storiche, la presenza di tre Gruppi Universitari Fascisti (Genova, Padova e Torino), e il Gruppo Sportivo FIAT, si trovò di nuovo di fronte a Milano nella gara scudetto: la doppia finale fu vinta dall'Amatori con un 18-8 complessivo (3-0 e 15-8).
Nel 1931-32 fu ancora la Rugby Roma a contendere all'Amatori il titolo: nella fase finale a girone unico Milano prevalse sulla Capitale di un solo punto.
Per Roma si trattava della quarta piazza d'onore consecutiva, per Milano il quarto scudetto su quattro campionati disputati.
Il campionato 1932-33 vide invece il Bologna impegnato a tentare di interrompere la supremazia dell'Amatori: nella partita disputata all'Arena i rossoblu imposero a Milano l'unico pareggio del torneo, per 0-0, ma protestarono ufficialmente per un giocatore avversario, Paselli, schierato a loro dire irregolarmente in quanto sotto squalifica; il risultato fu comunque omologato e Milano mantenne il vantaggio di due punti che le permise di aggiudicarsi il suo quinto scudetto consecutivo.
Tale torneo vide anche il ritiro a metà stagione dei GUF, cui fu ordinato di prender parte ai Littoriali dello Sport.
Di nuovo Roma tentò di portare il titolo nazionale via da Milano nel 1933-34, ma non andò oltre un secondo posto nel girone finale scudetto; finalmente, nel 1935, le riuscì di iscrivere il suo nome nell'albo d'oro del campionato, bissando l'impresa due stagioni dopo.
Quella tra Amatori e Rugby Roma fu anche una sfida di scuole diverse: Milano, allenata dal francese Julien Saby, adottava un'ortodossa formazione degli avanti con tre prime, due seconde e tre terze linee con gioco largo sui tre quarti, laddove Roma, guidata dal sudafricano Pierre Theron, si affidava a un innovativo — per l'epoca — schieramento con quattro seconde e una terza linea alle spalle dei due piloni e del tallonatore, preferendo il gioco al piede e la profondità.
Quello del 1937 fu, comunque, l'ultimo atto della rivalità tra le due città, eccezion fatta per il campionato 1945-46: la Rugby Roma tornò nell'A.S. Roma, della quale prese il nome e i colori (oltreché il terreno di gioco, il Testaccio) e nel breve volgere di un paio di stagioni trascorse in un ambiente indifferente si dissolse: dopo due terzi posti alle spalle dell'Amatori e del GUF Torino, che in tre occasioni era arrivato fino alla piazza d'onore (1936, 1938 e 1939), la società sospese l'attività, che non riprese fino al 1945, lasciando campo libero a Milano, che dominò tutti i tornei fino al 1943, totalizzando così tredici scudetti in quindici campionati d'anteguerra.
Il primo campionato dopo la guerra, lungi dal riportare a nuovo vigore il duello tra Rugby Roma e Amatori, ne segnò in realtà il canto del cigno.
Al termine di un torneo 1945-46 suddiviso in due gironi geografici, ognuno dei quali di fatto una sorta di torneo autonomo (Alta Italia, vinto dall'Amatori, e Centro-Sud, di fatto un torneo della Capitale, vinto dal Rugby Roma, e uno napoletano, con un'unica squadra), i vincitori dei due semicampionati si affrontarono in doppia gara per la finale nazionale, e Milano vinse con un 33-3 complessivo (20-0 e 13-3) il suo 14º — e per 45 anni ultimo — scudetto.
La stagione seguente, la prima ad assumere la denominazione di Serie A, fu Torino a interrompere la dicotomia Roma-Milano che aveva fin lì caratterizzato l'albo d'oro del campionato: fu la Ginnastica, storica polisportiva fondata più di un secolo prima sotto Carlo Alberto, a dominare il proprio girone di qualificazione e successivamente, nella poule finale per lo scudetto, a regolare Bologna (all'ennesima piazza d'onore) e le due neonate realtà rugbistiche di Rovigo e Parma (quest'ultimo diretto erede del GUF Parma d'anteguerra).
Grazie a una generazione di giocatori che ebbe i suoi esponenti di spicco nel numero 8 Piermarcello "Bubi" Farinelli, cardiochirurgo milanese trapiantato a Roma e nipote di Pietro Mascagni, e nel tre quarti centro Paolo Rosi, futuro giornalista, considerato il miglior rugbista italiano dell'epoca e unico rappresentante del suo Paese a essere schierato in una formazione mista europea che affrontò l'Inghilterra nel 1953, la Rugby Roma vinse due scudetti consecutivamente sul finire del decennio: il primo, nel 1948, con largo margine sul Rovigo staccato di 5 punti; il secondo, l'anno successivo, al termine di uno spareggio a tre dopo che Roma, di nuovo Rovigo, e Parma, si erano ritrovate allineate in testa all'ultima giornata di campionato.
Il decennio terminò con la vittoria del Parma, che mise in archivio l'edizione numero 20 del campionato con tre punti di vantaggio sull'Amatori Milano e divenne il quarto club a iscriversi nell'albo d'oro del torneo.
Gli anni cinquanta si aprirono con una squadra veneta alla ribalta, il Rovigo capitanato e allenato da Mario "Maci" Battaglini, versatile sportivo (pugile a tempo perso e, da rugbista, seconda e terza linea e, talora, apertura) che aveva già vinto due scudetti nell'Amatori, fu soldato nella Campagna di Russia e al ritorno alla vita civile fu tra i primi italiani a giocare in Francia (Vienne e Tolone); i rodigini vinsero il campionato 1950-51 proprio davanti alle due più titolate squadre dell'epoca, Amatori e Rugby Roma.
Battaglini guidò la squadra alla conquista anche dei due scudetti successivi (1952 e 1953), entrambi vinti sul Parma, il primo per distacco, il secondo dopo uno spareggio vinto 8-6 sul campo neutro di Bologna.
Un quarto scudetto a seguire fu vinto dai rodigini nel 1954 sul GUF Treviso, squadra nel quale lo stesso Battaglini si era trasferito a inizio stagione.
Dopo una collezione di piazze d'onore il Parma, specchio di un ambiente culturalmente vivace e propugnatore di un rugby spettacolare anche se talora poco redditizio in termini di risultati, che aveva relegato il club locale di calcio alla mattina per poter usufruire del Tardini alla domenica pomeriggio («Parma, insomma, è rugby, non calcio»), si impose nel 1955 proprio davanti ai campioni uscenti del Rovigo; alle spalle delle due squadre si piazzarono il Petrarca, formazione padovana nata otto anni prima e mai salita, all'epoca, così in alto in classifica, e L’Aquila, che si ritagliò un ruolo da protagonista nel decennio successivo.
Il 1956 vide l'emergere di un'altra squadra veneta, il GUF Treviso, che fu tra i primissimi club a siglare contratti di sponsorizzazione in Italia e il primo in assoluto a vincere uno scudetto con un marchio commerciale sulle maglie, quello della Faema, industria milanese di macchine da caffè.
Nel 1954 il Gruppo Sportivo Fiamme Oro, della Pubblica Sicurezza, già attivo in altre discipline, decise di istituire una sezione di rugby sulla scia dell'iniziativa di un gruppo di agenti del reparto celere di Padova e del loro comandante, il colonnello Gaetano Genco.
Questi decise di mettere sotto osservazione tutti i coscritti ritenuti di interesse sportivo; tra di essi anche il giovane Giancarlo Dondi (futuro presidente della Federazione Italiana Rugby), classe 1935, all'epoca militante nel Parma ma ancora non liberato dagli obblighi militari; a Dondi — che nel frattempo era stato ammesso a svolgere il servizio militare come ufficiale di complemento — e ad altri rugbisti in procinto di assolvere alla coscrizione fu proposto di svolgere la ferma di leva in Polizia per 24 mesi onde poter militare nella squadra delle Fiamme Oro, che aveva assunto a impianto interno lo stadio "Colbachini" di Padova.
Con tale sistema Genco riuscì a costruire una formazione che, nonostante il mancato raggiungimento delle semifinali nel 1957 per via della maggiore esperienza, nel proprio girone di qualificazione, di Petrarca e Rovigo, nessuna delle quali tuttavia capace di arrivare in finale (alla quale giunse invece il Parma che vinse il suo terzo scudetto), nel campionato 1957-58, sotto la guida tecnica di Mario Battaglini, si qualificò per il girone di semifinale, che concluse al primo posto raggiungendo la finale in cui dovette affrontare il Milano; l'11 e 18 maggio 1958 le Fiamme Oro vinsero entrambi gli incontri, prima a Milano e poi a Padova, e si aggiudicarono il loro primo scudetto.
L'anno seguente fu istituita una formula a play-off ante litteram, con una prima fase a gironi che dovette designare otto squadre che poi avrebbero dato vita a una fase a eliminazione con quarti di finale, semifinale e finale in gara di andata e ritorno.
Le Fiamme Oro si confermarono campioni d'Italia per la seconda volta; nel 1959-60 fu di nuovo cambiata la formula: le 24 squadre furono ripartite in tre gironi iniziali da otto squadre ciascuno.
La formazione della Polizia vinse a punteggio pieno il suo girone e, nella poule finale per lo scudetto, perse solo due incontri raggiungendo il suo terzo titolo consecutivo con quattro punti di vantaggio sulla sua più diretta inseguitrice, il Rovigo.
Stessa formula anche nel campionato 1960-61, ribattezzato dalla FIR "Eccellenza": le Fiamme Oro vinsero 12 partite su 14 in prima fase (con una sola sconfitta), e 10 su 10 nel girone finale scudetto, quasi doppiando il GUF Treviso secondo classificato (20 punti contro 11).
Il triennio 1962-64 vide il ritorno del Rovigo che si impose per tre stagioni consecutive, portando il totale di titoli vinti a quota 7, all'epoca il secondo miglior palmarès dopo quello dell'Amatori Milano.
Nel frattempo altre realtà rugbistiche si erano affacciate alla ribalta: a parte la citata Parma, vincitrice di tre scudetti e stabilmente nelle zone alte della classifica, il Milano, squadra che costituiva il contraltare cittadino all'Amatori, e soprattutto il Partenope, società nata sulle ceneri del Napoli: intorno a Elio Fusco (1933-2009), capitano, direttore della mischia e allenatore della squadra, Vittorio Ambron e Michele Carlotto alle ali, Marcello Martone, medico di professione e per tale motivo chiamato 'o dottore, all'estremo, e l'avvocato Domenico Augieri all'apertura, il Partenope vinse il campionato 1964-65, tornato a girone unico e l'anno successivo, rinforzato da Marco Bollesan in terza linea, bissò l'impresa rivincendo quella che nel frattempo era tornata al nome originario di "Serie A".
Il 1967 vide l'imporsi di un'altra delle più importanti realtà dell'Italia centro-meridionale, L’Aquila: il club abruzzese, dopo un campionato condotto testa a testa contro le Fiamme Oro, tornate protagoniste, giunse all'ultima giornata appaiata in classifica al gruppo sportivo della Polizia; si rese quindi necessario uno spareggio per determinare la squadra campione d'Italia; battendo le Fiamme Oro al Tre Fontane di Roma per 6-0 L'Aquila divenne il nono club a fregiarsi dello scudetto; il 1968 registrò altresì l'ultima grande stagione delle Fiamme Oro, che si laurearono campioni d'Italia per la quinta volta, con una squadra composta quasi esclusivamente da agenti in servizio permanente (solo tre elementi erano in ferma di leva): il club già stava subendo la concorrenza di altre squadre che cercavano di acquisirne gli elementi migliori, e tra questi il più aggressivo era il concittadino Petrarca, che poteva garantire ai giocatori, in alternativa alla professione di agente di polizia, quella di impiegato o di funzionario di banca.
Oltre alla fine del periodo migliore delle Fiamme Oro, il campionato 1967-68 vide anche la caduta della sua squadra più illustre: l'Amatori Milano terminò ultima in campionato e retrocesse in serie B: le furono necessarie 16 stagioni prima di poter tornare in massima divisione.
L'Aquila bissò nel 1969 lo scudetto vinto due stagioni prima: dall'anno seguente iniziò il dominio del Veneto, che vide tre sue squadre vincere 18 scudetti su 21 edizioni di campionato fino al 1990: a cercare di contrastarne lo strapotere solo il Brescia, una volta negli anni settanta e lo stesso Aquila, due volte nei primi anni ottanta.
Gli sforzi del Petrarca trovarono finalmente costrutto nel 1970: i padovani vinsero largamente il campionato, con sette punti di vantaggio sull'Aquila e divennero il decimo club a laurearsi campione d'Italia; sotto la guida tecnica di Guglielmo "Memo" Geremia la squadra dominò il quinquennio a seguire, trovando opposizione solo nel CUS Genova capitanato da Marco Bollesan, che nel 1971 giunse secondo a 7 punti dai padovani, nel 1972 ridusse il distacco a 3 punti e nel 1973 sfiorò il titolo per un solo punto («Belle immagini, ma la realtà è molto più semplice: avevamo bisogno di un calciatore e non arrivava mai. Durante la settimana li mettevo sotto, li facevo allenare, ma al momento decisivo, in partita, giravano al largo e a calciare finivo io. Di punta», disse Bollesan nel 2008 raccontando la sfida infinita contro il Petrarca di quegli anni); infine, nel 1974, quando il Petrarca vinse il suo quinto scudetto consecutivo, fu di nuovo L’Aquila a cercare di contrastarne la superiorità, giungendole anch'essa a un solo punto alle spalle.
Nel 1975 il Brescia, arricchito di quegli elementi, il citato Bollesan in primis, che avevano permesso al CUS Genova di contrastare fino alle ultime giornate il titolo al Petrarca, riuscì a guadagnare il suo primo e, a tutt'oggi, unico scudetto, riportando il titolo in Lombardia 29 anni dopo l'ultima affermazione dell'Amatori Milano; per le successive 27 stagioni non vi fu più un nuovo nome nell'albo d'oro del campionato; bisognò attendere, infatti, il 2002 per vedere un'altra neoscudettata, il Viadana.
Quello del Brescia fu, tuttavia, solo un intermezzo nel periodo dominato dalle tre grandi potenze del Veneto: dopo Padova fu Rovigo, già vincitrice di sette campionati, a riproporsi prepotentemente vincendo lo scudetto proprio all'ultima giornata battendo fuori casa i campioni uscenti, ai quali erano appaiati in classifica, dopo averli agganciati in testa tre giornate prima.
Già da qualche anno militavano in Italia giocatori stranieri di grande rilievo, in buona parte dall'emisfero Sud: a titolo d'esempio i gallesi Clive Burgess e Alan Hourahine proprio a Brescia (che, nella stagione successiva alla vittoria in campionato, per difendere lo scudetto ingaggiò all'ultima giornata l'inglese Andy Ripley), i sudafricani Nelson Babrow (Petrarca) e Dirk Naudè a Rovigo (approfittando del semestre estivo australe durante il quale il campionato non era in corso), ma anche gli inglesi Dick Greenwood e Brian Ashton (entrambi futuri allenatori della loro Nazionale) al Rugby Roma e il francese Guy Pardiès, proveniente dall'Agen; proprio Pardiès, giocatore (mediano di mischia)-allenatore a soli 29 anni del Petrarca 1976-77, contribuì a dar vita a quello che è tuttora definito uno dei più spettacolari tornei del dopoguerra, al termine di un duello contro il Rovigo che ebbe una coda in uno spareggio per decidere l'assegnazione dello scudetto.
Il Rovigo aveva, in corso di torneo, messo il Petrarca a distanza di sicurezza, tanto che il presidente della squadra, Giordano Campice, ex giocatore e allenatore rossoblu, si era esposto a dichiarare: «Il Petrarca? Perché vinca questo campionato dovrebbe nevicare ad agosto».
Alla penultima giornata di campionato il Rovigo, che aveva visto assottigliarsi il vantaggio che aveva sugli inseguitori, guidava ancora la classifica con solo due punti di margine sui padovani; l'ultimo incontro in programma era proprio Petrarca — Rovigo, allo stadio Appiani di Padova.
Una storia familiare si incrociava a quell'incontro: i fratelli friulani Dino (futuro senatore) ed Elio De Anna (a sua volta futuro presidente della sua Regione), di professione medici, giocavano l'uno contro l'altro perché il maggiore, Dino, non completamente rientrante nei piani tecnici del Rovigo, a inizio stagione era stato ceduto in prestito proprio al Petrarca, cosa questa che peraltro gli diede l'occasione di specializzarsi a Padova in chirurgia pediatrica.
Nell'incontro all'Appiani fu proprio Dino De Anna a rivelarsi decisivo per la vittoria del Petrarca per 21-9, che permise ai padovani di affiancare in cima alla classifica i rossoblu, rendendo necessario lo spareggio, che si tenne il 22 maggio 1977 allo stadio Friuli di Udine, inaugurato l'anno precedente e ancora incompleto.
Il primo tempo dello spareggio terminò 6-0 per Padova grazie un calcio piazzato di Boccaletto e a uno di Lazzarini; nella ripresa proprio Dino De Anna andò all'intercetto su un pallone sporco rimpallato tra due rodigini e andò a marcare in meta, non prima di avere fatto almeno due falcate con un piede fuori dal campo, ma l'arbitro romano Pogutz convalidò ugualmente.
Poco dopo si abbatté su Udine un nubifragio con grandine, a causa del quale un tifoso sugli spalti, Fabio Rizzi, fu colpito e ucciso da un fulmine.
Rovigo segnò una meta e un drop, riportandosi sotto sul 9-10 (all'epoca la meta valeva 4 punti), ma il risultato non cambiò più anche perché l'arbitro annullò due mete ai rossoblu; il Petrarca vinse così il suo sesto scudetto e, ancora vent'anni dopo, quando Dino De Anna, durante la sua prima campagna elettorale per l'elezione a senatore, si presentò durante un comizio a Rovigo, vi fu chi gridò, tra gli avversari politici: «Non vorrete votare uno che ci ha rubato lo scudetto!».
L'anno seguente a fregiarsi del titolo di campione d'Italia fu la — all'epoca — meno titolata delle tre venete, il GUF Treviso, allora sponsorizzata dall'industria di vernici Metalcrom: per il club fu il suo secondo scudetto, a 22 anni di distanza dal primo.
Dalla stagione successiva la squadra fu rilevata dalla famiglia Benetton iniziando un sodalizio che dura tuttora, e che l'ha portata a essere la più titolata tra le società rugbistiche della sua regione, e la seconda in assoluto a livello nazionale dietro l'Amatori Milano.
Il 21 maggio 1978 fu anche la fine delle Fiamme Oro a Padova: la squadra, penultima, retrocedette in serie B, ma non si iscrisse al campionato successivo; in seguito si riformò a Milano e, successivamente, a Roma, dove attualmente è di sede.
La striscia veneta si allungò fino a fine decennio, con Rovigo che vinse nel 1979 lo scudetto, il suo nono, davanti a un Brescia alla sua ultima grande stagione (retrocedette tre anni più tardi) e il Petrarca che si aggiudicò lo scudetto del 1980, mettendo in fila le ultime due squadre campioni, il Rovigo alla piazza d'onore e il Benetton Treviso al terzo posto.
Il nuovo decennio vide una breve fiammata del centro-sud, con L’Aquila, che all'epoca forniva elementi di spicco alla Nazionale quali il pilone Giancarlo Cucchiella, il tallonatore Giorgio Morelli, l'ala Massimo Mascioletti e l'estremo Serafino Ghizzoni, tutti nati nel capoluogo abruzzese e prodotti del vivaio interno, che si impose nel campionato 1980-81 per tre punti sul Petrarca, nell'ultima edizione di torneo a girone unico (eccezion fatta per un'edizione estemporanea che precedette l'introduzione dei play-off nel 1987): l'edizione successiva fu a 16 squadre suddivise in due gironi da 8 ciascuna e previde una poule scudetto: i campioni uscenti si riconfermarono e portarono a 4 i propri scudetti.
Nel 1983 fu di nuovo GUF Treviso alla ribalta, per il suo primo scudetto marchiato Benetton e terzo assoluto: i veneti ebbero la meglio sui campioni uscenti dell'Aquila solo all'ultima giornata della poule per il titolo, imponendosi per un solo punto di differenza.
Il Petrarca diede vida al suo secondo grande ciclo di vittorie dopo quello di inizio anni settanta con cinque consecutive: allenata prima da Lucio Boccaletto e poi da Vittorio Munari (esordiente sulla panchina padovana a soli 33 anni), la squadra inanellò quattro scudetti a seguire: nel 1984 e 1985 davanti al Benetton Treviso, nel 1986 (quello della Stella, seconda squadra italiana di rugby a raggiungerla) davanti all'Aquila e nel 1987, primo campionato con la nuova denominazione di "Serie A1" e ultimo assoluto con la formula del girone unico, di nuovo davanti a Treviso.
L'Amatori Milano, tornato in massima serie nel 1984, stava per affrontare una trasformazione societaria che lo avrebbe imposto al vertice nel decennio successivo.
Nel frattempo il campionato vide l'avvento dell'era-playoff, inaugurata con l'edizione 1987-88: le due prime finaliste furono Rovigo e Benetton Treviso, che si affrontarono allo stadio Flaminio di Roma: entrambe le squadre erano forti di due realizzatori di assoluto valore, il sudafricano Naas Botha per i rodigini e l'italiano Stefano Bettarello (peraltro nativo di Rovigo e cresciuto in maglia rossoblu) per i trevigiani.
L'equilibrio fu rotto solo all'ultimo minuto: in vantaggio 7-3, Treviso si vide superare da una meta all'80' realizzata dal rodigino Ravanelli e trasformata dal piede di Botha.
Il finale di decennio vide riproporsi la sfida Rovigo — Treviso: nel 1989, a Bologna, fu il Benetton a imporsi per 20-9 e a riportare il suo quarto scudetto, mentre nel 1990, a Brescia, il solo Naas Botha bastò, con quattro calci piazzati e due drop, a dare a Rovigo i 18 punti (a 9) con cui i rossoblu vinsero il loro undicesimo e, al 2016, più recente scudetto.
Il campionato 1989-90 segnò la fine di un ventennio in cui il rugby veneto si impose come realtà a livello nazionale: dal 1970 al 1990, in 21 edizioni di campionato, la regione totalizzò 18 titoli: 11 del Petrarca, 4 del Rovigo e 3 del Treviso (prima e dopo l'era-Benetton).
Solo Brescia e L'Aquila tentarono di interrompere il monopolio veneto sul campionato, vincendo tre scudetti complessivi in tale periodo; tuttavia l'era dei playoff evidenziò in maniera più marcata la supremazia del Nord-Est, con tre finali consecutive ridotte ad affare privato tra Rovigo e Treviso.
Già nel 1989 tuttavia, l'Amatori Milano legatasi commercialmente a Silvio Berlusconi e sponsorizzata dalla Mediolanum era giunta in semifinale; stesso risultato l'anno successivo, quando fu il Rovigo a eliminare i milanesi.
Con l'arrivo di nuovi talenti nella compagine di Berlusconi, l'Amatori caratterizzò buona parte dei successivi anni novanta.
L'Amatori Milano entrato nell'orbita societaria di Silvio Berlusconi si apprestava a essere la prima squadra professionistica italiana ante litteram, con almeno cinque anni d'anticipo sulla fine del dilettantismo sancito dall'International Rugby Board: il club ingaggiò giocatori di livello internazionale (l'australiano David Campese dal Petrarca, gli italo-argentini Gustavo Milano e Diego Domínguez) che si affiancavano a italiani che già formavano l'ossatura della Nazionale che si apprestava a iniziare la scalata verso il torneo delle Cinque Nazioni (Pierpaolo Pedroni, Massimo Bonomi, Franco Properzi, i gemelli Marcello e Massimo Cuttitta, Giambattista Croci, cui si aggiunsero poi Massimo Giovanelli e Stefano Barba): la squadra che affrontò il campionato 1990-91 stravinse la stagione regolare con 21 vittorie e un pareggio su 22 incontri, e dominò le fasi a eliminazione con scarti da +12 a +47; nella finale disputata al Tardini di Parma il 1º giugno 1991 Milano batté Treviso per 37-18, con 26 punti di Domínguez, un drop di Bonomi e una meta ciascuno per Barba e Campese.
Per l'Amatori si trattava del suo quindicesimo scudetto, a 45 anni di distanza dalla conquista del precedente.
Dal canto suo, Treviso iniziò a coagulare nell'orbita-Benetton altrettanto validi giocatori italiani e stranieri: ai nazionali Raffaele Dolfato, Gianni Zanon, Carlo Checchinato, Roberto Favaro, Ivan Francescato e Giovanni Grespan, si affiancarono elementi come Craig Green, neozelandese, e Michael Lynagh, australiano: a metà anni novanta la Nazionale giunse a schierare fino a quattordici quindicesimi di giocatori provenienti da Milano o da Treviso: nel corso dell'incontro vinto nel maggio 1995 dall'Italia contro l'Irlanda 22-12, quindici dei diciassette giocatori utilizzati dall'allora C.T. Georges Coste provenivano dalle due citate squadre (quanto agli altri due, Ravazzolo militava nel Calvisano e Bordon nel Rovigo).
Il Benetton affrontò ed eliminò l'Amatori nella semifinale 1991-92, e per la quarta volta in cinque anni si trovò di nuovo di fronte Rovigo, regolato per 27-18: per Treviso fu lo scudetto numero 5, per Rovigo l'ultima finale per diciannove stagioni a venire.
L'anno successivo la finale fu di nuovo Amatori — Benetton: Milano vinse 41-15 (quattro mete a zero) al termine di un incontro molto nervoso e sempre al limite della rissa; Michael Lynagh fu autore di tutti i 15 punti di Treviso, e Diego Domínguez ne realizzò 21 per Milano; la finale fu anche l'ultimo incontro nel campionato italiano di David Campese che, dopo la vittoria, tornò a giocare in Australia.
Tale torneo si caratterizzò anche per l'accordo di sponsorizzazione dell'unica squadra di vertice che ancora, a 40 anni di distanza dall'ingresso dei marchi commerciali nel rugby, non aveva abbinato il suo nome a un partner: fu il Petrarca, che si legò alla Simod, azienda di calzature della provincia.
Il 1994 vide la prima, grande, sorpresa dei play-off: durante la stagione regolare, alle spalle della solita Amatori, nel frattempo inglobata nella polisportiva di Berlusconi e ribattezzata Milan, si classificò L’Aquila che, nei quarti, eliminò l'Amatori Catania e in semifinale batté di misura (15-12) Treviso alla terza partita, disputata al Fattori, mentre il Milan aveva agevolmente superato Bologna (vincitore di A2) con uno scarto complessivo di +161 in due incontri, e Rugby Roma in semifinale con un +46: alla finale di Padova i rossoneri si presentarono quindi da favoriti, ma L'Aquila riuscì a sovvertire il pronostico e, grazie a una maggiore precisione al tiro di Luigi Troiani (6 su 10 dalla piazzola) rispetto a Domínguez (solo 3 su 7 per lui) e alla meta realizzata nel secondo tempo dal sudafricano Gerber, si aggiudicò la gara e lo scudetto numero 5.
Tra il 1995 e il 1997 lo scudetto fu una questione privata tra Milan e Benetton: i rossoneri si aggiudicarono il loro diciassettesimo campionato nella stagione 1994-95 al termine di una finale, disputata di nuovo a Padova, priva di mete, vinta 27-15 e caratterizzata dai 24 punti di Diego Domínguez (8 calci piazzati) e un drop di Massimo Bonomi contro i cinque piazzati di Michael Lynagh per Treviso; il 1995 fu anche l'anno del passaggio ufficiale al professionismo e dell'introduzione delle competizioni europee di club da parte dell'European Rugby Cup: fu istituita la Coppa Europa, per ragioni di sponsorizzazione chiamata Heineken Cup, e proprio Milan e Treviso furono le prime due compagini italiane ad accedervi.
La finale del 1995-96 vide, invece, Treviso letteralmente sprecare l'occasione di togliere lo scudetto ai rivali: dopo una stagione regolare in cui di fatto si lottò per il terzo posto (le due squadre terminarono la prima parte del torneo a 40 punti con 20 vittorie e 2 sconfitte ciascuna mentre la terza classificata, l'Amatori Catania, si piazzò a 17 punti di distanza dalla coppia di testa) l'ultimo atto, che si tenne al Battaglini di Rovigo davanti a 5 000 spettatori, quasi tutti trevigiani, vide il Benetton in testa 17-9 al termine del primo tempo di una gara in cui un Milan indisciplinato aveva pagato pegno subendo l'espulsione del pilone Franco Properzi (che, singolarmente, due anni dopo si trasferì a Treviso e lì vinse altri quattro scudetti), ma nella ripresa Diego Domínguez, l'unico che nella prima frazione aveva tenuto i milanesi in partita, negli ultimi 15' marcò 9 punti e ispirò la meta di Marcello Cuttitta, con cui il Milan ribaltò il punteggio in 23-17 e andò a battere il Benetton per la quarta volta in quattro finali, aggiudicandosi il suo diciottesimo e a tutt'oggi ultimo scudetto.
Il 1996-97 segnò l'ultimo atto della rivalità tra le due ammiraglie del campionato: la superiorità sulle altre non fu marcata tanto, in tale occasione, dai punti in classifica, ma in quelli realizzati in campo: in 22 incontri Milano realizzò 1 255 punti, Treviso poco meno, 1 195: la terza squadra in ordine di realizzazione, il Rovigo, si fermò a 727, intorno ai 500 in meno delle due capilista, e le medie realizzative furono sempre superiori ai 50 punti a incontro, con picchi di +137 per Treviso e +139 per Milano: al Bentegodi di Verona andò in scena la terza finale consecutiva tra le due squadre, quinta assoluta in sei edizioni di campionato: grazie ai 30 punti dell'apertura sudafricana Lance Sherrell, autore di 29 punti (9 su 12 dalla piazzola e una trasformazione), Treviso resistette alla precisione di Domínguez (19 punti per lui) e si aggiudicò l'incontro 34-29, incamerando il suo sesto scudetto e mettendo, di fatto, la parola fine alla supremazia del Milan: Domínguez nella stagione successiva si trasferì allo Stade français dopo 2 966 punti marcati nel campionato italiano e il primato in classifica marcatori di sette edizioni consecutive del torneo.
Privato degli elementi migliori, e trascurato dalla proprietà, che non lo riteneva più un veicolo di promozione, il Milan non si qualificò per i play-off 1997-98 e lasciò campo libero a Treviso, che in finale regolò il Petrarca per 9-3 in una gara caratterizzata dalla totale assenza di gioco e di mete; Berlusconi smantellò la polisportiva e a fine stagione la squadra, tornata al vecchio nome di Amatori, fu ceduta insieme al titolo sportivo al Calvisano il quale, dalla stagione successiva, prese il nome di Amatori & Calvisano.
Fu Treviso — Petrarca anche la finale 1998-99, disputatasi al Battaglini di Rovigo: il Benetton si aggiudicò, per la prima volta nella sua storia, tre scudetti consecutivi e rimase, di fatto, l'unica favorita per la vittoria del torneo; ciononostante, nell'edizione di campionato numero 70, quella del 1999-2000, la finale fu un'assoluta novità, Rugby Roma — L’Aquila: per la prima volta il tabellino non registrò la presenza di Treviso né di Milano, dopo che nelle 12 finali precedenti almeno una delle due squadre vi aveva sempre figurato: allo stadio Flaminio di Roma la squadra della Capitale sfruttò un Ramiro Pez in forma (una meta, tre trasformazioni e tre piazzati per un totale di 20 punti) per chiudere il primo tempo in vantaggio per 30-0 e resistere al ritorno degli abruzzesi nella ripresa, autori di un parziale di 17-5 tuttavia non sufficiente a impedire a Roma di conquistare il suo quinto scudetto a distanza di 51 anni dal precedente.
Il 2000-01 fu l'ultima edizione della serie A1: Treviso si classificò in testa sia in prima fase che in poule scudetto, e in semifinale ebbe facilmente ragione di Viadana (+25 complessivo nei due incontri).
Nella gara-scudetto di Bologna il Benetton si trovò ad affrontare l'Amatori & Calvisano, alla sua prima finale assoluta: la maggiore esperienza dei veneti fece la differenza, e la gara terminò 33-13 per il nono scudetto trevigiano.
La stagione 2001-02 vide la riforma del campionato: fu ufficializzata la formula a 10 squadre, con una sola retrocessione al termine della stagione regolare, e la conferma dell'adozione del punteggio (già sperimentato nella stagione precedente) utilizzato nell'Emisfero Sud (4 punti per la vittoria, 2 per il pareggio, uno per la sconfitta con meno di 8 punti, 0 per la sconfitta con 8 punti o più, un eventuale punto di bonus alla squadra che realizzi 4 mete in un incontro), nonché semifinali tra le prime quattro e conferma della finale in gara unica.
La prima edizione del Super 10, e settantaduesima assoluta, vide l'arrivo in finale del Viadana che, al suo primo tentativo, ebbe la meglio sull'Amatori & Calvisano e fu la prima nuova iscrizione nell'albo d'oro del campionato a 27 anni di distanza dal Brescia.
Si trattò, tra l'altro, della finale tra i centri più piccoli del rugby di vertice: le due cittadine contano insieme meno di 25 000 abitanti.
Amatori & Calvisano giunse alla sua terza finale consecutiva nel Super 10 2002-03, ma nella gara per il titolo a Padova trovò il Benetton Treviso che inseguiva, e trovò, la Stella: i trevigiani misero in cassaforte il loro decimo scudetto vincendo 34-12, divenendo il quarto club a raggiungere tale traguardo.
A fine stagione l'Amatori Milano, che si era ricostituito un anno prima sotto le insegne dell'Iride Cologno, chiese di rientrare in possesso del proprio titolo sportivo, cosa cui l'Amatori & Calvisano acconsentì, rispettando gli accordi di fusione di cinque anni prima; la squadra tornò quindi al suo vecchio nome di Rugby Calvisano.
Stesso risultato anche nel campionato successivo, la cui finale si disputò di nuovo a Padova: Treviso vinse per l'undicesima volta lo scudetto (22-10 il risultato finale) e raggiunse Petrarca e Rovigo al secondo posto per titoli vinti; Calvisano subì la quarta sconfitta in quattro finali consecutive.
Roma, che solo quattro anni prima aveva vinto lo scudetto, abbandonata dal suo sponsor (Lottomatica) e vittima di una crisi societaria solo parzialmente risolta dall'arrivo come presidente di Paolo Abbondanza, quando la situazione era oramai compromessa, retrocedette in serie A1; il campionato aveva in precedenza già perso altre protagoniste storiche, quali per esempio Bologna, ridisceso in A1 nel 2002, e le redivive Fiamme Oro, ricostituitesi a Roma e riaffacciatesi in serie a metà anni novanta, e quasi subito retrocesse.
Il 2005 portò infine lo scudetto al Calvisano: ancora una volta a Padova, i lombardi vinsero sul Benetton per 25-20 grazie al neozelandese Gerard Fraser che realizzò l'intero punteggio per la sua squadra (una meta, una trasformazione e sei calci piazzati tra i pali).
Con lo scudetto del 2006, in cui Treviso incontrò per la quarta volta consecutiva Calvisano, battendolo al Brianteo di Monza per 17-12 in una gara che fu caratterizzata da una rissa finale che vide coinvolto il pilone argentino del Benetton Hernán Mazino e l'italiano Paolo Vaccari, in forza al Calvisano, all'ultimo incontro della sua carriera, i veneti raggiunsero quota 12 e divennero ufficialmente la seconda squadra più titolata d'Italia; nella rissa a fine incontro rimase coinvolto anche il trevigiano Alessandro Troncon, e all'episodio seguirono sanzioni da parte del Giudice Sportivo (13 mesi di squalifica a Mazino e 2 000 euro di multa e due giornate di squalifica del campo al Benetton Treviso, da scontarsi nel campionato successivo).
Il tredicesimo scudetto di Treviso giunse un anno dopo, nel 2007, allorquando, di nuovo al Brianteo di Monza, batté il Viadana nella prima finale conclusasi ai tempi supplementari: alla fine del primo tempo Viadana conduceva 9-6 grazie a tre calci piazzati di Corrado Pilat (già due volte campione d'Italia con lo stesso Benetton); a 20' dalla fine dell'incontro i lombardi conducevano addirittura 18-6, ma a 9' dal termine una meta di Sbaraglini riportò Treviso sotto il break e in pieno recupero Wentzel mise a terra la meta che, trasformata da Goosen, portò i tempi regolamentari a 18 punti pari; si resero quindi necessari i supplementari: Pilat portò in vantaggio Viadana con un piazzato, poi nel secondo tempo una meta di Massimiliano Perziano, ancora una volta trasformata da Goosen, ribaltò la situazione e portò Treviso sul 25-21; di nuovo Goosen al piede allungò fino a 28-21 e a sette minuti dalla fine a sua volta Pilat, autore dell'intero score di Viadana, portò ancora la sua squadra sotto di tre, a quota 24, ma non fu sufficiente; ai lombardi rimase la consolazione di aver dato vita insieme al Treviso alla finale ritenuta più spettacolare delle ultime edizioni di campionato.
Il torneo fece un'altra vittima illustre: retrocedette in A1 L’Aquila, dopo 42 stagioni consecutive in massima serie impreziosite da 5 scudetti.
A distanza di tre anni dal suo primo scudetto Calvisano si ripeté, ancora una volta sul Benetton, incontrato in totale fino a quel momento sei volte nella gara decisiva per l'assegnazione del titolo: per il terzo anno consecutivo la finale si tenne a Monza e, a dispetto del punteggio finale di 20-3, la superiorità dei lombardi fu netta solo nel secondo tempo, in quanto il primo terminò appena 3-0; nella ripresa Calvisano legittimò la vittoria infliggendo a Treviso un parziale di 17-3 contraddistinto da due mete (Treloar e Matteo Pratichetti).
Nel 2008 iniziò a prendere corpo la voce su un possibile interessamento del comitato esecutivo della Celtic League, il campionato di Scozia, Irlanda e Galles, all'allargamento di tale competizione anche ad almeno due franchigie italiane; in vista di tale approdo internazionale diverse squadre (segnatamente nelle aree di Treviso, Viadana, Parma e Roma) iniziarono a sviluppare progetti per allestire una franchigia in accordo con club limitrofi; a seguito di ciò, e anche per via del fatto che la Lega Rugby d'Eccellenza (che per statuto doveva rappresentare l'80% dei club di massima serie, quindi allo stato almeno 8) già stava operando in deroga in quanto Benetton Treviso e Calvisano ne erano fuoriusciti e ad esse si era aggiunta, a fine stagione, la romana Capitolina, il Super 10 2008-09, il settantanovesimo assoluto, partì di fatto già azzoppato, e la situazione peggiorò in corso di torneo, perché il 28 ottobre 2008 anche la Rugby Roma uscì dalla Lega, di fatto togliendole qualsiasi ulteriore potere di rappresentanza, adducendo motivazioni economiche (mancata promozione del campionato presso i media) e sportive (necessità di sviluppare, di concerto con Capitolina e altri club romani, la franchigia per la Celtic League).
A quel punto la LIRE fu di fatto inabile a decidere alcunché, rappresentando solo 6 club sui 10 iscritti al campionato, il quale giunse comunque regolarmente fino alle finali, le quali, per tutte le categorie di sesso e d'età furono disputate il 30 maggio 2009 a Roma; la finale del Super 10 si tenne allo stadio Flaminio tra Benetton Treviso e Viadana, e i veneti, vincendo 29-20, incamerarono il loro quattordicesimo scudetto.
Nonostante sul campo fosse retrocesso il GRAN Parma, ultimo in classifica, la FIR accolse le richieste di Calvisano e Unione Capitolina, che dichiararono la loro intenzione di voler dedicarsi alla franchigia per la Celtic League e allo sviluppo del settore giovanile e per tale motivo non si iscrissero al campionato seguente; Calvisano fu assegnato alla serie A2, dove militava la sua squadra cadetta, e la Capitolina alla serie B, e la Lega Rugby d'Eccellenza cessò d'esistere, lasciando alla Federazione l'onere di organizzare il campionato successivo.
Il torneo numero 80, a seguito dei citati abbandoni di Calvisano e Unione Capitolina, vide quindi i ripescaggi di GRAN Parma (come detto, retrocesso sul campo) e L’Aquila, che aveva perso lo spareggio-promozione al Super 10 contro I Cavalieri di Prato.
Il torneo vide il suo atto finale a Padova, allo Stadio Plebiscito: davanti a 5 000 spettatori si ripropose la stessa finale della stagione precedente tra Benetton Treviso e Viadana; vincendo 16 a 12 i veneti, alla loro ottava finale consecutiva, si aggiudicarono il loro quindicesimo scudetto.
Per Treviso si tratta al 2016 dell'ultima partita nel campionato italiano mentre Viadana rientrò due stagioni più tardi, terminata l'esperienza continentale con gli Aironi.
A seguito dell'estensione della partecipazione alla Celtic League a due squadre italiane, gli Aironi (facenti capo al Viadana e afferenti al bacino delle province di Parma, Modena, Reggio Emilia e Mantova) e il Benetton Treviso, la FIR procedette a una ristrutturazione del campionato, già ventilata nel 2009 e resa esecutiva dopo l'ammissione ufficiale di dette due squadre alla Celtic League con conseguente uscita dal torneo nazionale.
Con un comunicato stampa del 12 marzo 2010, infatti, la FIR anticipò la costituzione del nuovo campionato di Eccellenza, la cui struttura era originariamente prevista su 12 squadre suddivise in due gironi da 6 costituiti su base geografica; in seguito, a giugno, visti gli accorpamenti di alcuni club, la FIR preferì mantenere la struttura a 10 squadre, ferma restando, solo per la stagione di transizione, l'ascesa di tre squadre dalla serie A e una sola retrocessione (che nei fatti non avvenne, in quanto il Veneziamestre, ultimo nel Super 10 2009-10, fu ripescato).
Il primo torneo dell'era-Celtic League vide Rovigo primeggiare nella stagione regolare; dietro la squadra rossoblu, nell'ordine, I Cavalieri (alla loro prima semifinale in assoluto), Petrarca e i Crociati, formazione nata dalla fusione delle prime squadre di Parma e Noceto.
Le semifinali videro prevalere le due squadre venete che si incontrarono in finale in casa del Rovigo, miglior classificata: allo stadio Battaglini il Petrarca si impose 18-14 e si aggiudicò il suo 12º titolo, il primo dopo 24 stagioni.
La stagione 2011-12 vide il Calvisano tornare in Eccellenza dopo avere vinto il campionato di A2 e, a seguire, quello di A1; vide anche interrompere la consuetudine della finale unica e il ritorno alla gara-scudetto di andata e ritorno (quest'ultimo in casa della miglior classificata durante la stagione regolare) ed eventuale terza gara (sempre in casa della miglior classificata).
Le squadre che si disputarono il titolo con tale formula furono Calvisano e I Cavalieri di Prato, questi ultimi alla loro prima apparizione assoluta nella gara-scudetto.
I lombardi, vittoriosi nel doppio confronto sia a Prato che a Calvisano, si aggiudicarono così il loro terzo titolo, per giunta come prima squadra a vincere lo scudetto dopo aver militato in seconda divisione nella stagione precedente.
Dopo la fine della franchise di Pro12 degli Aironi e il ritorno nel campionato italiano di Viadana, la cui posizione era stata congelata dalla FIR nel 2010, si rese necessario ampliare il torneo a 12 squadre nella stagione 2012-13, il che comportò il ritorno in massima divisione delle Fiamme Oro, sconfitte nella finale del titolo di serie A1 2011-12 dal San Donà.
Il torneo, tornato alla partita unica di finale, vide una gara-scudetto inedita: I Cavalieri contro Mogliano, giunti all'atto decisivo dopo avere eliminato, rispettivamente, Calvisano, e Viadana in semifinale.
L'incontro si tenne allo stadio Chersoni di Prato e fu Mogliano, vincitore 16-11, la quattordicesima squadra a iscrivere il suo nome nell'albo d'oro della competizione.
L'edizione 2013-14 fu inizialmente prevista a 12 squadre, ma la defezione dei Crociati per mancanza di garanzie economiche costrinse la Federazione ad abbassare il numero di partecipanti a 11, fatta salva la stessa formula di torneo che previde due turni di riposo per ogni squadra, uno per girone.
La finale, tenutasi in casa della miglior classificata della stagione regolare, il Calvisano, vide i lombardi battere il Rovigo per 26-17 e guadagnare il loro quarto scudetto in dieci stagioni.
Quello fu solo il primo atto di una nuova rivalità Calvisano — Rovigo destinata a diventare una costante nei campionati a seguire: un anno più tardi, infatti, le due contendenti si trovarono ad affrontarsi nuovamente in finale dell'edizione 2014-15 al “Battaglini” di Rovigo e i lombardi prevalsero ancora, seppur in quattordici uomini per quasi un'ora a causa dell'espulsione di Salvatore Costanzo, grazie a un parziale di 11-0 nel primo tempo con il quale resistettero al ritorno della squadra veneta, che solo nel finale si riportò sotto di uno sul 10-11, che fu anche il risultato finale.
Terza finale-fotocopia nel 2015-16 quando fu Rovigo a tornare al titolo: dopo avere terminato la stagione regolare al primo posto con i campioni uscenti di Calvisano alle spalle, le due squadre si reincontrarono al "Battaglini", ma i veneti in tale occasione prevalsero 20-13 guidando il punteggio per tutto l'incontro e concedendo solo una meta nel finale dopo essere rimasta in 14 giocatori per via di un'espulsione temporanea.
Per Rovigo si trattò del primo scudetto a 26 anni di distanza da quello del 1989-90.
Ancora, nel 2016-17, Calvisano e Rovigo si trovarono di fronte nella gara decisiva per lo scudetto in casa dei lombardi e il titolo passò nuovamente di mano, con la società del Bresciano che vinse 43-29 una gara che Rovigo conduceva fino alla mezz'ora per 12-0; per Calvisano si trattò del sesto scudetto, per Rovigo della sesta finale persa dall'istituzione dei play-off.
Nella stagione successiva Calvisano e Rovigo si incontrarono in semifinale, ed ebbe la meglio la squadra lombarda che in finale trovò il Petrarca, per la prima volta dal 1997-98 vincitore della regular season, e giunto all'ultimo atto del torneo dopo avere battuto i romani delle Fiamme Oro.
Per effetto del primo posto in classifica i padovani ebbero il diritto di ospitare la finale e allo stadio Plebiscito vinsero 19-11 una gara condotta in ogni momento della partita (massimo vantaggio +13 per i veneti).
Il tecnico del Petrarca Andrea Marcato, ancora in campo come giocatore nella stagione precedente, vinse il titolo all'esordio da allenatore, nonché il petrarchino più giovane dopo Vittorio Munari a guidare la squadra al titolo dalla panchina.
Al termine della stagione 2017-18, non essendo state previste retrocessioni, la formazione del campionato successivo fu quella delle 10 squadre del torneo precedente più le due neopromosse, ed esordienti assolute al massimo livello, Valsugana (Padova) e Verona.
Il consiglio federale della Federazione Italiana Rugby deliberò, nella seduta del 21 luglio 2018 a Bologna, di cambiare il nome del campionato in TOP12 venendo incontro alle richieste dei dodici club costituenti il torneo; fu contestualmente confermata la formula a girone unico con play-off.
Alle semifinali di torneo si qualificarono Calvisano, Petrarca, Reggio Emilia e Rovigo; la finale fu tra i lombardi e i rodigini, sconfitti 10-33 per il settimo scudetto di Calvisano.
In base a quanto stabilito dal Comunicato Federale del 3 agosto 2012, successivamente ribadito da altre comunicazioni, la più recente delle quali del 21 luglio 2018, il TOP12 si svolge tra 12 squadre che si affrontano in una fase iniziale a girone unico, con partite di andata e ritorno.
Per ogni incontro il punteggio è così determinato, secondo quanto disposto dall'articolo 30 del Regolamento per l'Attività Sportiva:
Un punto per la squadra che perda l'incontro con meno di 8 punti di svantaggio;
Zero punti per la squadra che perda l'incontro con 8 o più punti di svantaggio.È previsto, inoltre, un punto supplementare da assegnarsi alla squadra, indipendentemente dal risultato, che nel corso dell'incontro realizzi almeno quattro mete.
Tale sistema prevede che per ogni incontro venga attribuito da un minimo di 4 punti (nel caso ipotetico di vittoria con più di otto punti di scarto, o di pareggio, in entrambi i casi senza che alcuna delle due squadre realizzi almeno quattro mete) a un massimo di 7 punti (nel caso ipotetico di vittoria con meno di otto punti di scarto in cui entrambe le squadre abbiano realizzato almeno quattro mete ciascuna: in questo caso andrebbero 5 punti alla squadra vincitrice e 2 alla squadra sconfitta).
Il citato articolo 30 precisa, inoltre, che il bonus è dovuto anche alla squadra che vinca l'incontro per decisione del Giudice Sportivo (in tal caso la squadra vincitrice si vede riconosciuta la vittoria per 20-0, equivalente a quattro mete non trasformate, e ottiene in classifica cinque punti).
Nel caso sia necessario determinare priorità tra due squadre a pari punteggio vigono i seguenti criteri, nell'ordine:
Differenza punti negli incontri diretti tra le due squadre nel corso della stagione regolare;
Confronto tra le sole mete trasformate dalle due squadre negli incontri diretti;
Confronto tra l'età media di tutti i giocatori utilizzati dalle due squadre durante tutta la stagione regolare, con preferenza per la squadra che vanti l'età media più bassa; l'età viene calcolata alla data di effettuazione dell'ultima partita della stagione regolare.In caso di parità all'ultimo posto, se si tratta di solo due squadre esse spareggeranno in gara unica; la squadra perdente retrocede in serie A.
Sono previsti tempi supplementari: in caso di ulteriore parità la squadra che nell'incontro abbia realizzato più mete viene dichiarata vincitrice; in caso vi sia parità anche di mete realizzate, il confronto viene effettuato sulle sole mete trasformate.
Qualora la parità persista, è previsto il ricorso al tiro di calci piazzati di spareggio, fino a quando una delle due squadre, a parità di calci effettuati, sia in vantaggio.
Nel caso le squadre siano più di due esse effettueranno una serie di incontri di spareggio di sola andata in campo neutro, in cui ogni squadra deve incontrare tutte le altre.
Per la classifica valgono gli stessi criteri utilizzati per l'assegnazione dei punteggi nella stagione regolare; analoghi sono i procedimenti di classificazione in caso di parità in classifica.
Le squadre classificate dal primo al quarto posto in classifica accedono alla fase di play-off; la squadra ultima classificata retrocede in serie A.
La fase di play-off prevede che la prima classificata incontri la quarta, e la seconda incontri la terza, in una gara a eliminazione diretta su due partite, di andata e di ritorno.
Le partite di andata si disputano in casa delle due squadre dal piazzamento inferiore.
La vittoria nel complesso dei due incontri va alla squadra che abbia realizzato il maggior numero di punti; in caso di parità, prevale la squadra che nei due incontri abbia realizzato il maggior numero di mete e, se non vi è differenza, il maggior numero di mete trasformate; in caso di ulteriore parità si ricorre anche in questo caso allo spareggio tramite calci piazzati.
La finale si disputa in gara unica in casa della squadra meglio piazzatasi nel corso della stagione regolare; la squadra che vince l'incontro è campione d'Italia.
Anche per la finale vige il criterio, nell'ordine, del confronto delle mete realizzate, le sole mete trasformate ed eventualmente lo spareggio ai calci piazzati.
La Circolare Informativa per la stagione sportiva 2011-12 prescrive come prerequisito generale che, per la categoria Seniores, i giocatori non possano essere iscritti a referto se non al compimento del diciottesimo anno di età ed eccezionalmente il diciassettesimo solo dietro autorizzazione dei genitori.
Per quanto riguarda invece il tesseramento e l'utilizzo dei giocatori, la citata circolare prescrive che in Eccellenza ogni squadra deve presentare a referto, all'inizio di ogni gara, un minimo di 22 e un massimo di 23 giocatori tesserati; di essi, almeno 17 (nel caso di 22 giocatori a referto) o 18 (nel caso di 23) devono essere di formazione italiana, specificando inoltre che per "di formazione italiana" deve intendersi, a esclusione dei casi non ricompresi nei seguenti:
giocatori — italiani o non italiani — non provenienti da altra Federazione e che abbiano svolto almeno due stagioni di attività giovanile in Italia;
giocatori non italiani mai iscritti ad altra Federazione in precedenza, al loro primo tesseramento in Italia, e che non abbiano mai praticato rugby (anche a 13 o scolastico) in precedenza;
giocatori non italiani ma che abbiano disputato almeno 10 incontri nella Nazionale maggiore grazie alle regole sull'idoneità a rappresentare una Federazione diversa da quella di provenienza.Relativamente a giocatori provenienti da altre Federazioni e di formazione non italiana, non esiste un limite al loro tesseramento se provenienti da Paesi dell'Unione europea, mentre un massimo di cinque extracomunitari per club è permesso (fatti salvi, per questi ultimi, il rispetto delle regole relative al permesso di soggiorno per lavoro; eventuali irregolarità in tale permesso ne rendono impossibile il tesseramento); tuttavia, ai fini dello schieramento in campo, sia giocatori comunitari non di formazione italiana che extracomunitari sono equiparati, e complessivamente non più di cinque di essi possono essere iscritti a referto.
L'iscrizione a referto di un numero minore di giocatori di formazione italiana può portare a sanzioni del Giudice Sportivo che possono andare da penalità in punti fino alla perdita dell'incontro in cui si è verificata l'irregolarità, oppure anche tutte le citate sanzioni combinate.
A norma dell'articolo 17 del Regolamento, infine, non può essere schierato in campionato il giocatore (italiano o equiparato a italiano), pur idoneo, che sia stato convocato dalla Federazione per incontri della squadra nazionale (di qualsiasi livello e categoria) e che non si sia presentato alla convocazione per qualsivoglia motivo: il Regolamento specifica infatti che il giocatore è indisponibile per il club per tutta la durata della convocazione, e questo indipendentemente dalla circostanza che si presenti alla convocazione oppure che venga utilizzato o meno.
A livello di squadra, come detto, il club che vanta più titoli è l'Amatori Milano, che fu anche il primo vincitore assoluto del campionato, nel 1928-29: fino al 1995-96 il club milanese ha vinto 18 titoli assoluti; lo segue il Benetton Treviso, vincitore di 15 titoli, il primo dei quali, nel 1955-56, ancora con il nome di Rugby Treviso; da notare che quello trevigiano è l'unico club ad avere vinto tutti i suoi titoli nel periodo di abbinamento a uno sponsor: oltre al citato titolo, vinto con lo sponsor Faema, e ai 12 vinti sotto la proprietà Benetton, il titolo vinto nel 1977-78 vedeva la società presentarsi come "Metalcrom Treviso".
A 13 titoli figura il Petrarca, di Padova, il cui arco di vittorie va dal 1969-70 al 2017-18 e fu caratterizzato da due serie rispettivamente di quattro e cinque scudetti consecutivi; a 12 altresì il Rovigo, campione d'Italia per la prima volta nel 1950-51 e la più recente nel 2015-16 a 26 anni dall'undicesimo titolo ottenuto nel 1989-90.
Dopo dette quattro squadre, figura il Calvisano, con sette titoli vinti tra il 2004-05 e il 2018-19.
A quota cinque titoli vi sono tre club: il Rugby Roma, seconda società in assoluto a fregiarsi del titolo di campione d'Italia nel 1934-35 dopo sei scudetti consecutivi dell'Amatori Milano; le Fiamme Oro, con quattro titoli a seguire dal 1957-58 al 1960-61 ai quali si aggiunge un quinto nel 1967-68; infine L’Aquila, vincitrice di cinque titoli tra il 1966-67 e il 1993-94.
A livello individuale, il record di punti spetta ad Andrea Scanavacca (n. 1973) che, tra il 1991 e il 2008, anno del suo ritiro, marcò 3 368 punti con le maglie di Rovigo (15 stagioni), Rugby Roma e Calvisano (una stagione ciascuna).
Il primato di mete realizzate è invece appannaggio di Marcello Cuttitta (recordman di mete anche in Nazionale italiana) che, con L’Aquila, Amatori Milano e Amatori & Calvisano ne realizzò, dal 1985 al 2000, complessivamente 236.
Infine, il giocatore con il massimo numero di presenze in campionato è Guido Rossi, 410 in totale dal 1977 al 1994, e tutte con la maglia del Benetton Treviso.
Fino al 2015-16 i diritti televisivi del campionato appartenevano alla Rai, che trasmetteva gli incontri sul proprio canale tematico Rai Sport e assicurava la copertura di almeno un incontro a settimana nonché play-off e finale.
Dal 2016 la Federazione è rimasta senza contratto televisivo; il servizio di copertura fu parzialmente espletato dalla Web TV The Rugby Channel ma in occasione della finale 2016-17 il senatore rodigino Bartolomeo Amidei annunciò la presentazione di un'interrogazione parlamentare al fine di conoscere la ragione per cui la Rai, nonostante la mancanza di un contratto, non avesse considerato l'evento sportivamente abbastanza rilevante da trasmetterlo per motivi di pubblica utilità.
Anche per la stagione 2017-18 The Rugby Channel ha assicurato la copertura delle fasi finali del torneo.
Regolamento dell'Attività Sportiva della Federazione Italiana Rugby (Roma, Federazione Italiana Rugby), 27 maggio 2006. URL consultato il 22 luglio 2018 (archiviato dall'url originale il 22 luglio 2018).
 Comunicato Federale n. 1 stagione sportiva 2012/13 (Roma, Federazione Italiana Rugby), 3 agosto 2012. URL consultato il 22 luglio 2018 (archiviato dall'url originale il 22 luglio 2018).
Luciano Ravagnani e Pierluigi Fadda, Rugby. Storia del Rugby Mondiale dalle origini a oggi, 2ª ed., Milano, Vallardi, 2007  [1992], ISBN 88-87110-92-1.
 Gianluca Barca, Gian Franco Bellè (a cura di), La sesta nazione. Ottant'anni di storia della Federazione Italiana Rugby, Parma, Grafiche Step, 2008.
