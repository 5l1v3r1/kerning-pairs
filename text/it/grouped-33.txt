
Bingles' Nightmare; or, If It Had Only Been True è un cortometraggio muto del 1913 diretto da Ralph Ince.
Distribuito dalla General Film Company, il film - un cortometraggio di 150 metri - uscì nelle sale cinematografiche statunitensi il 12 agosto 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, la commedia The Joys of a Jealous Wife.

La biopsia epatica consiste nel prelievo (biopsia) di un piccolo campione tessuto epatico allo scopo di eseguire una valutazione istologica attraverso l'esame microscopico. Viene fatta per aiutare la formulazione di una diagnosi di malattia epatica, per valutarne la gravità e per monitorare i progressi del trattamento.
Il primo aspirato di fegato è stato eseguito dal medico tedesco Paul Ehrlich nel 1883. La tecnica di biopsia percutanea epatica è del 1920. L'approccio transgiugulare è stato promosso dal radiologo Charles Dotter nel 1970.
La biopsia del fegato può avvenire per via percutanea (tramite un ago attraverso la pelle), transvenousa (attraverso i vasi sanguigni) o direttamente durante un intervento chirurgico addominale. Il campione viene esaminato al microscopio e può essere trattato successivamente con prodotti al fine di determinare il contenuto di ferro e di rame. Nel sospetto di tubercolosi viene effettuata una cultura microbiologica.
La biopsia epatica è spesso necessaria per la diagnosi di un problema al fegato (ittero, esami del sangue anomali), dove gli altri approcci diagnostici non sono stati in grado di identificare una causa. L'epatopatia alcolica e la tubercolosi del fegato possono essere diagnosticate tramite biopsia. Anche nello studio di tumori del fegato si utilizza la biopsia.Se la diagnosi è già chiara, come l'epatite cronica B o l'epatite C, la biopsia epatica è utile per valutare la gravità del danno epatico associato; lo stesso vale per emocromatosi (una sovrabbondanza di ferro) anche se spesso viene evitata. La cirrosi biliare primitiva e la colangite sclerosante primitiva possono richiedere una biopsia anche se altre modalità diagnostiche hanno reso questa meno necessaria.Occasionalmente, la biopsia epatica viene utilizzata per monitorare i progressi del trattamento, come ad esempio nell'epatite cronica virale.
Durante il XX secolo, la biopsia è stata considerata come il gold standard per valutare lo stato e il grado della malattia epatica cronica. I protocolli raccomandano la biopsia epatica nella gestione di quasi tutti i pazienti con epatite C e B.
La biopsia epatica è generalmente una procedura sicura, ma è invasivo. Le complicanze della biopsia epatica sono rare ma potenzialmente letali. La maggior parte delle complicanze (60%) si verificano entro le due ore e il 96% entro le 24 ore successive alla procedura. Circa il 2-3% dei pazienti sottoposti a biopsia epatica richiedono l'ospedalizzazione per la gestione di un evento avverso. Il 30% dei pazienti avvertono dolore significativo durante la procedura. Sanguinamenti importanti dopo una biopsia del fegato si verificano in 1-2 pazienti su 100. Il sanguinamento di solito si manifesta entro le tre o quattro ore. Esso generalmente termina autonomamente, ma se persiste, una trasfusione di sangue può essere necessaria. Un intervento chirurgico o l'angiografia (una procedura in cui viene identificata la sede del sanguinamento e trattata) può essere richiesta se il sanguinamento è grave o non si ferma da solo. L'emorragia intraperitoneale è la conseguenza più grave del sanguinamento. Complicanze fatali sono stati riportate fino al 0,01-0,3% dei pazienti sottoposte a biopsia.I risultati della biopsia mostrano una significativa variabilità (fino al 40% per la diagnosi di fibrosi) che può portare a una diagnosi sbagliata. Il risultato dipende dalla rappresentatività del campione prelevato.Il costo della biopsia epatica è stimato in 1.032 dollari statunitensi senza che avvengano complicazioni e $ 2.745 con complicanze.La comunità scientifica raccomanda la messa a punto di test affidabili e non invasivi come alternativa alla biopsia per i pazienti con epatiti croniche. La biopsia epatica probabilmente rimarrà particolarmente importante nella diagnosi di malattie del fegato inspiegabili. Test non invasivi per la fibrosi epatica, nelle malattie epatiche alcoliche, e virali, sono destinati a diventare sempre più utilizzati.

La biopsia è un esame medico diagnostico che consiste nel prelievo da un organismo vivente di una porzione o di un frammento di tessuto per essere analizzato al microscopio o anche con tecniche di microbiologia o biologia molecolare.
La biopsia viene eseguita al fine di escludere o confermare un sospetto di malattia (ad es. infiammazione o tumore), cioè di arrivare a una diagnosi istopatologica, sulle basi di osservazioni cliniche, radiologiche o strumentali, e quindi di definirne con precisione le caratteristiche (gravità, estensione, possibili terapie).
Può essere effettuato sia in tessuti duri, come l'osso ad esempio, che in tessuti molli, come cute e mucosa.
La biopsia effettuata sui tessuti molli può essere incisionale, dove si asportano uno o più frammenti della lesione esaminata, ed escissionale, nella quale avviene l'asportazione completa della lesione.
Il prelievo di tessuto può avvenire per via percutanea, sotto guida TAC o ecografica, per via endoscopica (ad es. nel contesto di una gastroscopia, colonscopia o broncoscopia) mediante prelievo con ago (agobiopsia) o mediante escissione nel contesto di un intervento operatorio. Il tessuto così ottenuto viene inviato in un laboratorio di anatomia patologica dove viene processato. Per consentire l'allestimento di preparati osservabili al microscopio, il tessuto viene prima fissato in formalina, quindi incluso in paraffina. Il campione così ottenuto può essere tagliato in fette dello spessore di 2-4 micron e montato su un vetrino portaoggetti. Sarà un medico specialista in anatomia patologica a valutare al microscopio il vetrino e a formulare la diagnosi.
Nei giorni successivi all'intervento, il paziente non deve toccare o grattare i punti di sutura, effettuare movimenti che mettono in tensione o possono urtare la zona interessata (come spostare pesi, ginnastica, ecc.), o infiammarla (es. il sudore o acqua calda). Talora sono applicati cerotti intradermici che non devono venire a contatto con l'acqua e vanno tenuti finché non sono tagliati i punti di sutura, un cerotto ulteriore di protezione da sostituire ogni due giorni con applicazione di pomate se la zona è infiammata, ed è prescritto l'uso di neomercurio-cromo (anche in assenza di infiammazioni) che favorisce la chiusura della cicatrice.
Nei mesi successivi al taglio dei punti di sutura, la cicatrice può rimarginarsi completamente, diventare ipertrofica o un cheloide. Fra i rimedi non chirurgici: iniezioni di corticosteroidi (che inibiscono la crescita di tessuto, mediante inibizione della proliferazione dei fibroblasti e inibizione della sintesi di collagene,) e l'applicazione di fogli di silicone.
Nella medicina moderna la biopsia svolge un ruolo fondamentale nella terapia di molte malattie. È la diagnosi bioptica che guida il clinico e in particolare il chirurgo nella scelta della terapia a cui sottoporre il paziente. In molte malattie, in particolare in quelle tumorali, la biopsia, oltre a fornire la diagnosi, può fornire informazioni sulla prognosi, ovvero sul prevedibile decorso della malattia.
 Biopsia, su thes.bncf.firenze.sbn.it, Biblioteca Nazionale Centrale di Firenze. 

L'Ichnusa è una birra prodotta in Sardegna, di proprietà del gruppo olandese Heineken. Prende il nome da un'antica denominazione di origine greca dell'isola (Ἰχνοῦσσα, Ichnôussa o Icnussa).
Il primo stabilimento di Birra Ichnusa è fondato a Cagliari nel 1912 da Amsicora Capra, in uno stabile costruito il medesimo anno tra Via Marche, Via Romagna e Via Bacaredda. La seconda guerra mondiale porta all'arresto temporaneo della produzione, che riprende nel periodo post bellico.
Nel 1963 è progettata la costruzione di un nuovo stabilimento ad Assemini (CA), in una zona particolarmente ricca di acquiferi alle porte di Cagliari. Nel 1967 Birra Ichnusa si sposta definitivamente ad Assemini, attuale sede produttiva, portando alla conseguente demolizione della sede storica nel 1975. 
In quell'anno è prodotta la prima cotta di birra nel nuovo stabilimento, il primo italiano a installare serbatoi di fermentazione verticali cilindrico/conici.
All'inizio degli anni ottanta la capacità produttiva raggiunge i 400.000 ettolitri l'anno e nel 1986 lo stabilimento occupa 85 persone e produce 580 000 ettolitri di birra l'anno.Dal 1986 Birra Ichnusa fa parte del gruppo Heineken, ma continua ad essere prodotta esclusivamente nello stabilimento di Assemini-Macchiareddu (area metropolitana di Cagliari).
La Birra Ichnusa è una birra di tipo lager con gradazione alcolica di 4,7% e fra i cui ingredienti è presente il mais.In occasione del 90º anniversario dell'azienda nel 2002, la ditta ha lanciato sul mercato la Ichnusa Speciale, con una gradazione alcolica di 5,6% e l'aggiunta, rispetto alla versione tradizionale, di una selezione di diversi luppoli.
Nel 2012, in occasione del centenario dell'azienda, è stata immessa sul mercato la Ichnusa Cruda, birra lager con gradazione alcolica 4,9% non pastorizzata.
Nel 2017, per festeggiare il 50º anno del suo birrificio di Assemini, viene immessa sul mercato la "Ichnusa Non Filtrata", con un aspetto velato, derivato dai lieviti rimasti in sospensione e con gradazione alcolica del 5%.
In occasione dell'Ichnusa Live Fest (7 agosto 2010), viene prodotta un'edizione speciale di bottiglia dedicata all'evento.Nel corso del 2012, durante la celebrazione del centenario, propone una riedizione di 4 storiche etichette e una versione celebrativa da 75 cl, restyling della bottiglia protagonista dello spot del centenario caratterizzata dalla etichetta blu e dal tradizionale “tappo meccanico”, l'edizione limitata è numerata sul retro etichetta.Il 20 aprile 2012 l'azienda festeggia il proprio centenario con uno spot del regista Alessandro D'Alatri, “un film d'altri tempi” , trasmesso a pagamento su alcuni canali televisivi nazionali e locali
Dal 2008, l'azienda organizza annualmente Mondo Ichnusa, un festival musicale che ospita band italiane e sarde. La manifestazione, gratuita, per cinque anni è stata ospitata sul lungomare del Poetto, a Cagliari e a Quartu Sant'Elena. Nel 2013, per la prima volta, la manifestazione si svolge a Marina di Torre Grande (Oristano). In occasione dei festival del 2012 e 2013, sono prodotte due lattine e bottiglie celebrative.
Dal 2008 organizza, assieme a Nikon il Concorso Fotografico Birra Ichnusa, dedicato ai valori e alle bellezze della terra sarda rivolto a fotografi residenti in Sardegna o di origini sarde.
Nel maggio 2013, prima edizione di “Ichnusa Music Contest”, concorso musicale realizzato in partenariato con Rock TV con la partecipazione delle band emergenti sarde.
L'azienda è legata alla Sardegna anche attraverso lo sport: per diversi anni è stata sponsor del Cagliari Calcio, partenariato rinnovato anche per tre anni a partire dalla stagione 2016/17.
Dal 2012 è sponsor della Dinamo Basket Sassari, storica società cestistica sassarese, l'accordo confermato per la stagione 2013/2014, è parte di iniziative promozionali per incrementare il suo mercato nel nord dell'isola.

Il biscione reggiano un prodotto tipico dell'arte culinaria delle antiche pasticcerie della città Reggio Emilia.
È un dolce tipico reggiano del periodo natalizio, infatti a Reggio Emilia è denominato anche Biscione natalizio.
Pare che un prodotto del tutto simile a questo fosse conosciuto e preparato dal famoso gastronomo romano Marco Gavio Apicio.
Alcune fonti sostengono che la versione del dolce attualmente più diffusa sia stata inventata in una pasticceria della città il cui titolare aveva diversi pasticceri reggiani e dieci da differenti parti dell'Italia, lo avrebbe inventato per regalarlo ai suoi dipendenti a Natale. Altre fonti ricordano invece che in tutta Italia si producono dolci simili, con ampie differenze locali: bissòlo a Milano, bicciolano a Vercelli, bisolàn a Piacenza, busilàn a Parma, bussolà in Veneto, e che nella stessa Reggio sarebbe cucinato ed apprezzato da secoli.
Il biscione reggiano è un dolce composto da ingredienti semplici: mandorle, zucchero, uova, canditi; è cotto al forno. Viene prodotto in forma di serpente, o di drago con le fauci aperte e può essere anche molto lungo, arrotolato su più piani di una tortiera. in superficie è ricoperto di meringa che deve mantenere il colore bianco e una consistenza friabile.
Il biscione reggiano è inserito nell'elenco dei prodotti agroalimentari tradizionali dell'Emilia-Romagna, un riconoscimento IGP è in corso di istruttoria.
 Il Biscione reggiano, il tipico dolce natalizio, su Video Gazzetta di Reggio. URL consultato il September 22, 2016.
Bishop's Tawton è un villaggio e parrocchia civile dell'Inghilterra, appartenente alla contea del Devon.

Bivona (IPA: [biˈvoːna], Vivona in siciliano) è un comune italiano di 3 532 abitanti del libero consorzio comunale di Agrigento in Sicilia.
Circondata dai monti Sicani, è situata in posizione approssimativamente equidistante dal capoluogo di consorzio e da Palermo, capoluogo di regione. Tra il Quattrocento e il Cinquecento fu uno dei maggiori centri feudali della Sicilia e il primo a essere elevato a ducato (a opera di Carlo V, nel 1554, anno in cui lo stesso imperatore conferì al paese il titolo di città). Vi è attestato uno dei culti più antichi di santa Rosalia di cui si abbia notizia certa.
La località è nota per la coltivazione della pesca ed è sede, insieme a Palazzo Adriano, del Parco dei Monti Sicani.
Bivona è situata nell'entroterra agrigentino, al confine con la città metropolitana di Palermo.
Il territorio di Bivona ha un'estensione di circa 89 km² ed è parzialmente inserito nella "riserva naturale orientata Monti di Palazzo Adriano e Valle del Sosio", nel "Parco dei Monti Sicani".
L'altitudine è compresa tra i 64 m s.l.m. dell'area meridionale, al confine con i comuni di Ribera e di Cianciana, e i 1.436 m della cima del Monte delle Rose, a nord dell'abitato, al confine con il territorio di Palazzo Adriano, nella città metropolitana di Palermo. L'altitudine del centro abitato è compresa tra i 420 m s.l.m. dei quartieri meridionali e i 600 circa di quelli settentrionali, ed è usualmente indicata in 503 m s.l.m., in riferimento all'antica casa comunale (attuale piazza Giovanni Cinà).
Ecco cosa scrisse nel 1553 il padre gesuita Domenech, descrivendo Bivona e il suo territorio, in una lettera inviata a Ignazio di Loyola:
Classificazione sismica: zona 2 (sismicità medio-alta), Ordinanza PCM n. 3274 del 20/03/2003
Il territorio si trova alle pendici dei monti Sicani, che sovrastano l'abitato formando un anfiteatro naturale, e comprende il tratto medio vallivo del bacino idrografico del fiume Magazzolo. Circa i tre quarti della sua estensione si trovano in zone pedemontane e collinari, mentre il quarto restante appartiene alla zona tipicamente montana.
Il paesaggio montano è composto da rilievi calcareo-dolomitici di epoca mesozoica, quasi tutti nella parte settentrionale del territorio.  
Pizzo di Naso (965 m)Gli affioramenti rocciosi di Pizzo Mondello, costituiti dalla stratificazione di calcari e selce con tracce di conchiglie fossili (Halobia), si presentano fortemente inclinati e testimoniano le deformazioni tettoniche subite dai monti Sicani.
Il territorio bivonese fa parte del bacino idrografico del fiume Magazzolo, delimitato dal Pizzo Mondello, dal Pizzo Scavarrante, dalla Serra Mezzo Canale e dal Cozzo Timpe Rosse e comprendente, oltre al corso d'acqua principale, anche gli affluenti Lordo, Calabrò, Acque Bianche, Salito e Gebbia: i valloni tributari di destra del Magazzolo sono a sviluppo tortuoso, con forte azione erosiva di tipo regressivo; assicurano un importante apporto idrico nella stagione delle piogge ma sono asciutti durante l'estate. Le numerose sorgenti alimentano principalmente tre canali naturali, affluenti del Magazzolo: il primo, in cui confluiscono le acque delle sorgenti Santa Rosalia e Capo d'Acqua, è il fiume Alba, il cui tratto urbano è intubato e sotterraneo dalla seconda metà dell'Ottocento; il secondo convoglia le acque delle sorgenti Santissimo e Acque Bianche e il terzo raccoglie le acque delle due sorgenti Grotticelle e delle sorgenti Canfuto e San Filippo.
A qualche chilometro dal centro abitato si trova la diga Castello, che ha creato un bacino artificiale (circa 21.000.000 m³) e le cui acque sono impiegate per uso civile in favore di un consorzio di comuni (Voltano S.p.A.) della provincia di Agrigento, irrigando i pescheti di Bivona e gli aranceti di Ribera.
La flora e la fauna del territorio di Bivona sono quelle tipiche delle zone montane e pedemontane dell'area mediterranea. I boschi, nelle aree meno antropizzate, sono costituiti da leccio, roverella e corbezzolo, e rimboschimenti prevalentemente a pino d'Aleppo, cipresso comune, pino nero e abete di Cefalonia. È presente un ricco sottobosco e sono presenti l'euforbia cespugliosa, il biancospino e la ginestrella.
Negli anni trenta, in occasione della visita di Benito Mussolini, furono piantati nel centro abitato i platani di via Lorenzo Panepinto, le robinie nella piazzetta denominata XXVIII Ottobre; fu sistemata anche la villa comunale. Al periodo fascista, inoltre, risale la presenza di numerosi eucalipti introdotti in quel periodo in tutta la Sicilia.
Per quanto riguarda la fauna, i boschi sono popolati e frequentati prevalentemente da piccoli insettivori (cinciarelle, cinciallegre, fringuelli, capinere, pettirossi, scriccioli) e da merli, colombacci e ghiandaie.
Come per l'intera area dei monti Sicani il regime climatico è classificato come temperato caldo  di tipo xeroterico mediterraneo, con estati prolungate e inverni miti. La morfologia e le differenze altimetriche determinano una relativa variabilità fra le diverse località del territorio comunale. 
Il nome Bivona assai probabilmente non è di derivazione araba; si trova per la prima volta in un documento del 1171, ma la forma più frequente fino ai primi anni del Cinquecento era Bibona. La forma Bisbona è attestata nel 1363 e nel Cinquecento fu considerata forma colta derivante da bis bona ("due volte buona"): «Bisbona quoque vulgo Bivona dicitur». In uno scritto del 1557 si affermò: «È questa terra detta Bivona, quasi Bi-bona, cioè bis-bona, per la perfezione dell'aria, essendo posta sopra altissime rupi e per l'abbondanza delle salutifere acque e fruttiferi arbori, de quali sommamente abbonda, luogo veramente più che buono e amenissimo».
Alcuni reperti archeologici hanno permesso di ipotizzare una frequentazione umana nel territorio di Bivona a partire già dall'età del rame. Alcuni siti d'altura presenti nel territorio manifestano una continuità di vita dall'età del ferro all'epoca medievale (monte Castelluccio e Bonifacio), con una fase di abbandono più o meno totale durante l'età romana, periodo nel quale si formano grossi insediamenti rurali nelle valli fluviali.
In base all'erronea interpretazione delle fonti antiche, in passato si era ritenuto che la città avesse origini greche e fosse da identificare con Hipponium, fondata da Gelone di Siracusa. Ugualmente priva di riscontri è un'altra ipotesi di identificazione, quella con il centro indigeno (poi ellenizzato) di Hippana, successivamente rinvenuto sul monte dei Cavalli (Prizzi), nonostante non sia da escludere che i due toponimi presentino la medesima radice (*vīp-/vīb-) del sostrato mediterraneo.
La prima attestazione dell'esistenza di Bivona è del 1160, al tempo di re Ruggero II e dei suoi successori Guglielmo I e Guglielmo II. Da semplice casale abitato da popolazione musulmana, in pochi anni divenne un importante centro del Vallo di Mazara.
Divenuta signoria alla fine del XIII secolo, fu messa al sacco dalle truppe regie comandate da Francesco Ventimiglia nel 1359. Il castello di Bivona fu quindi affidato in custodia a Corrado Doria.
Bivona si sviluppò maggiormente sotto la signoria dei Chiaramonte (1363-1392) ma soprattutto sotto quella dei De Luna, protagonisti dei casi di Sciacca.
Nel 1554, Carlo V elevò la baronia di Bivona a ducato, sia perché il paese era uno dei più popolosi centri feudali dell'Isola e il più popoloso tra quelli di dominio della famiglia de Luna, sia per i buoni rapporti che intercorrevano tra l'imperatore e il viceré di Sicilia Juan de Vega, suocero di Pietro de Luna, primo duca bivonese e primo nobile siciliano ad acquisire il maggior titolo feudale dell'epoca.
Nei due secoli successivi il ducato passò prima alla famiglia dei Moncada (i principi di Paternò), poi a nobili famiglie spagnole che non entrarono mai negli affari locali, determinando il declino della città.
Nel 1812 in Sicilia fu abolita la feudalità e ciò favorì la rinascita, soprattutto economica, di Bivona: la cittadina agrigentina, infatti, fu designata capoluogo dell'omonimo distretto (divenuto circondario nel Regno d'Italia), uno dei ventitré in cui fu divisa l'Isola, comprendente tredici comuni.
Nel Novecento Bivona si sviluppò come centro amministrativo e culturale dell'entroterra agrigentino, essendo sede di vari uffici (sanitari e amministrativi) e scuole (soprattutto istituti superiori).
Una curiosità storica: in Spagna vive Manuel Falcò y Anchorena, 17º duca di Bivona, classe 1936, discendente delle antiche famiglie nobili di Bivona.
La mezzaluna rappresenta la famiglia nobile dei primi duchi, i De Luna d'Aragona, mentre il granchio potrebbe richiamare l'antico simbolo di Akragas.
Il gonfalone del comune di Bivona riproduce lo stemma su fondo azzurro, arricchito di decori floreali.
Secondo quanto riportato dallo Statuto del Comune di Bivona, il comune ha un proprio inno.
Quando nel 1554, all'epoca del Regno di Sicilia, Carlo V elevò la baronia alla dignità di ducato, Bivona acquisì il diritto ad assumere il titolo di città.
Bivona possiede numerosi edifici religiosi (circa quaranta in tutta la sua storia). Molti dei palazzi nobiliari seicenteschi sono stati distrutti o inglobati da costruzioni più moderne.
Chiesa madre chiaramontana (XIII secolo), in stile gotico, di cui rimane solo il portale della facciata principale, esempio di arte gotica chiaramontana in Sicilia.
Chiesa di San Bartolomeo (XIII-XIV secolo), di cui rimane il portale della facciata principale, di gusto barocco.
Chiesa di Santa Rosalia (XIII-XIV secolo), dotata di un portale in stile barocco, conserva il fercolo della statua della santa (1601), un crocifisso ligneo, alcune tele sette-ottocentesche; una piccola botola consente di accedere al tronco della quercia sotto la quale si ritiene che la santa solesse pregare durante la sua permanenza nel bosco di Bivona.
Chiesa dell'Annunziata (XIV secolo), o chiesa del Carmine, custodisce alcuni dipinti di Giuseppe Salerno, noto come "Zoppo di Ganci".
Chiesa di San Sebastiano (XIV-XV secolo), detta anche di Santa Chiara, presenta un portale tardo rinascimentale-manierista.
Chiesa di San Paolo (XV secolo), con portale in stile barocco del XVII secolo; all'interno conserva decorazioni barocche e statue e tele settecentesche.
Chiesa di Santa Maria di Loreto (XV secolo), detta anche di San Domenico, una delle più grandi chiese bivonesi, ma in degrado alla metà del XX secolo e con arredi perduti o trasferiti in altre chiese bivonesi.
Chiesa di Santa Maria di Gesù (XVI secolo), di cui rimangono solamente i ruderi, di proprietà privata; originariamente in stile gotico e ristrutturata nel Settecento.
Chiesa di San Giacomo maggiore, o dei Cappuccini (XVI secolo), conserva all'interno numerose lapidi funerarie e una grande tela cinquecentesca della Madonna degli Angeli sull'altare maggiore.
Chiesa madre Mater Salvatoris (XVI secolo), edificata dai padri gesuiti e ampliata nel Seicento, nel 1781 divenne la nuova chiesa matrice.
Chiesa di Sant'Isidoro Agricola (XVII secolo), edificata dai cittadini in seguito a pessime annate agricole in onore di sant'Isidoro, protettore degli agricoltori, priva di elementi decorativi.
Santuario della Madonna dell'Olio, antico luogo di culto bivonese fuori dal centro abitato dedicato alla Madonna di l'Ogliu. Nel 2008 è stato inserito nella Carta regionale dei luoghi dell'identità e della memoria della Regione Siciliana.Ad esse si possono aggiungere le chiese andate distrutte: chiesa di Sant'Andrea (fine del XII secolo o inizio del XIII, probabilmente la prima chiesa e la prima matrice di Bivona); la chiesa di Sant'Antonio Abate (la prima notizia su di essa risale al 23 febbraio 1419; la chiesa di Sant'Agata, costruita al tempo della Signoria dei Chiaramonte a Bivona (1363-1392); la chiesa di San Giovanni Battista; la chiesa di Santa Maria Maddalena (nel 1595 fu ceduta ai Gesuiti che la fecero diventare nuova chiesa madre); la chiesa di San Pietro, detta poi di Santa Maria del Soccorso (a navata unica, presentava una cappella per lato e disponeva di un piccolo campanile).
Infine, tra gli edifici di culto distrutti c'è la chiesa dell'Immacolata Concezione (1648), costruita a spese del poeta e medico bivonese Giuseppe Romano (1613-1681): crollata nel XX secolo è stata ricostruita come sede per riunioni e convegni. L'originale portale barocco a colonne tortili, spostato nella vicina chiesa di Santa Maria di Loreto, con il crollo del tetto di questa è rimasto sepolto sotto le macerie mentre sull'altar maggiore si trovava una statua dell'Immacolata Concezione, custodita presso la chiesa madre.
Cappella della Madonna della Sprescia, sita in contrada San Leonardo, nella parte meridionale del paese, esistente nel 1834;
Cappella del Camposanto, sita all'interno del cimitero, entrò in funzione nel 1882.
Convento dei Carmelitani, istituito molto probabilmente nel XIV secolo come sede dei carmelitani e, in un secondo momento, della Congregazione delle suore agostiniane, successivamente destinato a sede della biblioteca comunale;
Convento dei Domenicani, istituito nel XV secolo come sede dei domenicani. Nel XIX secolo divenne prima sede della caserma dei carabinieri, poi sede universitaria e scolastica;
Convento dei Cappuccini, istituito intorno alla metà del XVI secolo come sede dei cappuccini, ai quali tuttora appartiene;
Monastero delle Clarisse, istituito nel 1585 come collegio dei gesuiti e in seguito sede della Congregazione delle suore clarisse, viene utilizzato come casa di riposo;
Collegio dei Gesuiti, istituito tra la fine del XVI e l'inizio del XVII secolo, dopo la cessione della prima sede alle suore clarisse; divenne in seguito dapprima sede scolastica, poi sede municipale.Esistevano anche un Convento dei Minori Conventuali, istituito nel 1394, un Monastero delle Benedettine, istituito all'inizio del XV secolo e sede della Congregazione delle Suore Benedettine Cassinesi, su cui sorge un istituto scolastico e la sede dell'ASL di Bivona, e il convento di Santa Maria di Gesù, già sede della comunità dei Frati Minori Osservanti e, in un secondo momento, dei Frati Minori Riformati;
Le edicole sacre di Bivona testimoniano un'antica tradizione religiosa della città, rappresentando in passato dei veri e propri luoghi di culto; alcune non sono più esistenti, mentre sono rimaste in prevalenza quelle poste all'interno delle xanée.La loro importanza era inoltre legata alla consuetudine di essere considerate come punti di riferimento per l'indicazione di zone e vie, quando ancora non esisteva la toponomastica cittadina.
Palazzo ducale (XVI secolo), residenza della prima famiglia ducale, i De Luna d'Aragona.
Palazzo del marchese Greco (XVIII secolo), realizzato in stile barocco e unico palazzo nobiliare di Bivona ad aver mantenuto le proprie caratteristiche architettoniche.
Palazzo De Michele, abitazione dei baroni De Michele e residenza dei sottoprefetti
Palazzo dei baroni Guggino, un tempo dei marchesi Greco, edificio che si sviluppa attorno ad una xanèa, all'interno della quale si trova un'edicola sacra.
Casa comunale, quindi diventata sede della pretura e, successivamente, ufficio del giudice di pace.
A Bivona esistono circa venti fontane pubbliche. Nonostante alcune fosserò già citate in documenti del XVIII secolo, la maggior parte di esse fu costruita a partire dal 1887, anno di realizzazione del primo impianto idrico pubblico. Alcune sono semplici fontane in ferro o in ghisa, come la "fontana Mezzaranciu" (mezza arancia per via della forma delle vasche), o la "fontanella di lu Roggiu" (dell'orologio), altre sono dotate di lavatoio, come la "Fontana di li ferri", nella parte meridionale del paese, altre ancora sono ex abbeveratoi per il bestiame, come la "Fontana pazza" (così detta perché il livello delle acque segnalava gli anni di siccità) e l'abbeveratoio di piazza Marconi, nel centro del paese.
Torre dell'Orologio (XIX secolo), fu costruita dopo il crollo, nel 1775, del campanile della chiesa di San Giovanni, che ospitava l'orologio civico almeno dal 1588. La torre, a base quadrata, presenta facciate in pietra tripartite da cornici marcapiano.
Magazzino del duca (XVI secolo), utilizzato come magazzino ducale in prossimità della Torre dell'orologio e qualche decina di metri più a nord del Palazzo ducale. Prima del 1847, vi scorreva davanti il fiume Alba, attraversato da un ponte.
Villa comunale, sistemata negli anni trenta del Novecento in piazza Guglielmo Marconi, al posto della Piazza Fiera, la principale piazza del paese. Un tempo circondata da cancellate, vi si trova una fontana circolare, ex abbeveratorio, il monumento dei caduti e un monumento dedicato a Cesare Sermenghi; ospita melia, robinie e alcune piante esotiche.
Condotto di irrigazione (XIX secolo), realizzato in occasione dell'apertura dell'acquedotto di Bivona, nel 1889, risistemato nel 1894 dagli ingegneri Compagno e Messina di Palermo e ancora restaurato tra l'ottobre 1928 e il settembre 1932.
Il Casino (XVII secolo), probabile residenza di caccia sita in prossimità del monte Il Casino; conserva i ruderi di una cappella e di altri ambienti con arcate.
Resti del teatro comunale, sito nell'omonima via; fu costruito nel 1834 e terminato dopo il 1847. Nel 1864 il teatro divenne di proprietà comunale. Nonostante esso fosse suddiviso in due piani, dotato di logge e ben illuminato, numerosi fattori negativi, come le ridotte dimensioni del paese e la lontananza dai validi circoli culturali delle città, non lo fecero emergere e pertanto ne rimane solo il nome della via (via Teatro) e qualche rudere.
Carceri, un tempo poste nel quartiere di San Domenico e nel 1714 trasferite nel quartiere di Santa Rosalia e infine, con l'istituzione del carcere distrettuale (divenuto in seguito circondariale), disposte presso il piano terra del palazzo ducale.
Torre di guardia, o Turris Bibonae, citata nel 1299 in un documento di cessione del castello di Bivona, in cui era stata inglobata
Torre difensiva, presso il "Ponte Pisciato" facente parte della cinta muraria cittadina, i cui ruderi erano visibili fino agli anni sessanta.
Mura cittadine, costruite nel Trecento, il cui circuito è ricavabile dalla posizione dei vari edifici sacri che esistevano all'epoca e da alcuni documenti e toponimi del tempo. Nel tratto occidentale si apriva la Porta dei Cavalieri; il tratto meridionale si trovava poco a valle della chiesa madre chiaramontana; il tratto orientale seguiva il corso del fiume Alba che attraversava il paese.
Statue e altri monumentiQuattro monumenti decorano piazze e vie di Bivona: il monumento ai caduti di tutte le guerre, inaugurato nel 2009 e situato in piazza San Giovanni; il monumento a Cesare Sermenghi, posto all'interno della villa comunale; il monumento al movimento operaio e contadino, posto in piazza San Paolo, nelle vicinanze dell'ex monastero delle benedettine, e il monumento dei donatori di sangue, inaugurato negli anni novanta, sito nelle vicinanze del Palazzo Ducale.
Nel 2011, alla presenza dell'assessore alla sanità della Regione Siciliana Massimo Russo, è stato inaugurato un bassorilievo in memoria di Falcone e Borsellino nell'omonima via, opera dell'artista Lorenzo Reina di Santo Stefano Quisquina.
Parte del territorio bivonese ricade all'interno della riserva naturale orientata Monti di Palazzo Adriano e Valle del Sosio, in cui sono stati trovati i più antichi reperti fossili della Sicilia.
Diversi ritrovamenti archeologici attestano la frequentazione del luogo a partire già dall'età del rame: cocci di ceramica Serraferlicchio, cocci di ceramica madreperlacea nera, alcune monete puniche, un'anfora vinaria romana, un fondo di orcetto aretino, una moneta di Marco Vipsanio Agrippa e necropoli musulmane. A questi si aggiungono una necropoli rupestre preistorica, la necropoli in contrada Millaga, nei pressi del centro abitato di Cianciana, e resti di muri interpretati senza dati certi come i resti di una necropoli sicana e altri scarsi reperti di superficie.
Una ricognizione survey effettuata dal 2009 da un team dell'istituto archeologico dell'Università Georg-August di Gottinga ha messo in luce circa 200 siti archeologici rinvenuti nei territori di Bivona e di alcuni comuni limitrofi.
Bivona è una delle due sedi principali del parco dei Monti Sicani, il quinto parco regionale della Sicilia, istituito definitivamente nel 2012.
Parte del territorio di Bivona ricadeva all'interno della riserva naturale orientata Monti di Palazzo Adriano e Valle del Sosio, istituita nel 1997 e successivamente inglobata nel parco stesso.
Nella parte orientale del territorio bivonese, in direzione di Santo Stefano Quisquina, è sita l'"Area attrezzata demaniale Canfuto", un'altura boscata prevalentemente a conifere.
A partire dalla seconda metà del Quattrocento Bivona ebbe una crescita sia demografica che economica: ciò fu dovuto soprattutto alla presenza della comunità ebraica e ai numerosi ordini religiosi che si stabilirono nella cittadina (in particolar modo nel XVI secolo, subito dopo l'elevazione a ducato).
A causa della fondazione di nuovi comuni feudali nella zona di Bivona, nel Seicento cominciò per il paese il declino demografico, fino a raggiungere un minimo di 2.000 abitanti nel 1806; in seguito si ebbe una nuova ripresa demografica.
Con l'unità d'Italia il borgo di San Ferdinando, con una cinquantina di abitanti, fu staccato da Bivona (alla quale apparteneva dal 1814) e assunse il nome di Filaga, poi divenuto frazione del comune di Prizzi. Nella seconda metà del XX secolo la popolazione riprese a diminuire in seguito al fenomeno dell'emigrazione.
La presenza straniera a Bivona è piuttosto esigua: al 31 dicembre 2012 erano residenti 64 stranieri, pari all'1,65% della popolazione, dato di gran lunga inferiore alla media nazionale.
Nel corso dei secoli la popolazione di Bivona è stata composta da diverse etnie: fu un pagus Saracenorum (villaggio di Saraceni, come lo definì lo storico Tommaso Fazello), quindi abitato da gente araba, che lasciò notevoli tracce sia nella toponomastica bivonese sia nel dialetto. Successivamente la popolazione del paese crebbe con la venuta dei Normanni. Il paese subì l'influenza sia delle popolazioni che dominarono in Sicilia (Angioini, Aragonesi) sia, soprattutto, dei signori (e successivamente dei duchi) che esercitarono il potere nella cittadina, quasi tutti di origini spagnole.
Alla fine del XIV secolo si stanziò nella cittadina una comunità ebraica, che diede vita alla giudecca di Bivona.
Il dialetto bivonese, il cui uso si affianca a quello dell'italiano, appartiene al gruppo dei dialetti occidentali della lingua siciliana; è stato studiato per la prima volta da Paolo Trizzino nel 1920 sotto la guida di Giacomo De Gregorio.
Il subdialetto bivonese ha subito l'influsso della lingua araba, la cui eredità è presente sia nella fonetica che nel lessico: nella fonetica, dal momento che la fricativa velare sorda h si è estesa in tante voci dialettali di origine non araba; nel lessico, dal momento che la maggior parte dei toponimi locali deriva dall'arabo, ad esempio Magazzolo, che deriva da magzil, "acque vorticose", o xanèa (talvolta scritta anche hanèa, khanèa, hanìa o hanèia), una voce attestata solo a Bivona.
La religione maggiormente praticata a Bivona è il cattolicesimo: Bivona, che fa parte dell'arcidiocesi di Agrigento, ha conservato le proprie tradizioni religiose, in particolare l'antichissimo culto per santa Rosalia, la vergine palermitana che visse gran parte della sua vita sulle montagne di Bivona. I compatroni del paese sono san Francesco d'Assisi e la Madonna dell'Olio.
Probabilmente la prima religione professata a Bivona fu l'islam. Con l'espulsione musulmana dalla Sicilia, anche a Bivona si diffuse il cristianesimo, benché sia attestata nel XV secolo anche la presenza della giudecca che raccoglieva una piccola comunità ebraica, espulsa poi nel 1492; la comunità, nel 1454, doveva aver superato il numero di quaranta famiglie, numero necessario per l'istituzione della sinagoga locale. Nei secoli successivi, nella cittadina si stanziarono numerosi ordini religiosi, più di una trentina, e furono edificati più di quaranta edifici sacri, evento insolito per una comunità che non superò mai gli 8.000 abitanti.
Oltre alla Chiesa cattolica, che presenta due parrocchie cittadine, è presente una comunità evangelica, fondata nel 1925 e ricostituita nel 1981.
Secondo un'antica tradizione, tramandata anche da Francesco Sparacino, autore nel XVII secolo di una biografia di santa Rosalia, durante un'epidemia di peste che colpì Bivona nel 1245 (data erronea, identificabile con il 1348 o il 1375), santa Rosalia apparve sopra un sasso ad un uomo e gli ordinò di fabbricare una chiesa in quel luogo per far cessare la peste. L'uomo, come gli fu comandato dalla vergine, andò a riferirlo ad alcuni giurati, che tuttavia non dettero molto peso alle sue parole. Un anno dopo, il 28 luglio, la santa apparve ai giurati esortandoli a costruire la chiesa nel luogo in cui apparve l'anno precedente a quell'uomo. I giurati, avendo ricevuto il permesso del vescovo della diocesi, cominciarono a costruire la chiesa sopra quel sasso, e appena cominciarono a rompere la pietra suddetta e fare le mura, il morbo della peste cessò e a Bivona venne costruita la chiesa di Santa Rosalia e si diffuse il culto della santa. Grazie al suo miracolo, qualche secolo dopo santa Rosalia venne nominata patrona di Bivona.
Nell'agosto 1998 è stato formato il gruppo folcloristico "Bivona folk", affiliato alla Federazione italiana tradizioni popolari; nel luglio 2010 si è formato il gruppo folcloristico "Sikania folk", che nel 2011 ha organizzato il primo festival internazionale del folklore "Pesca d'Oro". Entrambi i gruppi bivonesi si esibiscono, in tipici costumi siciliani, in occasione delle feste di paese e in diversi saggi di musica tradizionale siciliana, talvolta anche in manifestazione di rilevanza nazionale.
Il soprannomeI bivonesi hanno un proprio soprannome: vengono definiti judè (giudei), sia per l'antica presenza di una comunità ebraica a partire dagli ultimi secoli del medioevo, sia per un'antica tradizione, ormai persa: quella di portare in processione un Crocifisso in legno ebanizzato il primo venerdì dopo Pasqua, tanto che i cittadini dei paesi limitrofi esclamavano: "Vivunisi judè, ca doppu 'na simana Lu mittistivu 'ncruci arrè", cioè "Bivonesi giudei, che dopo una settimana l'avete messo nuovamente in croce".
A Bivona la presenza di uffici, servizi, scuole, edifici sacri, enti e associazioni di rilevanza provinciale e regionale confermano il ruolo di centro amministrativo dell'entroterra agrigentino che il paese ricopre da quando fu designato a capoluogo di distretto borbonico (1812). 
Per quanto riguarda la sanità, fin dal XVI secolo Bivona è dotata di strutture ospedaliere: nel 1540, infatti, con l'aiuto del Senato cittadino venne fondato l'Ospedale degli Incurabili, in prossimità della chiesa di San Bartolomeo. A ricordare quell'edificio rimane solo il nome della via, denominata appunto "via Ospedale".
Nel 1936 è stato costruito un ospedale nei quartieri più alti del paese: la struttura divenne presto un tracomatosario, luogo di cura del tracoma, malattia che imperversò in Sicilia soprattutto nel secondo dopoguerra e colpì maggiormente i bambini. L'edificio ospita il Distretto Sanitario di Bivona, facente parte dell'Azienda sanitaria provinciale Nº 1 di Agrigento.
La biblioteca comunale "Romano Cammarata", intitolata al letterato locale, ha sede presso l'ex convento delle suore agostiniane, in piazza San Giovanni. Dispone di un fondo librario di oltre 8.000 volumi, cui si aggiungono oltre 1.000 unità di materiale audiovisivo.
La presenza della comunità ebraica prima e della Compagnia di Gesù in un secondo momento assicurò a Bivona un continuo processo di crescita culturale già a partire dal XVI secolo. Nel 1767 i gesuiti furono espulsi dalla Sicilia e il sistema scolastico, qualche anno dopo, fu gestito direttamente dal governo dei Borboni, che dispose l'istituzione di una scuola apposita in ciascuno dei conventi dell'Isola: fu una fortuna per Bivona, sede, all'epoca, di quattro conventi. Sotto il governo dei Savoia, a Bivona fu istituito un ginnasio, con decreto di Garibaldi, nel 1860: tuttavia l'apertura si ebbe solo il 9 febbraio 1863.
Nel periodo fascista l'istituto fu sostituito da un istituto tecnico (intitolato a Francesco Crispi, originario della zona), in cui veniva insegnato anche il latino. Il liceo classico fu attivato alla fine degli anni quaranta grazie alla collaborazione tra l'avvocato bivonese Edmondo Trizzino, il ministro della Pubblica Istruzione Guido Gonella e l'avvocato bresciano Ludovico Montini, fratello di Giovanni Battista Montini, futuro papa Paolo VI. Il liceo-ginnasio statale di Bivona, intitolato a Luigi Pirandello, ottenne l'autonomia il 18 marzo 1953; alla fine degli anni settanta fu attivato l'istituto tecnico commerciale; negli anni novanta furono attivati nuovi corsi liceali tra cui il bio-socio-sanitario, unico in Italia, sostituito nel 2011 dal nuovo indirizzo socio-sanitario con articolazioni "ottico" e "odontotecnico". L'istituto di istruzione secondaria superiore "Lorenzo Panepinto", invece, presenta gli indirizzi di istruzione tecnica (settore economico e tecnologico) e professionale (settore dei servizi per l'enogastronomia e l'ospitalità alberghiera e settore industria e artigianato, con sede nel comune limitrofo di Cianciana).
Bivona era sede decentrata dell'Università degli Studi di Palermo: per i corsi di laurea in scienze forestali e ambientali della facoltà di agraria dal 1991 al 2001. Ospita tuttora il corso di laurea in tecniche erboristiche della facoltà di farmacia, sebbene dall'anno accademico 2004/2005 siano state chiuse le immatricolazioni, e pertanto a breve non sarà più attivo; il corso, che dipende logisticamente dal consorzio universitario della provincia di Agrigento (CUPA), si tiene in una struttura sita nel comune limitrofo di Santo Stefano Quisquina, priva di strutture di sostegno.
La casa museo Carmelo Cammarata ospita alcune opere dello scultore locale (1924-1999), realizzate secondo tecniche tipiche della scultura siciliana.
Il paese non dispone di stazioni radiofoniche, dal momento che l'unica radio bivonese, Radio Bivona, non è più attiva da anni. Esistono, tuttavia, alcune radio web, come Radio Libriamoci Web, organo di comunicazione ufficiale dell'associazione culturale bivonese "Klarheit", e Radio La Voce dei Bivonesi, web radio dell'omonima associazione.
Ha sede a Bivona, inoltre, la casa editrice Cammarata editore, attiva dal 2001, che pubblica testi di narrativa e ha una collana dedicata alla multimedialità.
Monografie su BivonaAlla scuola media "Giovanni Meli", alla biblioteca comunale "Romano Cammarata" e al circolo culturale "Leonardo da Vinci" si devono la pubblicazione di alcuni saggi storici, quali alcuni lavori del cultore di storia locale Antonino Marrone, autore di Bivona Città feudale, saggio in due volumi sulla storia del paese fino al 1812 edito da Salvatore Sciascia Editore, e di diverse monografie (Il Distretto, il Circondario e il Collegio Elettorale di Bivona (1812-1880), Storia delle Comunità Religiose e degli edifici sacri di Bivona, Ebrei e Giudaismo a Bivona (1428-1547), Bivona dal 1812 al 1881, Il fascio dei lavoratori di Bivona); opere del poeta e saggista Cesare Sermenghi, autore di Mondi minori scomparsi e Il passato e le sue risposte. Un'altra opera sulla storia bivonese è Cenno storico - politico - etnografico di Bivona, pubblicata nel 1909 dal bivonese Giovan Battista Sedita e ristampata nel 1992. Di argomento religioso sono Il culto di S. Rosalia a Bivona. La Chiesa e il Fercolo di Salvatore Tornatore e Cristianesimo imperfetto di Alessandro De Bono.
Negli anni duemila sono stati pubblicati alcuni libri ambientati a Bivona: Gaetano Marini verificatore di pesi e misure. Bivona 1862 di Pasquale Marchese, Le tribolazioni di un insegnante di ginnasio di Placido Cerri (pubblicato nel 1872 e ristampato nel 2005), Giardino sicano. Bivona come metafora di Salvatore Guida e I bambini della Croce bianca di Carmelo Miduri.
A Bivona sono presenti opere d'arte appartenenti alle correnti artistiche che più influenzarono e caratterizzarono la Sicilia nei secoli scorsi. Nel campo della pittura si mettono in risalto i quadri e le tele che decorano le pareti e le sagrestie delle molteplici chiese bivonesi: esempi illustri sono i quadri dello Zoppo di Ganci presenti all'interno della Chiesa del Carmine (come Maria e Sant'Anna del XVII secolo), la tela settecentesca raffigurante Santa Maria degli Angeli presente dietro l'altare maggiore della Chiesa dei Cappuccini (probabilmente opera del pittore fiammingo Ettore Cruzer) o le preziose tele site all'interno della Chiesa Madre e della Chiesa di San Paolo. Nel campo dell'architettura, i portali delle chiese di Bivona sono degli esempi paradigmatici delle varie correnti artistiche che fecero parte della vita culturale della cittadina: dal portale gotico chiaramontano, ritenuto tra i più significativi reperti dell'architettura tardo gotica dell'entroterra siculo, al portale tardo gotico della chiesa del Carmine; dal portale barocco della chiesa di santa Rosalia a quello di identico stile della chiesa di san Bartolomeo; dal portale tardo-rinascimentale della chiesa madre a quello tipico del barocco autoctono della chiesa di san Paolo. Nel campo della scultura, le statue e i crocifissi presenti all'interno degli edifici sacri testimoniano il benessere economico e culturale della Bivona dei secoli passati.
Nel 1601 il sacerdote bivonese Ruggero Valenti scolpì il fercolo di Santa Rosalia: si tratta di una vara in legno dorato e policromo, a forma di baldacchino, sovrastata da una cupola traforata e sorretta da una base a rilievi instoriati da figure fantastiche (all'interno dell'opera figurano circa duecento personaggi fantastici); le colonne, ricche di dettagli e decorazioni (elementi tipici della corrente artistica tardo-manierista), sembrano quasi proteggere la statua della Santuzza, dalle fattezze leggiadre e completamente ricoperta d'oro zecchino. A Bivona nacquero e operarono artisti famosi a livello regionale, soprattutto nel XVI secolo. Da qualche anno, nel periodo estivo, viene organizzata una Rassegna d'Arte (nel 2010 giunta alla quarta edizione) a cui partecipano vari artisti locali, che mettono in mostra i propri lavori che toccano ogni forma d'arte visiva: pittura, scultura, grafica, ceramica e fotografia.
Dal 1996 si svolge a Bivona la rassegna di teatro popolare "Città di Bivona", cui partecipano compagnie teatrali provenienti da diverse zone della Sicilia. Dagli anni ottanta opera una compagnia teatrale, denominata dapprima "Associazione culturale amici dello spettacolo" (ARCAS) e dal 2003 "Associazione culturale Boccascena", che ha messo in scena alcuni musical con la regia di Piero Lattuca.
Tra gli autori locali di opere teatrali si menzionano Cesare Sermenghi, Paolo Trizzino (1897-1955) (Il calvario di Pinocchio, messo in scena nel 1926 al teatro "Morgana" di Roma) e Giuseppe Scilì Bellomo (Bivona, 1951), autore di commedie dialettali in rima.
Hanno sede a Bivona i complessi bandistici "Città di Bivona" e "Gioacchino Rossini"; sono stati attivi il gruppo polifonico di flauto dolce e l'ensemble di sassofoni dell'istituto secondario di istruzione locale, che hanno partecipato a diversi concorsi regionali e nazionali. Dal 2006 nella località si tiene il concorso per filarmoniche "Città di Bivona", riservato ai complessi bandistici amatoriali della Sicilia.
Nell'agosto 2010 è stata inaugurata la prima sala d'incisione pubblica della regione, situata nell'ex convento delle suore agostiniane.
I prodotti tipici della gastronomia locale sono a base di pesche, il frutto simbolo dell'agricoltura bivonese: torta alle pesche e di ricotta, biscotti con marmellata di pesche, pasticciotti con marmellata di pesche. Altre specialità sono la pasta 'ncasciata (con broccoli, sugo di pomodoro, pecorino e pezzetti di lardo), la froscia (con ricotta fresca, pane e formaggio grattugiati, uova e nepetella), la caponata di olive verdi (con olive verdi sotto sale, cipolla, sedano, aglio, sale e pepe, origano, uva, olio di oliva, aceto), li sfinci (preparati con farina di grano duro, lievito di pane, olio e acqua calda), le paste alla frutta, la pignolata e la cubata (un impasto di mandorle, zucchero, miele e cannella).
L'evento principale bivonese è la Sagra della Pesca, che si tiene dal 1985. La manifestazione si svolge in tre giorni nella seconda metà di agosto, ospita numerosi stand enogastronomici e tende a valorizzare la qualità del frutto locale, prodotto nel comune e nella zona dei Monti Sicani. La Pesca di Bivona per le sue particolari qualità è stata esposta tra i prodotti di eccellenza all'interno del Cluster Bio-Mediterraneo di Expo 2015.
L'ubicazione collinare della cittadina ai piedi dei monti Sicani preservò per secoli i suoi abitanti dalla malaria e da altre malattie. Nondimeno, la presenza di abbondanti sorgenti e corsi d'acqua rese possibile l'esercizio dell'agricoltura e della pastorizia.
In età medievale, dopo l'infeudamento, Bivona divenne una terra cum turri: il nucleo abitato venne fortificato e dotato di quattro porte e a nord-est dell'abitato fu costruito un castello (o torre di guardia). Nel XIV secolo, la struttura urbana, di impianto irregolare, era compresa tra le sorgenti del Savuco e dei Ferri, vi erano diverse piazze e numerose aree verdi, di proprietà delle comunità religiose e delle famiglie più agiate.
Nel XVI secolo, per effetto di una consistente immigrazione, il paese si estese verso sud e raggiunse la configurazione urbanistica pressappoco romboidale che perdurò sino all'Ottocento. I nuovi quartieri erano caratterizzati da isolati disposti in maniera lineare, la maggior parte "a spina". Le loro denominazioni - una quarantina alla fine del secolo - servivano da vero e proprio punto di riferimento, poiché non era usanza dare nomi alle singole vie. Altre volte i punti di riferimento erano le chiese e le edicole sacre.
Per effetto del netto calo demografico nel XVIII secolo il tessuto urbano si deteriorò e numerosi furono i crolli di chiese e altri edifici. Tuttavia, furono costruiti i ponti sul fiume Alba, che attraversava parte del paese.
La denominazione delle strade e la numerazione delle case avvennero dopo il 1840. Negli stessi anni venne realizzato il tratto urbano della Strada Nazionale (attuale via Roma) che collegava Palermo e Girgenti, la realizzazione della Strada Nuova (l'attuale via Lorenzo Panepinto) sull'alveo del fiume Alba, l'ampliamento di piazza San Giovanni e la sistemazione di altre strade; fu inoltre aperto il cimitero. Nel XX secolo Bivona cominciò a espandersi verso est e verso ovest, con la costruzione dei palazzi condominiali di via Porta Palermo e delle case popolari in prossimità della località Santa Filomena. Inoltre furono edificate numerose ville soprattutto nella parte orientale del territorio bivonese, in direzione di Santo Stefano Quisquina. Dal 1999 il Comune di Bivona è dotato di un Piano Regolatore Generale che individua i vincoli antisismici e quelli storico-artistico-monumentali e definisce le zone territoriali omogenee per destinazione. La superficie del centro storico cittadino misura 198.640 m².
I quartieri a Bivona non sono riconosciuti amministrativamente, pertanto sono considerati solamente sotto il punto di vista storico. I principali quartieri storici di Bivona sono: il quartiere del Savuco; il quartiere di Fontana Pazza; il quartiere del Nadaro, il cui nome si ricollega probabilmente al termine arabo Nadarà, "posto panoramico", per la sua posizione da cui si scorge gran parte del paese; il quartiere di Santa Rosalia, uno dei più antichi tra quelli costruiti extra moenia; il quartiere di Santa Chiara; il quartiere di San Domenico, un tempo sede della giudecca di Bivona; il quartiere dei Garitani, che prende nome da una garita, cioè una torre di guardia che era posta nel lato sud-occidentale delle mura cittadine.
In passato il comune di Bivona amministrava la frazione di Borgo San Ferdinando (oggi Filaga) che nel 1859 fu assegnata al comune di Prizzi.
L'area speciale del Bacino di Barico include l'invaso artificiale in prossimità della diga Castello, che ricade anche nel comune di Alessandria della Rocca.
Al 15º censimento generale della popolazione e delle abitazioni dell'ISTAT (2011), il territorio di Bivona risulta così suddiviso:
Grazie alla diffusa coltivazione della pesca, il settore trainante dell'economia bivonese è quello agricolo, in cui - secondo i dati Istat risalenti al Censimento del 2001 - operano 990 unità; i lavoratori dell'industria sono 49, 71 quelli del commercio, 57 quelli dell'artigianato e 15 gli addetti alle istituzioni.
Il principale prodotto dell'agricoltura bivonese è la pesca, detta Montagnola o Pescabivona, tanto che il paese è noto come "Città delle pesche".
La varietà è di media pezzatura, con polpa bianca e soda, non di rado solcata da venature rosee tendenti al rosso. Il sapore è dolce e aromatico, il profumo si distingue da quello della maggior parte delle pesche prodotte nel resto di Sicilia e d'Italia.
Alla peschicoltura si aggiunge la produzione di olive, mandorle, e uva e l'allevamento di bovini, ovini e suini, con produzione di "carne dei Monti Sicani" e di formaggi tipici siciliani, tra cui:
la "tuma", formaggio a pasta dura semicotta prodotto con latte di pecora intero crudo senza stagionatura, di sapore piccante;
il "piacentino" (con il significato di "piacevole"), molto simile al pecorino, anch'esso prodotto nel territorio;
la ricotta, che viene prodotta in tutto il circondario.Bivona fa parte del Distretto Rurale dei Monti Sicani, che comprende diversi comuni tra le province di Agrigento, Caltanissetta e Palermo.
Il territorio bivonese è inoltre compreso nella zona di produzione dell'Arancia di Ribera D.O.P.
Nel settore dell'artigianato è tradizionale la produzione di sedie di legno (la cosiddetta Sedia di Bivona). Durante la sagra della pesca, nel mese di agosto, si tiene anche una mostra dell'artigianato.
Secondo un'analisi dell'Istat effettuata nel 2003 basata sui Sistemi Locali del Lavoro (SLL) Bivona risulta avere una notevole rendita soprattutto nell'industria agricola, incentrata sulla trasformazione dei prodotti.
Nella prima metà dell'Ottocento era attiva la solfara Balata, di proprietà del duca di Ferrandina, poi abbandonata.
Secondo l'analisi degli SLL del 2003, nel settore "Servizi alle imprese" e nel settore "Beni e servizi culturali e ambientali", l'SSL di Bivona è posto a un livello medio-alto.
A Bivona non mancano né i servizi scolastici né quelli sanitari né quelli amministrativi, mentre sono poco sviluppati il settore terziario e quello commerciale.
Le principali attrattive turistiche di Bivona sono la qualità dell'ambiente e l'integrità del paesaggio, la Sagra della Pesca (penultimo fine settimana di agosto), le chiese (con i loro portali e le opere d'arte contenute all'interno) e le zone montane del territorio, soprattutto quelle ricadenti all'interno della riserva naturale, che offrono ampi panorami e l'opportunità di fare delle escursioni attraverso vari itinerari naturalistici.
Alcune iniziative e alcuni progetti, come l'Itinerarium Rosaliae e la realizzazione della strada Mare-Monti, tendono a promuovere il settore turistico; nel 2013 è stata istituita la consulta comunale al turismo.
Bivona, posta al crocevia tra la strada che univa Sciacca con Castronovo di Sicilia e quella che univa Agrigento con Corleone, è stata per secoli il punto di sosta obbligata per i viandanti.
L'assenza di vie di comunicazione efficienti e moderne costituisce uno dei maggiori problemi della cittadina che, priva di stazioni ferroviarie e distante da porti e aeroporti, può contare su una rete viaria disagevole e spesso dissestata. Il trasporto pubblico verso i centri vicini è assicurato da un servizio di autolinee.
Il principale asse viario che attraversa il territorio comunale è la strada statale 118 Corleonese Agrigentina. La strada attraversa il centro urbano di Bivona lungo via Porta Palermo, piazza Guglielmo Marconi e via Roma e prosegue verso le contrade Scaldamosche e Santa Filomena.
strada provinciale 34, che la collega con la strada statale 386 presso il bivio Tamburello nel territorio di Calamonaci;
strada provinciale 15 Bivona-Palazzo Adriano, che attraversa il territorio montano del Monte delle Rose e i rilievi al confine tra le province di Palermo e di Agrigento;
Fino alla fine degli anni cinquanta del XX secolo il comune era servito dalla linea ferroviaria a scartamento ridotto Lercara-Filaga-Magazzolo, costruita dalle Ferrovie dello Stato a partire dal 1912 per connettere le aree solfifere di Lercara Friddi e di Cianciana alla ferrovia Castelvetrano-Porto Empedocle che correva lungo la costa meridionale della Sicilia raggiungendo i caricatori portuali. L'ultimo tratto di ferrovia entrato in esercizio fu quello tra Bivona e Alessandria della Rocca, inaugurato il 1º settembre 1924. La ferrovia oltre che per il trasporto di minerale fu impiegata anche per il trasporto passeggeri. Il servizio ferroviario della stazione di Bivona fu sospeso nell'ottobre 1959. La stazione fu definitivamente soppressa nel 1961.
La stazione di Bivona si trovava nella località Santa Filomena, a sud-ovest del paese. La via ferrata versa ormai in pessime condizioni: i binari sono stati divelti in molti punti, il casello a sud del paese è in rovina, mentre quello in contrada Antinoro è stato alienato ed è di proprietà privata.
patto territoriale "Magazzolo Platani" e area PIT 23 "Magazzolo, Platani e Monti Sicani dell'Agrigentino"
gruppo di azione locale "Terre di Halykos" e protocollo d'intesa per il "Parco fluviale del fiume Platani".
La principale squadra di calcio della città è l'A.S.D. Virtus Bivona che nella stagione 2016/2017 milita in Terza Categoria (girone agrigentino); ha sempre militato in campionati di livello regionale. Dai primi anni ottanta si tiene tra luglio e agosto un torneo di calcio a 5 in piazza San Giovanni.
Lo stadio comunale "Renato Traina", sito nella parte sud-occidentale del paese in prossimità della località Santa Filomena, è dotato di illuminazione, di tribuna coperta nel lato est e di pista di atletica, non omologata in quanto più corta dei 400 metri regolamentari.
Altri impianti sportivi sono le palestre annesse agli istituti scolastici, una piscina di proprietà comunale adiacente al campo sportivo di calcio in fase di apertura, un campo da tennis amatoriale, un campo da calcio a 5 privato.
Johannes Bergemann, Dal tardo antico ai Musulmani: risultati dei Surveys a Gela e Agrigento sul cambiamento del sistema insediativo, in Simona Modeo, Marina Congiu, Luigi Santagati (a cura di), La Sicilia del IX secolo tra Bizantini e Musulmani. Atti del IX Convegno di studi (Caltanissetta, 12-13 maggio 2012), Caltanissetta-Roma, Salvatore Sciascia editore, 2013,  pp. 69-75, ISBN 978-88-8241-420-7. URL consultato il 20 gennaio 2017 (archiviato dall'url originale il 1º febbraio 2017).
 Paolo Di Salvo, Il primo catasto fondiario urbano di Bivona (1838), Bivona, Comune di Bivona, 2010, ISBN non esistente.
 Antonino Marrone, Bivona città feudale voll. I-II, Caltanissetta-Roma, Salvatore Sciascia Editore, 1987, SBN IT\ICCU\CFI\0095461. URL consultato il 20 gennaio 2017.
 Antonino Marrone, Il Distretto, il Circondario e il Collegio Elettorale di Bivona (1812-1880), Bivona, Comune di Bivona, 1996, ISBN non esistente.
 Antonino Marrone, Storia delle Comunità Religiose e degli edifici sacri di Bivona, Bivona, Comune di Bivona, 1997, ISBN non esistente.
 Antonino Marrone, Ebrei e Giudaismo a Bivona (1428-1547), Bivona, Circolo Leonardo da Vinci - Bivona, 2000, ISBN non esistente.
 Antonino Marrone, Bivona dal 1812 al 1881, Bivona, Comune di Bivona, 2001, ISBN non esistente.
 Piero Perconti, Studio geologico–idrogeologico–geomorfologico del bacino sotteso "Diga Castello-Fiume-Magazzolo", Bivona, Biblioteca Comunale di Bivona, 1995, ISBN non esistente.
 Maria Pia Pupello, Lineamenti floristici del territorio di Bivona, Bivona, Biblioteca Comunale di Bivona, 1996, ISBN non esistente.
 Alfonso Sabella, Cacciatore di mafiosi, Milano, Mondadori, 2008, ISBN 978-88-04-57715-7.
 Giovan Battista Sedita, Cenno storico-politico-etnografico di Bivona, Bivona, 1909, ISBN non esistente.
 Salvatore Tornatore, Il culto di S. Rosalia a Bivona. La Chiesa e il Fercolo, Bivona, Comune di Bivona, 2009, ISBN non esistente.
 Marco Trizzino, Radici mediterranee. Il toponimo Bivona, in RIOn. Rivista Italiana di Onomastica (Roma, Società Editrice Romana), XIX, nº 1, 2013,  pp. 95-121. URL consultato il 15 gennaio 2017.
 Paolo Trizzino, La parlata di Bivona nella dialettologia siciliana, Roma, Ciuffa Editore, 1996, ISBN non esistente.
 Chiesa di Bivona, su chiesabivona.it. URL consultato il 6 ottobre 2007 (archiviato dall'url originale il 6 ottobre 2007).
Black Pudding è un album in studio collaborativo del cantante statunitense Mark Lanegan e del polistrumentista britannico Duke Garwood, pubblicato nel 2013.

I Black Sabbath sono stati un gruppo musicale heavy metal britannico, formatosi a Birmingham nel 1968 e scioltosi dopo un tour d'addio nel 2017. La formazione "storica" era costituita da Ozzy Osbourne (voce), Tony Iommi (chitarra), Geezer Butler (basso) e Bill Ward (batteria), rimasta invariata dal 1969 al 1978. In seguito, ci furono numerosi cambi nell'organico della band e Iommi rimase l'unico componente originale.
I Black Sabbath sono stati tra i primi gruppi heavy metal della storia e hanno contribuito in modo significativo allo sviluppo del genere. Dal 1970 al 2010 hanno venduto più di 100 milioni di dischi in tutto il mondo.
Contribuirono in modo determinante anche alla nascita di alcuni sottogeneri heavy, in particolar modo il doom metal e lo stoner rock. Nel 2003 furono all'85º posto nella lista dei 100 migliori artisti secondo Rolling Stone; 3 dei loro album sono stati citati nella lista dei 500 migliori album secondo Rolling Stone: Master of Reality (al 300º posto), Black Sabbath (241º posto) e Paranoid (131º posto) e nel 2006 sono stati inseriti nella Rock and Roll Hall of Fame.
Il primo embrione dei Black Sabbath vide la luce nel 1966 ad Aston, un paese vicino a Birmingham, in Inghilterra, quando il chitarrista Anthony "Tony" Iommi e il batterista William "Bill" Ward (entrambi provenienti dai "Mithology") trovarono in un negozio di dischi l'annuncio di un cantante che cercava altri musicisti per fondare una band ("Ozzy Zig cerca gruppo. Possiede amplificazione propria."). Ozzy Zig era John "Ozzy" Osbourne, un acerrimo rivale di Iommi ai tempi della scuola. Iommi e Ward si recarono a casa di Ozzy e decisero di formare un complesso musicale. Osbourne portò nel gruppo altri due musicisti che avevano suonato assieme a lui nel gruppo "Rare Breed": i chitarristi Terence "Geezer" Butler e Jimmy Phillips.In seguito Butler prese il ruolo di bassista, e fu assoldato anche il sassofonista Alan "Aker" Clarke. Il gruppo scelse inizialmente il nome "Polka Tulk Blues Band", accorciato poi in "Polka Tulk", e incominciò a costruirsi un repertorio, prevalentemente blues. Clarke e Phillips uscirono dal gruppo e gli altri decisero di cambiare nome in "Earth". La formazione si esibì in vari locali suonando cover di Jimi Hendrix, Blue Cheer, Beatles e Cream, e incise nel 1968 il primo demo, che ebbe un discreto successo nel giro dei pub inglesi e permise al gruppo di farsi un nome anche in Germania, grazie all'intraprendenza del manager Jim Simpson.
Dopo un breve periodo, il nome della band fu cambiato perché esisteva un altro gruppo che si chiamava "Earth". Il nome nuovo venne da un'idea di Butler, grande appassionato dei romanzi di magia nera e horror di Dennis Wheatley e che conosceva un film  di Mario Bava chiamato I tre volti della paura del 1963; nella versione inglese il titolo era Black Sabbath ("sabba nero"), e scrisse una canzone che ne riprendeva il titolo. Questo divenne il nuovo nome del gruppo.
Al nuovo nome si accompagnò una transizione dal blues a un sound prima con elementi di folk europeo, poi con toni sempre più forti e cupi, fino a una soluzione inedita per la quale i Sabbath divennero famosi e annoverati, da molti critici, come i pionieri dell'heavy metal assieme ai Led Zeppelin. La prima casa discografica per cui i Sabbath firmarono fu la Fontana Records; in seguito approdarono all'appena nata Vertigo. Con questa etichetta il 13 febbraio del 1970 uscì l'album di esordio della band, intitolato semplicemente Black Sabbath.
Black Sabbath ebbe un grande successo (n. 8 nelle classifiche di vendite inglesi) dovuto, in gran parte, alla presenza di composizioni storiche della band come Black Sabbath, The Wizard e N.I.B. Il disco presentava tratti originali e diversi dal panorama rock di quei tempi, sia per la musica sia per i testi. I loro coevi Deep Purple e Led Zeppelin, altre formazioni influenti per il metal, praticavano un sound più melodico e aperto anche a rock 'n' roll e blues. La musica dei Black Sabbath, pur con caratteristiche simili, presentava sonorità più pesanti e oscure, con riferimenti al demonio e all'occulto. Nella canzone Black Sabbath Tony Iommi utilizza la "Triade del Diavolo" (un giro fondato sull'intervallo di tre toni, tritono appunto, SOL - REb - RE), un intervallo musicale fortemente dissonante e disorientante che nel Medioevo veniva chiamato diabolus in musica.Sebbene cenni di questo tipo si potessero trovare anche nei lavori di altri gruppi dell'epoca, come i Led Zeppelin o i Beatles, i Sabbath si spinsero oltre, sia per l'insistenza su questi argomenti sia per il modo diretto in cui erano affrontati, tant'è che questi divennero, in seguito, alcuni degli stereotipi che caratterizzeranno il metal. Questo tipo di testi portò alla band numerose critiche, accuse di satanismo e occultismo e in generale la disapprovazione di molta parte dell'opinione pubblica del tempo. Queste contestazioni, tuttavia, contribuirono al fascino che la band esercitava sul suo vasto pubblico di giovani.
Il successivo Paranoid rappresenta tuttora il maggior successo commerciale del gruppo (n. 1 nella classifica inglese, con quattro dischi di platino e uno d'oro all'attivo) ed è considerato di essenziale importanza per la nascita dell'heavy metal. Il lavoro conquistò milioni di fan in tutto il mondo, grazie a Paranoid, Iron Man, Electric Funeral e War Pigs. Con questo lavoro il gruppo mostrò di andare oltre l'immagine "nera" che lo accompagnava, componendo brani con argomenti più maturi, come War Pigs, critica dei politici responsabili degli orrori della guerra, o Iron Man che ha un testo fantascientifico.
Nel 1971 i Black Sabbath pubblicarono un terzo album di notevole successo, Master of Reality, l'album più oscuro e introspettivo della band. Assieme ai precedenti Black Sabbath e Paranoid, è considerato fondamentale per la nascita del doom metal e sludge metal. Oltre ai brani del classico stile sabbathiano (Children of the Grave e After Forever), Master of Reality è noto, soprattutto, per i suoi stilemi "sinistri" (Sweet Leaf, Lord of This World, Solitude e Into the Void), base per questo genere portato in auge da Saint Vitus e Candlemass.
Il disco presentava una particolare innovazione. Iommi suona con la chitarra accordata in Do diesis (un tono e mezzo più bassa dell'accordatura tradizionale), come Butler con il basso. Questo cambiamento, su dichiarazione del chitarrista, fu adottato per adattarsi allo stile vocale di Ozzy e per dare un suono più pesante alla loro musica (successivamente, a partire dall'album Heaven and Hell, la chitarra e il basso furono accordati in Re diesis). Sebbene Jimi Hendrix e altri avessero già adottato tale pratica in passato, i Black Sabbath furono tra i primi a fare uso del cosiddetto "downtuning", pratica che divenne quasi uno standard per numerosi gruppi rock e heavy metal.
Il seguente Black Sabbath, Vol. 4 del 1972 mostrò le prime delle varie modifiche nel sound della formazione, per via di una evidente contaminazione di rock progressivo. Uno dei punti di forza è la ballad Changes, nel quale Osbourne canta accompagnato da pianoforte e archi. Il brano è un esempio di come le sonorità della formazione si stessero evolvendo, ma pezzi come Tomorrow's Dream, Snowblind e Supernaut mostrano ancora il loro lato musicale più pesante.
Nel 1973 pubblicarono Sabbath Bloody Sabbath, album caratterizzato da atmosfere progressive rock ancor più nette. Ciò si deve anche alla presenza di Rick Wakeman degli Yes che compariva alle tastiere, come membro esterno. Fra i brani più evidentemente "progressive" si possono citare Spiral Architect e A National Acrobat ma non mancava comunque il "classico" sound della formazione con Sabbath Bloody Sabbath e Killing Yourself to Live. Il disco divenne platino e si confermò un altro grande successo e un punto importante della loro carriera artistica.
In questo periodo ci furono una serie di sbandamenti per la band. Tutti i membri ebbero seri problemi di dipendenza da droghe, in particolare Osbourne e Ward, i quali, su ammissione del cantante, fecero uso di LSD tutti i giorni per due anni. Un cambiamento di etichetta (da Vertigo a WWA) fece slittare l'uscita del nuovo album, Sabotage, pubblicato solamente nel 1975. Dal punto di vista musicale, Sabotage è uno degli album più variegati del gruppo, alternando pezzi heavy metal come Hole In The Sky e Symptom Of The Universe a sperimentazioni originali e spiazzanti, ad esempio i cori in stile russo di Supertzar e le sonorità pop rock di Am I Going Insane (Radio).
L'album successivo, Technical Ecstasy del 1976, fu oggetto di accese discussioni da parte dei loro sostenitori, per via di un sound più duttile e per la presenza di musica d'orchestra e sintetizzatori. Per quanto alcuni considerino positivamente il disco come molto ambizioso e innovativo, esso contribuì a disilludere i fan dello stile iniziale del gruppo.
Nel 1977, al termine del tour di Technical Ecstasy, Osbourne abbandonò il gruppo, a seguito di tristi vicissitudini personali dovute alla morte del padre, oltre ai problemi derivati dalla sua dipendenza da alcool e droghe ormai inarrestabile. I restanti membri del gruppo arrivarono a provare per pochi mesi con il cantante Dave Walker (ex Fleetwood Mac e Savoy Brown), con cui incominciarono a lavorare a nuove canzoni, prima del momentaneo rientro di Osbourne alla voce nel 1978 con l'album Never Say Die!.
Questo lavoro ricalca la scia del precedente, con suoni elettronici e sperimentali (Don Airey suonò le tastiere nel disco), lontani da quelli più massicci e sulfurei di Paranoid e Master of Reality. In ogni caso, la risposta del pubblico fu negativa e certi lo giudicarono come uno dei peggiori della formazione di Birmingham, con la sola title-track Never Say Die a godere di una buona popolarità tra i loro fan, sebbene oggi molti critici e fan lo abbiano rivalutato, considerandolo un album raffinato e ispirato.Nel 1979, a causa di conflitti irreversibili con gli altri membri della band, Osbourne venne licenziato per la sua tendenza ad abusare con gli stupefacenti e l'alcool. Dopo l'uscita definitiva di Osbourne, i Black Sabbath non presentarono più una formazione salda, raggiungendo molte volte il punto di instabilità e assoldando vari musicisti nel corso della loro seguente carriera.
L'addio di Osbourne, tuttavia, preoccupò i Black Sabbath, dato che Ozzy contribuì molto alla realizzazione delle canzoni e, soprattutto, fu un ottimo intrattenitore del pubblico durante le performance dal vivo, quindi trovare un degno rimpiazzo fu un'impresa ardua. Dopo la sua uscita, fu contattato Ronnie James Dio, ex cantante di Elf e Rainbow.
Il primo album con Dio, Heaven and Hell, fu un eccellente successo, diventando disco di platino e permettendo al gruppo di risalire la china e in fatto di vendite costituì il miglior risultato della band dal 1975, con Neon Knights, Heaven and Hell e Die Young che divennero altri pezzi significativi della loro discografia. L'album fu anche caratterizzato dall'ingresso di Geoff Nicholls alle tastiere. Benché non sempre riconosciuto come membro ufficiale del gruppo, e costretto a suonare nel backstage dei concerti per "motivi estetici" (caso non isolato nel panorama del metal), Nicholls ebbe da allora un'indiscutibile influenza sul gruppo, anche a livello compositivo.
Il tour del disco si dimostrò molto seguito, merito anche del carisma del nuovo cantante, nonché delle sue ottime doti vocali. Sempre durante quel tour, Bill Ward dovette abbandonare per motivi personali (i suoi genitori morirono uno dopo l'altro in un breve lasso di tempo, cosa che peggiorò i già notevoli problemi di Ward con l'alcool) e venne sostituito da Vinny Appice (fratello di Carmine, famoso batterista di Vanilla Fudge, Rod Stewart e King Kobra).
Fu durante questo tour che Dio rese celebre il gesto delle corna, in seguito adottato come una sorta di "segno di riconoscimento" dagli amanti dell'heavy metal. Tuttavia, la paternità di questo gesto è oggetto di discussione dato che è stata anche rivendicata da Gene Simmons dei KISS. Tuttavia, i critici, e lo stesso James Dio, sostengono che questo non è stato introdotto in musica da Simmons, ma da John Lennon dei The Beatles nel 1967. Infatti la foto promozionale del film animato Yellow Submarine mostra John Lennon nell'intento di fare questo cenno. Esso è anche visibile nella copertina del lungometraggio, ove Lennon fa le corna a Paul McCartney. Al di là di ciò, Dio disse che questo segno manuale lo imparò da sua nonna, la quale ne faceva uso per scongiurare il malocchio.Tornando all'attività artistica della band, Iommi e soci, con l'apporto di Appice, partorirono dalle loro menti un successivo album, Mob Rules nel 1981, anch'esso un successo che confermò il nuovo stile acquisito dai Sabbath grazie all'apporto sia tecnico sia compositivo di Dio. La titletrack dell'album fu scelta per la colonna sonora del film Heavy Metal.
L'uscita e la rapida diffusione del bootleg Live at Last (registrato dai Sabbath con Ozzy in un tour del 1973) e soprattutto di Speak of the Devil, primo disco dal vivo solista di Ozzy, il quale contiene tutti i più famosi brani dei Sabbath dell'era Osbourne, convinsero il gruppo a rispondere con un live "ufficiale". Live Evil (1982) raccoglie gran parte dei brani più celebri del gruppo (da Black Sabbath a Mob Rules). Questa pubblicazione tuttavia portò nuovi problemi: Iommi e Dio diedero vita ad accese discussioni per quanto riguarda il mixaggio sonoro, poiché il leader dei Black Sabbath accusò il cantante di essersi recato in studio nelle ore notturne per alzare il volume della sua voce e lo definì un "piccolo Hitler". Tutto questo innescò una serie di litigi che convinsero il cantante ad abbandonare la band, portando con sé Appice.
L'uscita di Appice e Dio generò ancora instabilità nell'organico. Per il ruolo di batterista fu contattato Cozy Powell, ma la risposta fu negativa perché già impegnato con i Whitesnake (tuttavia Powell tornò nel 1987 per incidere Headless Cross nel 1988). Questa lacuna fu colmata dal rientro di Bill Ward, ma trovare un nuovo cantante fu più arduo. Nicky Moore dei Samson e John Sloman dei Lone Star furono bocciati. Iommi desiderava avere David Coverdale dei Whitesnake ma il cantante si rifiutò.Iommi e Butler si orientarono verso Ian Gillan, da tempo uscito dai Deep Purple e libero da impegni musicali per problemi con la voce. Il contatto tra le due parti è descritto da un aneddoto: Gillan ricevette una telefonata da Iommi, che gli chiese di incontrarlo per una chiacchierata. Si videro nel pub "The Bear" a Woodstock e finirono con l'ubriacarsi. Il giorno dopo Gillan si risvegliò confuso, e ricevette una telefonata dal suo manager, Phil Banfield, che gli disse di incontrarsi con i Black Sabbath per discutere con loro avendo lui accettato l'offerta di diventare il nuovo cantante. Gillan non ricordava nulla di tutto ciò.Assoldato Gillan come vocalist, fu possibile realizzare Born Again (1983); l'album, un buon successo, si piazzò al 4º posto nelle classifiche inglesi. Questo lavoro, come quelli del periodo di Ozzy, suscitò le proteste dell'associazione P.M.R.C. e Trashed fu accusato di istigazione all'alcool e inserito in una lista (chiamata "The Filthy Fifteen") emessa dall'associazione per indicare i 15 brani considerati da loro più scandalosi. Gillan rispose alle accuse dicendo che il brano parlava di quando, guidando l'auto di Bill Ward ubriaco perso fuori dallo studio di registrazione, l'aveva distrutta finendo in un canale e rischiando la vita.Il sodalizio tra Gillan e i Black Sabbath fu soprannominato da molte testate giornalistiche "Black Purple", fusione di Black Sabbath e Deep Purple. Fu intrapreso il tour ma Ward si ritirò di nuovo e rimpiazzato da Bev Bevan, ex Electric Light Orchestra. Al termine, Gillan tornò nei Deep Purple, in quel momento freschi di riunione.
Con l'uscita di Gillan riprese la ricerca di un nuovo cantante. Spencer Proffer, nuovo produttore della band, contattò Ron Keel (ex Steeler e Keel) per un'audizione ma fu scartato. La band, su ammissione di Keel, desiderava il ritorno di Ozzy.Nuovo cantante ufficiale del gruppo divenne infine David Donato, il quale militò per circa 6 mesi con i Black Sabbath ma non arrivò a incidere alcun album: fu inaspettatamente e misteriosamente licenziato. Si disse per un'intervista "orribile" rilasciata sulla rivista Kerrang! ma fu tutto smentito. Altri sostenevano che Donato se ne fosse andato dopo aver litigato con il management della band. Iommi preferì tacere.Tra le rare testimonianze dei Black Sabbath con Donato vi è No Way Out, una versione iniziale di The Shining (contenuto in The Eternal Idol, pubblicato nel 1987). Donato nel 1986 fondò una hair metal band chiamata White Tiger, assieme all'ex chitarrista dei KISS Mark St. John.Anche Geezer Butler, dopo una lunga militanza, abbandonò, formando i "Geezer Butler Band", che non incisero alcun album. La formazione originaria dei Black Sabbath tornò, momentaneamente, sul palco in occasione del Live Aid nel 1985, organizzato da Bob Geldof e Midge Ure, assieme a Elton John, Queen, David Bowie, The Who, Madonna e U2. Iommi, rimasto l'unico membro originario del gruppo, decise di fermare momentaneamente i Black Sabbath in favore di un progetto solista assieme a Nicholls. Reclutati il bassista Dave Spitz e il batterista Eric Singer, il chitarrista incise un disco da solista ingaggiando vari cantanti come Rob Halford, Glenn Hughes e Ronnie James Dio ma si accorse della difficoltà di impiegare più voci in un album. Dopo aver provato un pezzo con Hughes, Iommi decise di assumerlo per cantare tutti i brani.Così fu pubblicato Seventh Star nel 1986, che inizialmente dovette uscire a nome di Iommi ma in seguito fu pubblicato, per motivi contrattuali con la casa discografica, sotto il nome Black Sabbath featuring Tony Iommi. Questo album marcò ancor di più la svolta iniziatasi con Ronnie James Dio, con le tastiere elemento fondamentale per il nuovo corso stilistico. Tuttavia, rispetto al precedente Born Again, Seventh Star ebbe uno scarso successo di vendite. Inoltre i crediti del lavoro furono oggetto di discussione tra Iommi e Jeff Fenholt, un cantante che militò nei Black Sabbath per circa sette mesi, prima dell'arrivo di Hughes, il quale sostenne di aver partecipato alla composizione dei brani del disco. Fenholt, infatti, incise una demo con la band, "Star of India" nel 1985, e i pezzi qui contenuti fanno parte della tracklist di Seventh Star.
Nella fase iniziale del tour del 1986 Hughes abbandonò la band per seri problemi alla voce dopo aver ricevuto un pugno alla gola dal manager del gruppo, Don Arden durante una lite, e fu sostituito da Ray Gillen. Nel frattempo la carriera solista di Osbourne andava a gonfie vele (aveva già pubblicato classici dell'heavy metal come Blizzard of Ozz e Diary of a Madman) e la crescente fama del cantante stava per oscurare sempre più quella della sua band di un tempo.
La preparazione dell'album successivo (The Eternal Idol), vide la ricomparsa, come percussionista, del batterista Bev Bevan e si aggiunse come bassista Bob Daisley (che suonò anche con Ozzy Osbourne). Nel bel mezzo delle registrazioni, Gillen uscì dai Black Sabbath. Gillen fu sostituito da Tony Martin e fu quest'ultimo a cantare (su brani originariamente scritti per Gillen) nell'album The Eternal Idol, anche se tra i collezionisti è possibile trovare la versione originale cantata da Gillen. L'incontro tra il neocantante e Iommi avvenne tramite il manager di Martin, ex compagno di scuola del leader dei Black Sabbath.Martin fu molto apprezzato, le sue doti canore vennero comparate, da molti, a quelle di Ronnie James Dio e partecipò attivamente alla stesura dei pezzi. L'album presenta alcuni riferimenti al passato (l'omonima Eternal Idol rimembra le sonorità oscure di Master of Reality), conservando lo stile adottato negli ultimi anni (il grande apporto di tastiere). Anche questo album, sebbene molti lo considerino di buon livello, non ebbe il successo sperato.
Dopo l'uscita dell'album, la band si trovò di nuovo alla deriva e scossa da una serie di defezioni; Iommi, Martin e Nicholls dovettero reclutare un nuovo bassista (Jo Burt), e un nuovo batterista, (Terry Chimes dei Clash), per il breve tour promozionale, che ebbe luogo nel 1987, quasi esclusivamente con date europee.
Nonostante questi continui cambi, la band incominciò a stabilizzarsi attorno alle figure di Iommi (ormai unico membro originario), Martin e Nicholls, ai quali si aggiunse poi (sostituendo Chimes) l'eclettico batterista Cozy Powell (il quale ricevette già un'offerta da Iommi dopo l'uscita di Appice, ma in quel momento non accettò). Con l'aggiunta di Laurence Cottle al basso, i Sabbath pubblicarono Headless Cross (1989), album che riscosse un buon successo, maggiore rispetto a quello di Seventh Star e The Eternal Idol. Dalla title track dell'album venne tratto un video che venne mandato in onda per un certo periodo su MTV.
Nel 1990 (ancora una volta con un nuovo bassista: Neil Murray dei Whitesnake, il quale già suonò nel tour di Headless Cross), i Sabbath consolidarono questa "rinascita" con un altro album, Tyr, che vendette abbastanza bene e a cui seguì un tour molto seguito nello stesso anno.
Nonostante i buoni risultati conseguiti con Headless Cross e Tyr, nel 1992 Iommi decise di riunire la formazione dei primi anni ottanta (quella di Mob Rules) con Geezer Butler, Ronnie James Dio e Vinny Appice. L'album che ne scaturì, Dehumanizer (1992), fu un lavoro dal sound molto ruvido e che portò un ottimo successo di pubblico e critica. La band preparò un tour di grande successo, che culminò con una memorabile apparizione per il festival metal Monsters of Rock, eseguita all'aeroporto di Reggio Emilia il 12 settembre.In quel periodo Osbourne annunciò l'intenzione di ritirarsi dalla musica facendo un tour (in seguito cambiò idea, organizzando un altro tour chiamato Retirement Sucks) e chiese al suo ex gruppo di aprire le ultime due date a Costa Mesa in California del 14 e 15 novembre. Dio non fu d'accordo perché si era vociferata una reunion della formazione originale e, quindi, finì per abbandonare di nuovo, anche perché il suo contratto scadeva il 13 novembre. Dio, tuttavia, sostenne che la vera ragione della sua uscita furono le continue divergenze con Iommi, come ai tempi di Heaven and Hell e Mob Rules. Per completare la tournée, Iommi chiamò all'ultimo minuto Rob Halford dei Judas Priest.
L'uscita di Dio convinse anche Appice a ritirarsi. Con l'uscita di questi ultimi due, i Black Sabbath riacquisirono Tony Martin e Geoff Nicholls e, col nuovo batterista Bobby Rondinelli, incisero Cross Purposes, accompagnato da Cross Purposes Live, un cofanetto di CD e video, pubblicato nel 1994 e, attualmente, fuori catalogo. Quando Rondinelli abbandonò il gruppo fu sostituito, a sorpresa, dal batterista della formazione originale, Bill Ward, che subentrò in tempo per suonare le ultime 4 date del tour in Sud America.
Ancora una volta Ward e Butler abbandonarono, e per il 1995 tornò a raggrupparsi la formazione di Tyr, con Powell e Murray, che incise Forbidden, il quale non ricevette buoni pareri da pubblico e critica. Il rapper Ice-T venne ospitato alla voce nel brano Illusion of Power. La relativa tournée vide Powell partecipare solamente alle date americane del tour mentre per quelle europee al suo posto suonò Rondinelli. Nel 1996, la Castle Records pubblicò, in versione rimasterizzata, alcuni pezzi della band da Born Again fino a Forbidden, nonché una raccolta dal titolo The Sabbath Stones.
Nel 1996 i Black Sabbath vengono nominati per la Rock and Roll Hall of Fame del 1997, ma perdono assieme a Solomon Burke, The Dominoes, Lynyrd Skynyrd, Mamas & Papas, The Meters, The Moonglows, Gene Pitney, Lloyd Price e The Stooges in favore di Bee Gees, Buffalo Springfield, Crosby, Stills & Nash, Jackson 5, Joni Mitchell, Parliament-Funkadelic e The Rascals.
Nel 1997 Ozzy Osbourne diede vita al suo fortunato festival, l'Ozzfest. Nell'ultima parte dello show, Butler e Iommi (e in seguito anche Ward) apparivano sul palco per suonare alcuni pezzi classici dei Sabbath. La formazione originale, così reincontratasi sotto lo "stendardo di Ozzy", incise nel 1998 un album doppio, Reunion, composto esclusivamente da brani dell'era Osbourne in versione live, ma su cui comparivano anche due canzoni nuove in studio. Nel 2000, la band venne premiata con un grammy della categoria "Best Metal Performance", grazie al brano Iron Man. Nel 1998 vengono nominati per la Rock and Roll Hall of Fame del 1999, ma perdono assieme a The Flamingos, Darlene Love, Solomon Burke, The Moonglows, Steely Dan, Gene Pitney e Richie Valens in favore di Billy Joel, Curtis Mayfield, Paul McCartney, Del Shannon, Dusty Springfield, Bruce Springsteen e The Staple Singers. Nel 2000 ricevono una nuova nomination per l'edizione del 2000, ma perdono assieme a Aerosmith, Solomon Burke, The O'Jays, Queen, Lou Reed e Steely Dan in favore di Eric Clapton, Earth, Wind and Fire, Lovin' Spoonful, The Moonglows, Bonnie Raitt e James Taylor. L'anno successivo vengono nominati per l'edizione del 2001, ma perdono assieme a AC/DC, Brenda Lee, Lynyrd Skynyrd, New York Dolls, Lou Reed, Bob Seger e Patti Smith.
Sembrò che la formazione storica dovesse tornare unita per l'incisione di un nuovo album, ma non finì così. La preparazione di un nuovo lavoro discografico venne incominciata nel 2001, dopo che il gruppo si esibì all'Ozzfest dello stesso anno, ma, probabilmente a causa di vincoli imposti dai contratti di Osbourne nella sua attività solista, non vi fu alcun seguito. Nello stesso anno vengono nominati per la Rock and Roll Hall of Fame del 2002, ma perdono assieme a AC/DC, Jackson Browne, The Chantels, The Dells, The "5" Royales, Lynyrd Skynyrd, Gram Parsons, The Sex Pistols e Patti Smith in favore di Isaac Hayes, Brenda Lee, Tom Petty and The Heartbreakers, Gene Pitney, The Ramones e Talking Heads. Nel 2002 vengono nominati per l'edizione 2003, ma perdono assieme a ABBA, Chic, The Dells, Kraftwerk, Lynyrd Skynyrd, MC5, The Sex Pistols, Patti Smith Group e Steve Winwood in favore di AC/DC, The Clash, The Attractions, The Police e Righteous Brothers. Nel 2003 vengono nominati per l'edizione 2004 assieme a John Mellencamp, The Sex Pistols, Lynyrd Skynyrd, Gram Parsons, The Stooges, The "5" Royales e Patti Smith in favore di George Harrison, Prince, The Traffic, Jackson Browne, The Dells, Bob Seger e ZZ Top. Nel 2004 i Sabbath hanno suonato in un nuovo tour Ozzfest (con Adam Wakeman, figlio di Rick, alle tastiere, in sostituzione di Geoff Nicholls), celebrando il loro 35º anniversario, e anche il 2005 li ha visti partecipare al carrozzone itinerante, in aggiunta ad alcune date in Europa.
Il 13 marzo del 2006 i Black Sabbath vengono introdotti nella Rock and Roll Hall of Fame assieme a Blondie, Miles Davis, Lynyrd Skynyrd e The Sex Pistols. Vennero introdotti dai Metallica, che suonarono anche due pezzi della formazione di Iommi (Hole in the Sky e Iron Man).
Quando sembrava che oramai la formazione fosse arrivata al suo definitivo declino e al ritiro dalle scene musicali, nell'ottobre 2006 venne annunciato un tour estivo nei principali festival heavy metal europei con la formazione dell'album Heaven and Hell: Dio, Iommi, Butler e Ward.
Paradossalmente, il loro nome per questa tournée fu proprio Heaven & Hell. Nel novembre 2006 Ward abbandonò il progetto perché dichiarò, in maniera molto vaga, che ci fossero speculazioni sul nuovo nome del gruppo e venne sostituito da Vinny Appice. Il 3 aprile 2007, il gruppo ha pubblicato Black Sabbath: The Dio Years, compilation di brani composti con Dio e contenente anche pezzi inediti.
Il 28 aprile 2009 viene pubblicato The Devil You Know, il primo album in studio degli Heaven & Hell, gruppo formato dai vecchi membri dei Black Sabbath.
Il 16 maggio 2010 arriva la notizia della scomparsa di Ronnie James Dio, dopo cinque mesi di lotta al cancro allo stomaco. Queste le parole della moglie Wendy:
Tutto il mondo del rock in generale si è stretto alla famiglia del leggendario cantante esprimendo il proprio sgomento non appena appresa la notizia. Queste le parole di Ozzy Osbourne:
A volerlo ricordare anche quello che fu di fatto il suo storico scopritore, Ritchie Blackmore, che lo lanciò nei Rainbow dopo la sua carriera negli Elf:
Queste le parole di un altro storico compagno di band di Ronnie, ovvero Tony Iommi:
Nell'agosto del 2011 il chitarrista dei Black Sabbath, Tony Iommi, ha confermato al Birmingham Mail che la line-up originale del gruppo si è riunita e stava attualmente provando per un tour e un nuovo album in studio. Iommi e Ozzy Osbourne hanno composto nuovo materiale a giugno e contavano di pubblicare il disco per l'anno successivo. «Non vediamo l'ora e penso che ciò che stiamo preparando sia davvero valido» ha dichiarato Iommi; «è un ritorno alle origini». Successivamente però, sul suo sito, lo stesso Iommi aveva smentito di avere reso queste dichiarazioni, dicendosi dispiaciuto per un caso di cattiva informazione giornalistica nato da alcune sue affermazioni decontestualizzate e distorte.
L'11 novembre successivo, durante una conferenza stampa convocata al Whisky a Go Go di West Hollywood, la band comunicava la volontà di riunirsi con la formazione originale in vista del 2012 per un tour mondiale e l'incisione di un album, il primo con Osbourne alla voce dopo 33 anni, pubblicato a distanza di 18 anni dall'ultimo album Forbidden (1995), con Tony Martin alla voce. Per quanto riguarda il tour, la band ha intrapreso alcuni concerti tra i mesi di maggio e giugno del 2012.
Il 3 febbraio 2012 Bill Ward si è separato dal gruppo. Il 17 febbraio 2012 i Black Sabbath dovettero annullare le date del tour europeo a causa di un linfoma precedentemente diagnosticato a Tony Iommi. I Black Sabbath terranno comunque tre concerti, tra i quali l'esibizione al Download Festival il 10 giugno. Al posto di Ward dietro le pelli si è seduto l'attuale batterista della band di Ozzy, Tommy Clufetos. Per non deludere i fan Ozzy Osbourne si esibirà nelle date precedentemente confermate con il nome di "Ozzy and Friends" seguito da vari ospiti quali ad esempio Geezer Butler, Zakk Wylde e Slash. Nessun cambiamento fu riportato per le registrazioni del nuovo album, che continuavano senza problemi. Il 13 gennaio 2013, tramite il profilo Twitter ufficiale della band, viene annunciato 13, il diciannovesimo album discografico del gruppo, pubblicato a giugno dello stesso anno.
Il 19 aprile la band ha pubblicato il primo singolo estratto dal nuovo album, intitolato God Is Dead?. L'album 13, si è rivelato un successo straordinario e ha raggiunto la prima posizione nelle classifiche di vendita in Regno Unito, e per la prima volta anche su Billboard 200 negli Stati Uniti d'America; lo stesso Ozzy Osbourne si è detto sconvolto dal successo del disco, dichiarando «Fantastico, sinceramente non ho mai pensato che il disco sarebbe stato un successo. [...] Noi non componiamo canzoni da tre o quattro minuti, noi suoniamo fino a quando non ci fanno smettere».Il disco fu supportato da un tour musicale di grandi proporzioni, iniziatosi nel 2012 e conclusosi nel 2014; anno durante il quale i Black Sabbath vinsero il secondo grammy award per "Best Metal Performance" grazie al brano God Is Dead?.Il 30 settembre 2015 la band annuncia il suo tour mondiale d'addio "The End" con Ozzy Osbourne, Tony Iommi e Geezer Butler in formazione. Il tour non vede la partecipazione di Bill Ward e la batteria è suonata da Tommy Clufetos. Il tour ha avuto inizio il 20 gennaio 2016 e ha visto come unica tappa italiana l'Arena di Verona il 13 giugno 2016. In coincidenza della data di inizio del tour viene pubblicato un album dal titolo The End, venduto solamente ai concerti tenuti dal gruppo.
Il 4 febbraio 2017 hanno tenuto l'ultimo concerto nella città natale dei membri fondatori del gruppo (escluso il batterista Bill Ward) e dove si formarono quasi cinquant'anni prima nel 1968 alla Genting Arena di Birmingham. Il 17 novembre 2017 è uscito l'ultimo album live The End: Live in Birmingham che documenta l'ultima esibizione del gruppo tenuta il 4 febbraio 2017 a Birmingham.
I Black Sabbath erano una delle prime band heavy metal, ascrivibili anche al rock psichedelico e all’
acid rock. Furono un'influenza chiave dello stoner rock, del grunge, del doom metal, e dello sludge metal. Agli inizi della loro carriera erano influenzati da band come Cream, the Beatles, Fleetwood Mac, The Jimi Hendrix Experience, John Mayall & the Bluesbreakers, Led Zeppelin, e Jethro Tull.Anche se i Black Sabbath ebbero molti cambi di formazione e di stile, la loro base rimanevano i testi infausti e musica pesante, facendo spesso uso del tritono, chiamato anche Diabolus in musica. Alcuni album come Sabbath Bloody Sabbath avevano anche uno stile compositivo simile al progressive rock, che era popolare al tempo, in contrasto con la musica popolare di quella decade. Come gran parte dei gruppi heavy metal della decade, i loro album non ebbero alcuna diffusione via radio.
Tony Iommi era il principale compositore delle musiche, mentre Osbourne scriveva le melodie vocali e il bassista Geezer Butler i testi. Il processo a volte risultava frustrante per Iommi, che sentiva pressioni per scrivere nuovo materiale: in un'intervista, disse che "Se non facevo nulla, nessun altro faceva altrettanto." Sull'influenza di Iommi, Osbourne disse:
Nel 1965, prima di aver formato il gruppo, Tony Iommi si era mutilato le estremità di due dita della sua mano destra lavorando in una lamiera in fabbrica: fu sul punto di smettere con la musica, ma il manager gli fece ascoltare Django Reinhardt, un chitarrista jazz che perse due dita durante un incendio.  Ispirato da Reinhardt, Iommi creò due ditali di plastica e cuoio e li indossò nelle estremità che aveva perduto, usò corde più leggere e usò accordature abbassate per saldare meglio le protesi alle corde. Iommi sperimentò con l'accordatura in Do# standard, tre semitoni sotto quella in Mi standard, prima di usare quelle in Mi bemolle (un semitono sotto) e in Re (un tono sotto).
I Black Sabbath hanno avuto un enorme impatto sulle generazioni successive. A loro sono riconosciute influenze dirette e indirette su diversi generi musicali: heavy metal, thrash metal, stoner rock, grunge e doom metal.
Pur essendo caratterizzato da molteplici sottogeneri, il movimento heavy metal fu influenzato da loro. Quanto a chitarre distorte, band come Judas Priest, Iron Maiden, Venom, Electric Wizard, Opeth, Saxon, Samson, Angel Witch, Demon, Fear Factory e Type O Negative, giusto per citarne alcune, sono loro fortemente debitrici.
Insieme con i meno conosciuti Pentagram, altro gruppo musicale nato negli anni settanta, i Sabbath sono inoltre considerati padrini del doom metal, sottogenere dell'heavy metal caratterizzato da melodie cupe e ritmiche lente. In realtà, i Black Sabbath sono anche artefici di pezzi caratterizzati da ritmi serrati (come Paranoid). Tuttavia, brani lenti come l'omonimo o anche Iron Man, fino a passare per l'intero album Master of Reality, hanno palesemente influenzato band come Saint Vitus, Cathedral, Candlemass, Anathema, My Dying Bride, Paradise Lost e Sleep.
Il quartetto è stato significativo anche per la genesi dello stoner rock, nato all'inizio degli anni novanta, anch'esso ricco di ritmi lenti e chitarre con accordature basse, ma caratterizzato dalla commistione di rock psichedelico, acid rock, heavy metal classico, doom metal e blues-rock. Tra i gruppi del genere che si sono ispirati ai Black Sabbath, vanno certamente citati i Kyuss, Unida, Slo Burn, Hermano, Fu Manchu, Karma to Burn, Master of Reality, Monster Magnet, Nebula, Orange Goblin e Sleep. Taluni ritengono che i Black Sabbath siano anche tra gli ispiratori del movimento grunge.
Moltissime band hanno dichiarato che i Black Sabbath sono stati tra i loro principali ispiratori: tra questi, vanno citati almeno Megadeth, Celtic Frost, Pantera, Slayer, Anthrax, Deftones, Slipknot, System of a Down, Opeth, Bathory,, Fear Factory, Disturbed, e Biohazard. Non sono esenti i Metallica, naturalmente, che hanno asserito come tutto sia cominciato dai Black Sabbath, "senza i quali noi non saremmo qui oggi".Nel 1994, John Christ, chitarrista dei Danzig, ammise che il brano della sua band, Her Black Wings (dall'album Danzig II: Lucifuge), contiene un riff di Zero the Hero. L'attore Jack Black è un grande ammiratore dei Black Sabbath e in particolare di Ronnie James Dio, al punto che, in seno alla sua band Tenacious D, ha composto un brano che porta il nome del cantante, Dio, in onore di Ronnie James Dio.
Nel 1987, gli Anthrax registrarono una reinterpretazione di Sabbath Bloody Sabbath nell'EP del singolo I'm the Man. La medesima canzone fu eseguita dagli Amon Amarth nel loro demo Thor Arise e dai Cardigans nell'album Emmerdale.
Nel 1987, i fiorentini Neon inclusero una propria versione di Paranoid nel mini-lp Crimes Of Passion II.
Nel 1988, i Sacred Reich registrarono una cover di War Pigs nell'EP Surf Nicaragua.
Nel 1989, i Melvins pubblicarono una reinterpretazione di Symptom of the Universe in uno split 7" single con i Mudhoney.
Nel 1989, i Faith No More registrano una cover di War Pigs pubblicata sull'album The Real Thing.
Nel 1991, sul singolo Jesus Christ Pose i Soundgarden pubblicano come lato B la reinterpretazione di Into The Void.
Nel 1992, gli Sleep pubblicano Snowblind sulla Reissue Bonus Tracks del 2009 di Sleep's Holy Mountain.
Nel 1992, gli Screaming Trees pubblicano la reinterpretazione di Tomorrow's Dream sul singolo Dollar Bill.
Nel 1994, i Pantera incisero la loro versione di Planet Caravan nell'album Far Beyond Driven e Hole in the Sky nella loro raccolta The Best of Pantera: Far Beyond the Great Southern Cowboys' Vulgar Hits.
Il gruppo doom metal Candlemass incise Black Sabbath Medley, una traccia contenente alcuni spezzoni tratti da vari brani del gruppo di Birmingham. Essa si trova nel disco Ancient Dreams.
I Danzig hanno realizzato la reinterpretazione di Hand of Doom nel disco Blackacidevil.
Di Zero the Hero fecero una reinterpretazione i Cannibal Corpse nel loro EP Hammer Smashed Face.
I Guns N' Roses suonarono It's Alright nel loro album dal vivo Live Era '87-'93.
Una reinterpretazione di Paranoid si trova nell'album del 1995 dei Megadeth Hidden Treasures.
Il disco tributo ai Black Sabbath, Nativity in Black, contiene loro brani suonati da noti artisti come Megadeth, Pantera, Slayer, Machine Head, Bruce Dickinson, Godsmack, Drowning Pool e via dicendo. Nel secondo volume di questo lavoro, è presente una cover di N.I.B. (Nativity in Black) eseguita dai Primus e cantata da Ozzy Osbourne; il cantante hip hop Busta Rhymes ha inciso una parte alterata di Iron Man, da cui deriva il brano This Means War. In questo pezzo, lo stesso Ozzy Osbourne appare come guest star nelle parti vocali.
Il gruppo dei NOFX ha inciso una reinterpretazione della stessa Iron Man. Sempre nel 1996 il gruppo The Cardigans include una struggente interpretazione di Iron Man nell'album First Band on the Moon.
Nel 1997 i Kyuss incidono Into the Void nello split CD con i Queens of the Stone Age su etichetta Man's Ruin.
Nel 1997 gli Orange Goblin pubblicano la reinterpretazione Hand of Doom sullo split CD con gli Electric Wizard su Man's Ruin.
Nel 1997, i Sepultura incisero la loro versione di Symptom of the Universe sull'album Blood Rooted.
Nel 1998, i Metallica suonarono una versione di Sabbra Cadabra con alcune parti di A National Acrobat, nell'album Garage Inc..
Nel 1999 esce uno split 7" su etichetta Hydrahead con N.I.B. nella versione dei Cave In e The Wizard nella versione dei Botch.
Una reinterpretazione di War Pigs si trova nell'album dei Faith No More The Real Thing.
Nel 2001, gli Earth Crisis suonarono Children of the Grave nel loro album Last of the Sane.
Una reinterpretazione di Paranoid si trova nell'album The Incredible Shrinking Dickies del gruppo punk The Dickies del 1979.
I System of a Down hanno inciso una reinterpretazione di Snowblind presente in Nativity in Black, il disco tributo ai Black Sabbath.
L'album Tribute to the Gods degli Iced Earth, uscito nel 2002, include la cover della canzone Black Sabbath.
Gli italiani Shandon hanno ricordato i Sabbath con una cover di Paranoid in versione ska core.
Il gruppo americano Psychotic Waltz ha inciso una cover del brano Disturbing the Priest, tratto da Born again, inclusa poi nella ristampa del loro secondo album Into the Everflow.
Nel 2015 il gruppo power metal tedesco Powerwolf ha inciso una cover di Headless Cross come bonus track nell'album Blessed & Possessed.
Nel 1987, i Butthole Surfers incisero Sweat Loaf (il titolo è una variante di Sweet Leaf) per il loro album Locust Abortion Technician.
Nel 2002, l'ex bassista delle Hole e Smashing Pumpkins, Melissa Auf der Maur, formò una tribute band dei Black Sabbath chiamata Hand of Doom, titolo di un brano di Paranoid.
Il film documentario del 1984 This Is Spinal Tap contiene vari riferimenti al gruppo di Birmingham. Ad esempio, la scenografia di Stonehenge presente nella pellicola era ispirata alla coreografia usata dai Black Sabbath durante il Born Again Tour.
Give it Away dei Red Hot Chili Peppers contiene nella parte finale il riff principale di Sweet Leaf.
Lo stesso riff appare nella canzone Busted in Baylor County sull'album Put the "O" Back in Country di Shooter Jennings.
Nel 1991, Marilyn Manson incise Sam Son of Man, reinterpretazione di Iron Man, col testo leggermente modificato.
Come tributo al gruppo di Birmingham, gli Anno Mundi hanno inserito in Dwarf Planet (nell'album Cloister Graveyard In The Snow del 2011), il primo verso del brano Black Sabbath (What is this that stands before me?).
Il 28 ottobre 2013 fu inaugurata a Hollywood una sala dell'orrore dedicata ai Black Sabbath, sonorizzata da Paranoid, Electric Funeral e Heaven and Hell.
Rizzi, Cesare. Progressive & Underground '67 - '76. Firenze: Giunti Editore (2003), ISBN 88-09-03230-6.

Il Blackburn Olympic Football Club è stata una squadra di calcio con sede a Blackburn, Inghilterra.
Nei primi anni della sua esistenza partecipò a competizioni nel Lancashire. Nel 1880 partecipò per la prima volta alla FA Cup, il più importante trofeo inglese.
Nonostante sia esistito per poco più di un decennio, il club ha cambiato la storia del calcio inglese diventando nel 1883 la prima squadra del Nord dell'Inghilterra a vincere la FA Cup. Prima del 1883 la manifestazione era stata vinta soltanto da club dilettantistici della zona di Londra.
I colori del Blackburn Olympic erano il bianco e l'azzurro e le partite venivano disputate allo stadio Hole-i'-th-Wall. James Ward fu l'unico calciatore a vestire la maglia della Nazionale inglese durante il periodo trascorso al Blackburn Olympic.
Il calcio inizialmente si diffuse intorno al 1860 nell'Inghilterra meridionale tra persone istruite e appartenenti al ceto alto. Nel decennio successivo il gioco raggiunse le città industriali del Nord.
Nella città di Blackburn, nel Lancashire, esistevano più di dodici club. Il più importante di questi era il Blackburn Rovers Football Club, fondato nel 1875. Il Blackburn Olympic Football Club nacque nel febbraio del 1878 con la fusione di due club chiamati Black Star e James Street.
Il nome fu scelto dal tesoriere del club James Edmondson, che probabilmente prese ispirazione dalla città di Olimpia, in Grecia, dove erano stati recentemente riportati alla luce i resti archeologici della città che ospitava gli antichi Giochi Olimpici.
Il Blackburn Olympic giocò la prima partita il 9 febbraio 1878, quando sconfisse in un'amichevole i concittadini dello St. John's per 2-0.
Ad aprile giocò la prima competizione, la Livesey United Cup. L'Olympic batté in finale il St. Mark's e si aggiudicò il trofeo, che conservò negli anni successivi poiché non vennero organizzate altre edizioni del torneo.
Nelle due stagioni che seguirono il Blackburn Olympic disputò diverse amichevoli e partecipò alla Blackburn Association Challenge Cup, un torneo a eliminazione diretta aperto a tutte le squadre di Blackburn. L'Olympic trionfò nel 1879 e nel 1880, poi la competizione non venne più organizzata perché la Blackburn Association entrò a far parte della Lancashire County Football Association. Come accadde per la Livesey United Cup, il trofeo restò al Blackburn Olympic.
Nel 1880 la commissione del club decise di partecipare a delle competizioni più importanti, la Lancashire Senior Cup e la FA Cup, il torneo più antico e più importante del Regno Unito.
All'esordio in FA Cup il Blackburn Olympic fu sconfitto per 5-4 dallo Sheffield FC, anche nell'edizione successiva fu eliminato al primo turno, perdendo fuori casa contro il Darwen.
Nonostante gli insuccessi la reputazione del club aumentò notevolmente e vennero organizzati incontri contro squadre provenienti da più lontano come lo Sheffield Wednesday, il Nottingham Forest e gli scozzesi del Cowlairs e dell'Hibernian. In quegli anni Sydney Yates, il proprietario di una fonderia di Blackburn, aiutò il club investendo un'ingente somma di denaro e continuò a finanziarlo per molti anni.
Nel 1882 l'Olympic sconfisse il Blackburn Rovers e vinse la East Lancashire Charity Cup.
Nell'edizione 1882-1883 della FA Cup il Blackburn Olympic raggiunse il quinto turno vincendo le partite contro Accrington, Lower Darwen, Darwen Ramblers e Church.
Al quinto turno affrontò i gallesi dell'Elements Cefn Druids Association Football Club e li sconfisse a Ruabon per 4 a 1.
In semifinale vennero sorteggiati contro l'Old Carthusians, una squadra del Surrey formata da studenti della prestigiosa Charterhouse School. Era la prima volta che il Blackburn Olympic sfidava una squadra del Sud e il Carthusians, vincitore della competizione nella stagione 1880-1881, era considerato favorito da tutti i giornali di Blackburn. La semifinale si giocò in campo neutrale a Manchester e il Blackburn Olympic vinse 4-0, guadagnando l'accesso alla finale contro l'Old Etonians.
Prima della partita Jack Hunter portò i giocatori dell'Olympic a Blackpool, dove si allenarono insieme per alcuni giorni. Nessuna squadra aveva fatto questo prima di allora.
La finale si giocò il 31 marzo 1883 al Kennington Oval di Londra. Gli studenti dell'Eton College un anno prima avevano vinto il torneo battendo il Blackburn Rovers, la prima squadra dell'Inghilterra settentrionale a raggiungere la finale, ma non riuscirono a ripetersi.
Passarono in vantaggio nel primo tempo grazie a un gol di Harry Goodhart, ma il giocatore dell'Olympic Arthur Matthews segnò la rete del pareggio nel secondo tempo. Poco dopo l'Old Etonians perse l'attaccante Arthur Dunn per infortunio e fu costretto a concludere la partita in dieci uomini. Alla fine dei novanta minuti le due squadre erano ancora in parità. Secondo le regole dettate dalla Football Association, l'arbitro e i due capitani in caso di parità potevano decidere di giocare per ulteriori 30 minuti invece di ripetere la partita. Si fece così e a dieci minuti dal termine il Blackburn Olympic segnò il gol della vittoria con Jimmy Costley.
Una volta tornati a Blackburn furono accolti come eroi e celebrarono la vittoria.
Nell'Inghilterra meridionale la vittoria dell'Olympic contro uno dei club dilettantistici più forti provocò costernazione. All'epoca la Football Association proibiva ai club di pagare i loro giocatori ma i club formati da esponenti della classe operaia, soprattutto tra quelli del Lancashire, erano incolpati di dare stipendi ai calciatori almeno dal 1876. I club del Sud esortarono la Football Association ad indagare su questi pagamenti.
In particolare destò sospetti il viaggio effettuato dall'Olympic prima della finale, perché dei giocatori non stipendiati sarebbero andati incontro a molte difficoltà per assentarsi così a lungo dal lavoro.
Contro l'Olympic non vennero presi provvedimenti ma altri club ricevettero delle punizioni, ad esempio il Preston North End fu escluso per alcuni anni dalla Football Association.
Nella stagione successiva l'Olympic raggiunse le semifinali di FA Cup 1883-1884, come fece il Blackburn Rovers.
Il sorteggio mise di fronte questi ultimi e il Notts County e l'Olympic e il Queen's Park, quindi le due squadre di Blackburn avevano la possibilità di incontrarsi in finale.
I Rovers vinsero contro il Notts County per 1-0 ma l'Olympic perse per 4-0 contro gli scozzesi. In finale il Blackburn Rovers si impose per 2-1 e vinse per la prima volta la FA Cup.
L'Olympic non riuscì mai più a ripetere i successi del passato. Nell'edizione 1884–1885 della FA Cup venne eliminato al secondo turno dal Blackburn Rovers, che alzò la coppa per la seconda volta di fila e si affermò definitivamente come il club più importante della città.
Nel 1885 la Football Association legalizzò il pagamento dei giocatori ma a Blackburn per l'Olympic fu difficile sottrarre sponsor e tifosi al blasonato Blackburn Rovers. Per questo non poté offrire ai giocatori stipendi alti come facevano le altre squadre del Lancashire e i calciatori preferivano accasarsi altrove. Nel 1886 la società fu costretta a ridurre gli stipendi a un quarto di quelli del Preston North End. Molti giocatori lasciarono l'Olympic e passarono a club più ricchi.
Il 22 marzo 1888 fu fondata dal dirigente dell'Aston Villa William McGregor, la Football League, il primo campionato della storia. McGregor decise che in una città solo una squadra poteva partecipare al campionato e ovviamente a Blackburn fu scelto il Blackburn Rovers.
L'Olympic allora si unì a un campionato che era stato creato dalle squadre escluse dalla Football League. Questo campionato era chiamato The Combination ed era formato, oltre che dal Blackburn Olympic, da Newton Heath, Grimsby Town, Lincoln City, Burslem Port Vale, Crewe Alexandra, Bootle e Small Heath. Il campionato, a differenza della Football League, non ebbe successo e fu cancellato prima della fine della stagione 1888–1889.
Sommerso da pesanti debiti, all'inizio del 1889 il Blackburn Olympic annullò i contratti di tutti i giocatori e passò ad essere formato solo da dilettanti. Nemmeno così si riuscì a salvare il club che venne sciolto a settembre dello stesso anno. L'ultima partita giocata dall'Olympic fu una sconfitta in casa dell'Everton.
Nei primi tempi dopo la fondazione i giocatori dell'Olympic solevano vestire divise color magenta. Dato che all'epoca le regole riguardanti le divise erano poco rigide Tommy Gibson indossava una maglia ambra e nera a strisce orizzontali, ritenendo che portasse fortuna. In seguito fu copiato dal compagno di squadra Alf Astley.
Nel 1880 il club partecipò per la prima volta alla FA Cup e secondo il regolamento tutta la squadra doveva indossare la stessa divisa. Si optò per una divisa formata da una maglia azzurra e calzoncini bianchi. Quando gli avversari vestivano di colori simili, il Blackburn Olympic indossava una divisa alternativa con una maglia più scura.
L'Olympic non aveva uno stemma, ma nell'edizione della FA Cup vinta dal club alcuni giocatori portavano il simbolo della Lancashire Football Association cucito sulla maglia.
Il Blackburn Olympic giocò la sua prima partita in un campo di proprietà del Blackburn Cricket Club che si trovava in aperta campagna. Nei primi 18 mesi il club giocò in diversi campi della città di Blackburn.
Nel 1879 affittò un campo chiamato Hole-i'-th'-Wall, che prendeva il nome da un pub adiacente.
Precedentemente quel campo era stato usato dal Queen's Own ma dopo lo scioglimento del club era rimasto libero.
All'inizio il terreno di gioco era in pendenza ed estremamente fangoso. Nel 1880 il club spese 100 sterline per migliorare il drenaggio. Le strutture erano minime e, come succedeva nella maggior parte degli stadi del tempo, gli spettatori assistevano alle partite restando in piedi a bordo campo. Nel 1881 fu costruita una tribuna coperta dietro ad una delle due porte ma nel 1884 fu danneggiata gravemente da una bufera e venne sostituita da una nuova tribuna eretta sul lato lungo del campo. Allo stesso tempo furono costruiti altri ripari dove gli spettatori potevano rifugiarsi in caso di piogge o nevicate.
In media assistevano alle partite dell'Olympic tra le 1000 e le 2000 persone. Il record di affluenza risale al novembre del 1884, quando circa 10000 spettatori si recarono al Hole-i'-th'-Wall per assistere a una partita contro il Preston North End.
Dopo lo scioglimento del Blackburn Olympic il campo fu acquistato dal Blackburn Railway Clerks Club.
All'epoca del Blackburn Olympic non esisteva ancora il concetto dell'allenatore della squadra. Tuttavia alcune fonti moderne identificano Jack Hunter come manager del club.
Il compito principale di Hunter era quello di allenare i giocatori ma negli ultimi anni di storia del club si occupò anche di individuare ed ingaggiare i calciatori dilettanti più promettenti.
Il Blackburn Olympic è stato il primo club a vincere la FA Cup schierando solo giocatori inglesi.
L'unico calciatore che giocò nella Nazionale inglese durante la sua permanenza nell'Olympic è James Ward, che scese in campo in una partita contro il Galles il 14 marzo 1885.
Tommy Dewhurst fu convocato nel 1884 ma venne escluso dopo che fu coinvolto in una rissa con un avversario durante una partita tra l'Olympic e il Northwich Victoria.
Altri giocatori vestirono la maglia della Nazionale ma non durante il periodo di militanza al Blackburn Olympic; si tratta di Joe Beverley (3 partite e 0 gol), Edgar Chadwick (7 partite e 3 gol), Jack Hunter (7 partite e 0 gol), Jack Southworth (3 partite e 3 gol), William Townley (2 partite e 2 gol) e John Yates (1 partita e 3 gol).
La rivalità più sentita dal Blackburn Olympic era quella con i concittadini del Blackburn. Le due squadre si sfidarono per la prima volta nel mese di febbraio del 1879 e l'Olympic vinse per 3-1. In totale tra le due squadre si disputarono quaranta incontri ma soltanto sei di questi si conclusero con la vittoria dell'Olympic.
La rivalità diventò particolarmente accesa nel settembre del 1884, quando, tra le accuse delle due squadre di rubarsi a vicenda i giocatori migliori, il segretario del Blackburn Rovers inviò un telegramma all'Olympic affermando che la sua squadra non avrebbe giocato contro l'Olympic nella stagione 1884-1885. Le due squadre furono però sorteggiate l'una contro l'altra in FA Cup a dicembre e le partite tra i rivali ripresero in seguito in quella stagione.
L'ultimo derby si giocò a febbraio del 1889 in occasione di una partita di beneficenza a favore dell'Olympic vinta dal Blackburn Rovers per 6-1. I Rovers lasciarono tutto l'incasso all'Olympic, che economicamente si trovava in difficoltà, invece di dividerlo.
(EN) Hunter Davies, Boots, Balls and Haircuts: An Illustrated History of Football from Then to Now, Cassell Illustrated, 2003, ISBN 1-84403-261-2.
(EN) Graham Phythian, Shooting Stars: The Brief and Glorious History of Blackburn Olympic 1878-1889, SoccerData, 2007, ISBN 1-899468-83-8.
(EN) Phil Soar, Martin Tyler, Encyclopedia of British Football, Willow Books, 1983, ISBN 0-00-218049-9.
(EN) Keith Warsop, The Early FA Cup Finals and the Southern Amateurs, SoccerData, 2004, ISBN 1-899468-78-1.
(EN) David Goldblatt, The Ball is Round: A Global History of Football, Londra, Penguin, 2007,  pp. 37–47, ISBN 978-0-14-101582-8.
(EN) Alan Shury, Landamore Brian, The Definitive Newton Heath F.C., SoccerData, 2002,  p. 11, ISBN 1-899468-16-1.
(EN) Gary James, Manchester – A Football History, James Ward, 2008,  p. 45, ISBN 978-0-9558127-0-5.
(EN) Bryon Butler, The Football League 1988–1988 The Official Illustrated History, Macdonald Queen Anne Press, 1987,  p. 11, ISBN 0-356-15072-0.
(EN) Philip Gibbons, Association Football in Victorian England – A History of the Game from 1863 to 1900, Upfront Publishing, 2001,  p. 71, ISBN 1-84426-035-6.
(EN) Tony Mason, Association football and English society, 1863–1915, Harvester Press, 1980,  p. 3, ISBN 0-391-01718-7.
(EN) Stuart Barnes, 2009–2010 Nationwide Football Annual, Sportsbooks, 2009,  p. 381, ISBN 1-899807-81-0.
(EN) Michael Joyce, Football League Players' Records 1888–1939, Soccerdata, 2004, ISBN 1-899468-67-6.
(EN) Matthew Taylor, The Association Game: a history of British football, Pearson Education, 2007, ISBN 0-582-50596-8.
Wikimedia Commons contiene immagini o altri file su Blackburn Olympic Football Club
(EN) Storia del club, su spartacus.schoolnet.co.uk. URL consultato il 29 novembre 2009 (archiviato dall'url originale il 2 marzo 2009).
Con il termine blocco occidentale (detto anche blocco capitalista) ci si riferisce all'insieme di nazioni che durante la guerra fredda erano alleate o facevano riferimento agli USA in contrapposizione al blocco orientale che invece includeva i paesi allineati con l'URSS. 
In particolare il blocco occidentale includeva tutti i paesi del Patto Atlantico il cui "braccio armato" era la NATO e i paesi alleati degli Stati Uniti fuori dall'Europa, quali ad esempio l'Australia, la Nuova Zelanda, il Giappone e la Corea del Sud. In realtà l'espressione era un semplice contraltare al blocco orientale molto più citato nel vivere comune dei paesi dell'Europa occidentale. Spesso si preferiva utilizzare anche il termine mondo libero in contrapposizione al blocco orientale. I paesi non allineati non rientravano nel novero del blocco occidentale, pur avendo in alcuni casi le caratteristiche per farne parte. Né, ovviamente, ne facevano parte paesi neutrali come Svezia, Austria e Svizzera perfettamente inserite dal punto di vista politico ed economico nel mondo occidentale o primo mondo.
La definizione di blocco intendeva proprio dare l'idea di un'unione che si opponeva sia militarmente che politicamente all'URSS e al Patto di Varsavia. I due blocchi erano divisi in Europa da una linea ideale che andava dal Baltico a Trieste e che Winston Churchill in un suo famoso discorso  definì la cortina di ferro. Strettamente legata al concetto di blocco occidentale è anche la definizione di Primo Mondo o mondo libero. Con il venire meno della minaccia dei paesi comunisti e la caduta del muro di Berlino l'espressione è caduta in disuso. Addirittura molti dei paesi dell'ex blocco orientale attualmente sono entrati a far parte della NATO.

Blue Monday è un singolo del gruppo musicale britannico New Order, pubblicato originariamente il 7 marzo 1983 dalla Factory Records come unico estratto dal secondo album in studio Power, Corruption & Lies e successivamente remixato e ridistribuito nel 1988 (sempre dalla Factory) e nel 1995 (dalla London Records), rispettivamente come Blue Monday '88 e Blue Monday-95. Composto dai membri del gruppo Gillian Gilbert, Peter Hook, Stephen Morris e Bernard Sumner, è in assoluto uno dei loro brani più celebri, divenuto col tempo un vero e proprio classico della scena club-dance mondiale ed un'opera seminale per la musica elettronica tutta, ispirando pure diversi artisti della scena sia indipendente che mainstream.Destò una certa curiosità la speciale confezione per la prima edizione in vinile 12", con The Beach (un ri-arrangiamento strumentale della canzone) sul lato B, progettata dai grafici Peter Saville e Brett Wickens in modo tale da ricordare un floppy disk 5¼", con un codice crittografato formato da file di quadratini colorati sul lato destro, che nasconde i titoli dei pezzi, i nomi del gruppo e dell'etichetta discografica.Apparve in alcune edizioni su CD e musicassetta del secondo album in studio del complesso, Power, Corruption & Lies, uscito nello stesso periodo.Al suo debutto sul mercato, il pezzo ottenne un ottimo successo commerciale, entrando nelle top ten di molti Paesi in tutto il mondo. Attualmente è il singolo a dodici pollici più venduto di sempre. Soltanto nel Regno Unito, contando anche le ripubblicazioni del 1988 e del 1995, si contano 1,16 milioni di copie acquistate (delle quali 700.000 nel 1983).È stato acclamato dalla critica e inserito in molte classifiche delle canzoni più belle della storia della musica.
I New Order dichiararono di aver scritto Blue Monday pensando alla delusione data dal fatto che il pubblico dei loro concerti non avesse mai chiesto un bis. La canzone infatti era stata concepita come un semplice pattern ritmato che avrebbe concesso loro di ritornare sul palco, ri-accendere i sintetizzatori e lasciare che la gente ballasse. Tuttavia, mentre lo stavano scrivendo, esso si evolse in un progetto più complesso che li convinse a trasformarlo in un vero e proprio singolo discografico. Curiosamente, durante le esibizioni dal vivo, nonostante tutto il successo che ottenne, continuò ad essere eseguito soltanto come bis.
Alcuni elementi percussivi e melodici vennero prelevati da una precedente composizione, Video 5 8 6, del 1982, che si sarebbe poi evoluta nella canzone 5 8 6, pubblicata come quarta traccia in Power, Corruption & Lies.Secondo Bernard Sumner, quattro brani influenzarono lui e gli altri membri durante la fase di scrittura: Dirty Talk (1982) del gruppo italo disco Klein + M.B.O. per l'arrangiamento; il classico della disco music You Make Me Feel (Mighty Real) (1978) del cantante Hi-NRG Sylvester per la linea di basso con le ottave (il cui riff fu "rubato" da Peter Hook da una composizione di Ennio Morricone); Our Love (1979) di Donna Summer per il ritmo e Uranium dei Kraftwerk (dall'album Radio-Activity, del 1975) per il coro sintetizzato, che venne pure campionato ed inserito nell'introduzione e nel finale di Blue Monday.Prima di prender parte alle sessioni di registrazione, il gruppo decise di realizzare delle demo elaborate tramite dei codici binari, per poter prendere dimestichezza con i nuovi programmi MIDI dei loro strumenti. Per questo motivo, il pezzo fu definito un «classico del synth pop» e il definitivo passaggio dei New Order dal genere post-punk a quello dell'alternative dance. Venne citato inoltre come uno degli esempi di stile hi-NRG applicato alla club music.
Il brano fu al centro di un dibattito controverso: alcuni musicologi infatti lo accusarono di essere un palese rifacimento (con il testo ovviamente differente) di Gerry and the Holograms, canzone di quattro anni prima pubblicata come title track dell'eponimo album di debutto dell'omonima band formatasi a Manchester (stessa città di origine dei New Order) per volere del musicista e conduttore radiofonico CP Lee. Sebbene Bernard Sumner abbia smentito queste voci, nelle note di copertina di un'antologia del gruppo John Scott, uno dei membri, afferma:
La canzone è aperta dal noto battito marcato in semicroma della batteria, programmato per una drum machine Oberheim DMX, al quale, dopo quattro battute, si aggancia in assolvenza la melodia principale eseguita da un sequencer. Secondo alcune interviste per il documentario NewOrderStory, questa venne in realtà eseguita totalmente fuori sincrono con il ritmo, in quanto Gillian Gilbert si era dimenticata di inserire una nota nel programma dello strumento; tuttavia, questo venne reputato dalla band un felice incidente che contribuì al fascino del singolo.La sezione centrale è invece caratterizzata da una palpitante linea di basso sintetizzato, suonata da un Moog Source e sovrapposta al basso elettrico di Peter Hook grazie ad un sequencer Powertran costruito da Sumner, il quale canta in maniera piatta ed inespressiva un testo composto da una sola coppia di strofe (con l'ultima smezzata in due parti da una breve sequenza di effetti sonori) senza ritornello (e, in questo senso, Blue Monday è da considerarsi una hit atipica).
Nella lunga coda strumentale finale di quasi tre minuti ritorna il riff dell'introduzione, accompagnato da tutti gli altri strumenti che suonano insieme fino alla dissolvenza.
Il contenuto del testo di Blue Monday, scritto da Sumner, è criptico ed aperto a libere interpretazioni. Per alcuni è incentrato sul controllo e l'abuso all'interno di una relazione conflittuale, mentre per altri potrebbe essere semi-autobiografico e trattare della dipendenza da droghe del chitarrista.D'altronde il titolo non compare mai nei versi (come di consueto per le produzioni della band) e per questo circolò la leggenda, smentita dagli stessi New Order, che questo si riferisse al lunedì del 14 giugno 1983, quando l'Argentina si arrese all'Inghilterra nel conflitto per il controllo delle Isole Falkland. In realtà esso venne preso da un'illustrazione all'interno del romanzo del 1973 di Kurt Vonnegut La colazione dei campioni, ovvero Addio triste lunedì (Breakfast of Champions, or goodbye blue monday), che Stephen Morris stava leggendo durante il periodo di scrittura del pezzo. In essa c'era scritto "Goodbye Blue Monday" in riferimento all'invenzione della lavatrice come risoluzione di tutti i problemi delle casalinghe.
Come accennato, la copertina originale venne disegnata dall'artista della Factory Peter Saville (in collaborazione con Brett Wickens), il quale inizialmente aveva pensato di prendere come soggetto una porzione di affresco rinascimentale. Infatti intorno al 1981, guardando la miniserie televisiva della BBC I Borgia, era rimasto talmente colpito dal Rinascimento italiano da voler tentare di portare nella grafica dell'etichetta discografica la grandezza artistica di quel momento storico. Poi però, visitando la sala prove dei New Order, venne rapito dai sintetizzatori che il gruppo utilizzava per registrare i pezzi e così cambiò idea.Stephen Morris raccontò a tal proposito: «Mi ricordo che Peter entrò in sala e rimase quasi ipnotizzato, quando vide il nostro nuovo campionatore. Si trattava di un Emulator sampler, che utilizzava dei floppy disk da quattro pollici, sui quali registravamo le linee guida della canzone. Peter prese in mano un floppy e mi chiese subito se poteva avere uno di quegli affascinanti oggetti. Ecco com'è nata la copertina di Blue Monday.»
Saville aggiunse: «Salii in macchina e tornai verso Londra. Mi sembrava di essere in una situazione paradossale, sul posto del passeggero c'era questo floppy che mi aveva colpito per la sua forma ed il suo design, mentre l'autoradio mi stordiva con le note dance di Blue Monday. Arrivai alla fine della M1 proprio quando la canzone terminò la sua furiosa corsa, rimasi quasi inebetito, i New Order avevano decisamente cambiato tiro ed io avevo sul sedile il simbolo di questo cambiamento. Dovevo vestire Blue Monday come se fosse stato un grande floppy disk.»Perciò il disegno finale della custodia fu una perfetta riproduzione di un floppy disk 5¼". Peculiare fu inoltre la scelta di non scriverci né il nome del gruppo né il titolo del singolo in maniera esplicita (Saville mandò direttamente il disegno alla tipografia), ma di inserire, sul dorso della confezione, un codice costituito da quadratini colorati, i quali, adeguatamente decifrati attraverso una legenda stampata sul retro dell'album Power, Corruption & Lies, riportano la dicitura: "FAC 73 BLUE MONDAY AND THE BEACH NEW ORDER". Queste dei New Order furono due delle quattro pubblicazioni della Factory ad avere quella tipologia di rompicapo in copertina (le altre sarebbero state Confusion, il singolo successivo, e From the Hip, album del 1984 del complesso post-punk inglese Section 25).
Le prime stampe del vinile dodici pollici erano fustellate con un interno argentato, ma il loro costo era talmente elevato che per l'etichetta discografica ogni copia rappresentava una perdita di denaro. Nel libro Factory Records: The Complete Graphic Album Matthew Robertson scrisse infatti che «per l'uso della fustellatura e di colori specifici, il costo di produzione di questa copertina era così alto che ogni singolo venduto fu una perdita.» Il fondatore della Factory Tony Wilson affermò di aver perso cinque pence a singolo «grazie al nostro strano sistema di contabilità»; Saville disse che «nessuno si aspettava che Blue Monday diventasse una hit e quindi nessuno si aspettava che il costo fosse un problema.» Inoltre in Shadowplayers: The Rise and Fall of Factory Records aggiunse: «Sono così annoiato da questa storia. Noi non sapevamo nemmeno quante di queste copertine costose siano state fatte.»
Robertson scrisse che «le ristampe successive ebbero dei piccoli cambiamenti per ridurre i costi» (la fustellatura venne infatti rimpiazzata da una stampa color argento nelle ri-pubblicazioni del 1988 e del 1995).
Blue Monday fu distribuita nel 1983 in vinile dodici pollici dalla Factory Records e nel primo anno di pubblicazione riuscì ad entrare per ben due volte, in periodi differenti, nella Official Singles Chart: al suo debutto raggiunse infatti la dodicesima posizione, ma poi, coadiuvata anche dal successo dell'album allora in uscita, Power, Corruption & Lies, riuscì a toccare anche la nona.Il 31 marzo di quell'anno, i New Order fecero un'apparizione al Top of the Pops per promuovere ulteriormente la canzone. Fatto strano per il programma televisivo, la suonarono dal vivo, sotto loro insistenza, in quanto reputavano sciocco mandarla in playback. Purtroppo però ebbero dei gravi problemi tecnici e così il risultato non fu fedele alla registrazione originale. Stephen Morris, a tal proposito, disse che «Blue Monday non è mai stato un brano facile da suonare, ma tutto è andato per il verso sbagliato. I sintetizzatori erano malandati. Sembrava orribile». Nel 1985, insieme alla successiva Thieves Like Us, la canzone fu ufficialmente pubblicata in Polonia su vinile a sette pollici e in una confezione differente, a cura della Tonpress e sotto la licenza della Factory, e riuscì a vendere 50.000 copie ed a posizionarsi al quinto posto della classifica di fine anno.Nel 1988 Quincy Jones convinse i New Order a firmare un contratto con la sua casa discografica Qwest Records e supervisionò (assieme a John Potoker) il remix del loro singolo, che uscì lo stesso anno come Blue Monday '88 (con sul lato B lo strumentale Beach Buggy), ottenendo un successo ancor più grande della versione originale e toccando la terza posizione nelle classifiche britanniche, la quarta in quelle australiane e addirittura la prima nella Top Dance statunitense ed in Nuova Zelanda. È sulla scia di questa rinnovata popolarità che venne lanciato sul mercato, nel 1995, Blue Monday-95, un nuovo mix realizzato dal duo musicale tedesco Hardfloor, che ebbe discreta fama, entrando nella Top 20 inglese e in altre Top 100 europee.
Con i suoi sette minuti e mezzo di durata, Blue Monday è uno dei singoli più lunghi che siano riusciti a scalare la Official Singles Chart e, con 3.200.000 copie acquistate, è di fatto il brano pubblicato sul vinile a dodici pollici più venduto di tutti i tempi. Curiosamente, a dispetto di ciò, non ha mai vinto un disco d'oro o di platino in quanto la Factory Records, essendo un'etichetta totalmente indipendente, non era iscritta all'associazione British Phonographic Industry. Secondo la Official Charts Company, vendette 1.160.000 copie solo in Inghilterra, divenendo il sessantanovesimo singolo più venduto nel Regno Unito. I suoi proventi vennero destinati all’apertura del celebre The Haçienda, locale di punta di Manchester e dal quale sarebbero usciti tutti quei gruppi che avrebbero formato la cosiddetta scena musicale del "Madchester".
Un primo videoclip di una versione più corta di Blue Monday venne realizzato nel 1983. Si tratta di un collage di filmati militari dai colori solarizzati, di animazioni create al computer di forme geometriche come quadrati (uguali a quelli presenti nella copertina) e rette, di registrazioni digitalizzate a bassissima risoluzione e framerate di esecuzioni dal vivo del gruppo e di brevi segmenti di gameplay del videogioco Zaxxon (per Apple II).
Durante la puntata del 4 aprile 2016 del programma televisivo della ABC Rage venne invece mostrato un altro video, in cui si vedeva la performance dei New Order in playback al Top of the Pops della BBC.Anche per Blue Monday '88 fu realizzato un video promozionale, pubblicato nel DVD dell'antologia Substance, che mostra alcuni sketch del fotografo William Wegman e del suo cane Weimaraner Fay Ray alternati ad alcune animazioni fatte a mano di Robert Breer e da alcune scene in cui i membri della band compiono alcune azioni, come camminare su una trave di legno sopra un pavimento dipinto di blu, giocare con delle maglie metalliche o stare ad osservare una sfera che ruota come un satellite attorno alle proprie teste oppure dei folioscopi.
Per il programma radiofonico Sold on Song della BBC Radio 2 «[Blue Monday] è ampiamente considerato come un legame cruciale tra la discoteca anni Settanta e il boom dance/house che venne fuori alla fine degli anni Ottanta.» Infatti, sebbene il synth pop fosse uno degli stili più forti della musica popolare della Gran Bretagna, il singolo, con l'incoraggiamento del manager dei New Order Rob Gretton, venne realizzato guardando alla scena club/house di New York ed al lavoro di produttori come Arthur Baker (che avrebbe inoltre collaborato con il gruppo per il successivo Confusion).
Il giornalista Matthew Horton della rivista NME ha scritto, in un articolo commemorativo del 14 marzo 2013, in occasione del trentesimo anniversario della pubblicazione della canzone, che: «Blue Monday ha impostato i parametri e i suoi discendenti diretti di Manchester hanno riempito lo spazio, accogliendo i battiti sequenziati nel proprio repertorio e diventando sexy. Sexy come gli Happy Mondays non potrebbero mai essere, questo è. Diffondendosi più lontano, gli artisti crossover Primal Scream, The Prodigy, LCD Soundsystem e The Chemical Brothers beneficiano tutti della fusione visionaria di Blue Monday mentre i suoi viticci continuano ad espandersi attraverso il panorama pop.»Il singolo è stato inserito nel 2010 nel libro 1001 Songs You Must Hear Before You Die: And 10,001 You Must Download (e nell'edizione aggiornata del 2015), curato da Robert Dimery e in molte classifiche dei migliori brani degli anni Ottanta o di sempre, redatte da riviste specializzate: per esempio Pitchfork nel 2015 l'ha collocato al quarto posto della sua lista dei duecento migliori singoli del decennio, Rumore al duecentoquarantunesimo della sua Rumore 300 (del 2017), Uncut rispettivamente al diciannovesimo e al trentatreesimo di The 100 Greatest Singles Of The Post-Punk Era (del 2001) e 100 rock and movie icons (del 2005), Mojo invece l'ha messo sia tra le più belle pubblicazioni dell'epoca (nel 2007) sia tra i cento più grandi singoli di sempre (nel 1997), o ancora NME l'ha incluso in ben cinque sue classifiche (40 Records That Captured the Moment 1952-91, del 1992, The Top 100 Singles of All Time, del 2002, dove occupa la ventesima posizione, The 100 Best Songs of NME's Lifetime, del 2012, in cui si trova alla quinta, The 100 Best Songs of the 1980s, sempre del 2012, dove tocca la prima, e The 500 Greatest Songs of All Time, del 2014, in cui occupa l'ottava) e Q in sette (100 Songs That Changed the World, del 2003, al nono posto, The 1001 Best Songs Ever dello stesso anno, all'undicesimo, Top 20 Singles from 1980-2004 del 2004, al nono, 50 Greatest British Tracks, del 2005, al quarantaquattresimo, The Ultimate Music Collection, sempre del 2005, The 80 Best Records of the 80s, del 2006, al secondo, 50 Years of Great British Music, 10 Tracks per Decade, del 2008).
Nel 1999 Stephin Merritt, leader del gruppo musicale statunitense Magnetic Fields, compilò nel suo blog My Messy Blog una classifica delle sue registrazioni musicali preferite del secolo (selezionandone una per anno dal 1900 fino al 1998), nella quale inserì la canzone per rappresentare il 1983. 
Inoltre all'artista statunitense Chynna Clugston Flores piacque così tanto all'epoca, che decise poi di intitolare la sua serie a fumetti slice of life del 2000 proprio Blue Monday.
Nel 2008 è iniziata la pubblicazione della Collector's Editions di tutti gli album dei New Order pubblicati negli anni Ottanta, ristampati in versione rimasterizzata e con l'aggiunta di diverse tracce bonus. Blue Monday e The Beach sono stati così inseriti in Power, Corruption & Lies, mentre Blue Monday '88 e Beach Buggy in Brotherhood.
2016 – Singles (ripubblicazione; versione originale 12" e versione 7" del 1988)Inoltre, è comparso nelle seguenti raccolte di artisti vari:
1996 – The Best...Album in the World...Ever! (nuova versione 12", accorciata a 6:45)
2008 – Anthems II 1991-2009 (versione 7" del 1988 mixata con Chime degli Orbital)
Nel 1998, Blue Monday venne usata come accompagnamento musicale di uno spot dell'American Express.
È anche la sigla della miniserie televisiva tedesca del 2015 Deutschland 83. Sebbene sia presente solo nell'edizione mandata in onda in Germania, la rete statunitense SundanceTV (co-produttrice della serie) utilizzò spezzoni della canzone per il trailer della prima stagione in inglese.Nel cinema invece, è stata prettamente sfruttata come colonna sonora per pellicole ambientate negli anni Ottanta (col fine di delinearne immediatamente il tempo della narrazione), o che ne vogliono richiamare l'atmosfera. Ne sono degli esempi le seguenti opere:
Il brano è presente nelle colonne sonore dei videogiochi FIFA Football 2005, Grand Theft Auto: Vice City Stories (2006), dove viene mandato in onda dalla stazione radiofonica Wave 103, e Forza Horizon (2012). 
Il 6 novembre 2010 venne reso disponibile al download per poterlo suonare in Rock Band 3 in Basic rhythm e in una modalità PRO che si avvale dell'uso di una vera chitarra, un vero basso e un MIDI compatibile con un kit di batteria elettronica e tastiere in addizione ad un'armonia in tre parti con il coro.
Testi e musiche di Gillian Gilbert, Peter Hook, Stephen Morris and Bernard Sumner eccetto dove indicato.
Nota: Blue Monday (Plutone Dub), della durata di 4:46, uscì solo su vinile promozionale FAC73PL.
Peter Hook – basso elettrico, percussioni elettroniche, sintetizzatori, programmazione
Il gruppo musicale statunitense Orgy registrò una cover di Blue Monday, che venne estratta come secondo singolo dal loro album di debutto Candyass e pubblicata il 14 dicembre 1998. Internazionalmente fu una hit, scalando molte classifiche in tutto il mondo e guadagnando l'attenzione della critica, che ne notò la fresca fusione fra la musica industrial ed il metal
In un'intervista per Billboard Magazine, il chitarrista della band Amir Derakh raccontò che mentre lui ed i suoi compagni stavano lavorando per registrare la cover, avevano pensato di «rendere giustizia all'originale Blue Monday» e che si aspettavano più critiche di quelle ottenute. Inoltre ammise che si sentirono fortunati di aver realizzato una versione del pezzo molto personale, quasi da risultare una composizione che avevano scritto loro.
La prima pubblicazione di Blue Monday venne accompagnata da svariati remix, alcuni dei quali (sottotitolati "Club Mix 2000", dal nome di una serie di antologie popolare nei primi Duemila) molto più techno e destinati prettamente alle discoteche ed ai club underground. Vista la popolarità acquisita, gli Orgy decisero di includere anche il loro successivo singolo, Stitches, nella seconda edizione. Con il supporto dell'etichetta discografica venne realizzato un videoclip in formato QuickTime, reso pubblico il 9 febbraio 1999, che godette anch'esso di un buon successo, venendo trasmesso da molte rete televisive e permettendo così alla Reprise Records di distribuire il pezzo anche su vinile.
La canzone fu mandata in onda da numerose stazioni radiofoniche di musica hard rock e su MTV divenne popolarissima, apparendo nelle trasmissioni 120 Minutes e TRL, nella quale debuttò all'ottavo posto il 22 febbraio 1999. Nelle classifiche, riuscì ad entrare nella "Commercial Alternative Cuts" della CMJ, in quelle Alternative, Dance e Pop di Billboard, del Time Magazine e del Newsweek nel 2000.
Divenne per questo il trampolino di lancio per la carriera degli Orgy, come testimoniarono sia i concerti fatti all'Ozzfest e al Family Values Tour sia la ri-pubblicazione con Stitches. La rivista Spin la inserì nella sua "Hits of the Year" del 1999 e alcuni critici concordarono sul fatto che essa aprì il pubblico mondiale al filone del cyberpunk, che sarebbe definitivamente esploso come moda generazionale con il film Matrix delle sorelle Lana e Lilly Wachowski, di poco tempo dopo.Venne usata per la colonna sonora di alcuni film e serie televisive. In un'intervista per il Los Angeles Magazine, il regista, produttore e sceneggiatore statunitense Joel Gallen dichiarò che, durante la lavorazione di Non è un'altra stupida commedia americana, si pensò di usarla come commento sonoro per una scena in cui si disputava una partita di football. Disse che «aveva energia» e così, alla fine, la inserì nella colonna sonora.
Blue Monday venne considerata non solo la cover «più aggressiva fatta negli anni novanta» di una canzone dei New Order, ma anche una di quelle che contribuirono alla rinascita della new wave, alla quale si approcciarono tanti nuovi giovani ascoltatori proprio grazie ai rifacimenti in stile gloomcore di alcuni dei suoi brani più rappresentativi, come You Spin Me Round (Like a Record) dei Dead or Alive, coverizzata dai Dope nel 2000. Molti critici attribuirono il successo dell'album degli Orgy Candyass proprio al singolo in questione e alcuni già avanzarono l'ipotesi che la band sarebbe presto diventata una one-hit wonder, dubitando che sarebbe stata in grado di bissare il successo guadagnato con la canzone scritta da altri, tuttora considerata la migliore del loro repertorio. Porter W. Richards della rivista Sputnik trovò infatti i brani del disco più o meno tutti uguali, mentre questo balzava subito all'orecchio come qualcosa di diverso.Nel gennaio del 2000, in un'intervista per Spin Magazine, il cantante e il chitarrista dei Buckcherry, Josh Todd e Keith Nelson, non elogiarono particolarmente la cover, reputandola molto simile ai pezzi dei Nine Inch Nails e troppo «meccanica». Anche Chynna Clugston Flores ne parlò male, in particolar modo perché si era creduto che la sua serie a fumetti avesse preso il titolo non dal brano dei New Order, ma da questa canzone.
Testi e musiche di Gillian Gilbert, Peter Hook, Stephen Morris and Bernard Sumner eccetto dove indicato.
Stitches (Green Velvet Mix) – 6:13 (Amir Derakh, Jay Gordon, Bobby Hewitt, Ryan Shuck)
Incubo finale (I Still Know What You Did Last summer), regia di Danny Cannon (1998)
Non è un'altra stupida commedia americana (Not Another Teen Movie), regia di Joel Gallen (2001)
The Take - Una storia criminale – miniserie televisiva, regia di David Drury (2009)
Il gruppo musicale norvegese Flunk registrò una cover di Blue Monday per il primo album in studio For Sleepyheads Only e la pubblicò come singolo nel 2002. Questa versione si differenzia dalle precedenti per il ritmo molto più lento, a mo' di ballata, e per il ruolo maggiormente centrale dato al testo. Anche questa riuscì a diventare una hit (l'unica della band), probabilmente sulla scia del successo dei suoi predecessori. Fu pubblicata su EP (intitolato appunto Blue Monday) insieme ad uno dei suoi sette remix resi disponibili all'acquisto. Venne complessivamente ben accolta dai critici, anche se Mallory O'Donnell di Stylus Magazine ebbe a dire che i Flunk «hanno soltanto messo in mostra la scarsezza della melodia» della canzone dei New Order. Venne inclusa nella colonna sonora dei film A testa alta (2004), con Dwayne Johnson e diretto da Kevin Bray, e Nancy Drew (2007), di Andrew Fleming con Emma Roberts.
Testi e musiche di Gillian Gilbert, Peter Hook, Stephen Morris and Bernard Sumner eccetto dove indicato.
Nel 2004, la Rephlex Records del compositore Aphex Twin distribuì una versione acid house di Blue Monday realizzata nel 1988 dal gruppo di musica elettronica inglese 808 State per uno dei loro set di canzoni (in cui vi era incluso anche un remix di Confusion) da suonare durante le serate "Hot Night" del night club di Manchester The Haçienda. Sebbene fosse una delle più richieste nel locale alla fine degli anni Ottanta, venne considerata per molto tempo perduta fino a quando non ne vennero ritrovati i nastri originali da Graham Massey, uno dei fondatori degli 808 State, dopo aver cercato nel suo archivio musicale sotto il consiglio di Sean Booth, membro del complesso IDM Autechre. Aphex Twin disse a quei tempi: «Se sei un appassionato di musica da ballo queste registrazioni sono quasi come un anello mancante. Gruppi come i New Order hanno contribuito a creare l'house, l'acid e la techno. Si tratta di un omaggio fatto ai vecchi dagli 808.»
Dalla sua pubblicazione, numerosi altri artisti, oltre i già nominati Orgy, Flunk e 808 State, si sono cimentati nella realizzazione di una propria versione di Blue Monday. Tra questi, si ricordino:
Il performer transgender statunitense Divine, la cui seconda registrazione del suo singolo del 1984 Love Reaction venne modellata sulla base strumentale di quello dei New Order. Per questo il produttore discografico Bobby Orlando rischiò una denuncia (poi mai andata in porto) per plagio.
Il gruppo musicale inglese Lord Horror with the Savoy Hitler Youth Band, che la pubblicò come singolo (dal titolo Blue Monday/Cadillac Ranch) nel 1986 tramite la Savoy Entropy Records.
Il complesso new Age tedesco Gregorian, che la rilesse utilizzando il canto gregoriano e la pubblicò nell'album Masters of Chant Chapter III, del 2002.
La band argentino Tanghetto, che la registrò in stile nuevo tango per il remix-album Buenos Aires Remixed, del 2005.
Il progetto di musica elettronica inglese Cosmosis, che ne realizzò una versione goa trance intitolata Re-Order ed inserita nel disco Trancendance, del 2005.
Il gruppo francese Nouvelle Vague, che la interpretò in stile bossa nova e la pubblicò nell'album Bande à part, del 2006.
La Blue Monday dei Nouvelle Vague (qui ad Oslo nel 2007), venne ben accolta dai critici e alcuni la considerano una delle migliori tracce di Bande à part.
Il progetto industrial danese Klutæ, che la registrò per il disco Hit 'n' Run del 2006.
Il complesso pop danese Swan Lee, la cui interpretazione è presente nell'antologia postuma Swan Lee – The Complete Collection 1997-2005, del 2007.
Il progetto EBM belga Absolute Body Control, che la incise e la distribuì nel 2008 come singolo (accoppiata con un'altra cover di un celebre brano synthopop, Warm Leatherette di The Normal del 1978), intitolato per l'appunto Blue Monday/Warm Leatherette.
Il gruppo musicale new wave/synth pop australiano Real Life, che la registrò (insieme ad altre cover di hit degli anni Ottanta) per l'album Send Me An Angel – '80s Synth Essentials, del 2009.
Il gruppo tedesco futurepop And One, che la eseguì dal vivo e la cui registrazione venne inserita come bonus track nel disco Bodypop 1½, del 2009.
Il produttore discografico e DJ tedesco di musica house Kurd Maverick, che ne pubblicò, come singolo, un remix nel 2009, ottenendo un discreto successo in terra natia. 
Il cantante filippino Miguel Escueta, che inserì una propria cover nel suo EP Now It Starts, del 2010.
Il gruppo di musica elettronica statunitense Rabbit in the Moon, che la rifece per la raccolta del 2010 Ceremony – A New Order Tribute, contenente re-interpretazioni da parte di numerosi musicisti del panorama musicale indipendente statunitense ed europea dei pezzi più famosi dei New Order.
La mento band giamaicano The Jolly Boys, la cui cover è reperibile nell'edizione inglese del loro disco Great Expectation, del 2010.
La cantautrice inglese Låpsley, che ne realizzò una sua interpretazione per l'EP Monday, del 2014.
Il gruppo indie rock statunitense Health, che ne registrò una versione techno per la colonna sonora del film del 2016 diretto da David Leitch Atomica bionda, con Charlize Theron.
(EN) Jim Bessman, Orgy Expands on Elemtree's 'Vapor', in Billboard Magazine, vol. 112, nº 39, Nielsen Business Media, Inc, 23 settembre 2000,  p. 138, ISSN 0006-2510.
(EN) Billboard Magazine, vol. 112, nº 10, Nielsen Business Media, Inc, 4 marzo 2000,  p. 132, ISSN 0006-2510.
(EN) Donny Brusca, BPM List 2006: Main Edition, Lulu.com, 2006,  p. 700, ISBN 978-1-84728-860-8.
(EN) Joshua Clover, Jukebox Culture, in Spin, vol. 16, nº 11, SPIN Media LLC, novembre 2000,  p. 224, ISSN 0886-3032.
(EN) Commercial Alternative Cuts, in CMJ New Music Report, vol. 57, nº 604, CMJ Network, Inc, 8 febbraio 1999,  pp. 60, ISSN 0890-0795.
(EN) Briton Hadden e et. al., Time Magazine, vol. 155, Time Inc, 2000, ISSN 0040-781X, OCLC 1767509.
(EN) Carla Hay, Elemtree's Orgy Hits with '80s cover, in Billboard Magazine, vol. 111, nº 6, Nielsen Business Media, Inc, 6 febbraio 1999,  p. 84, ISSN 0006-2510.
(EN) Ian Jackman, TRL: the ultimate fan guide, Simon and Schuster, 2000,  p. 144, ISBN 0-7434-1850-6.
(EN) Tim Kenneally, Just can't get enough: Orgy are, like, totally awesome 80's, in Spin, vol. 15, nº 3, SPIN Media LLC, marzo 1999,  p. 164, ISSN 0886-3032.
(EN) Tim Kenneally, Buckcherry's Jukebox Jury, in Spin, vol. 16, nº 1, SPIN Media LLC, gennaio 2000,  p. 144, ISSN 0886-3032.
(EN) Mary Melton, Burden of Spoof, in Los Angeles Magazine, vol. 46, nº 12, Emmis Communications, dicembre 2001,  p. 192, ISSN 1522-9149.
(EN) Richardson, Orgy, in CMJ New Music Monthly, nº 87, CMJ Network, Inc, novembre 2000,  pp. 112, ISSN 1074-6978.
(EN) Ian Shirley, Can rock & roll save the world?: an illustrated history of music and comics, SAF Publishing Ltd, 2005,  p. 256, ISBN 0-946719-80-2.
(EN) Jean Strousse e et al., Newsweek, vol. 135, 10-17, Newsweek, Inc, 2000, ISSN 0028-9604, OCLC 1760328.
(EN) Tommy Udo, Brave nu world, Sanctuary, 2002,  p. 255, ISBN 978-1-86074-415-0.
(EN) Joel Whitburn, Joel Whitburn's rock tracks: mainstream rock 1981–2002 : modern rock, 1988–2002 : bonus section! classic rock tracks, 1964–1980, Record Research, 2003,  p. 335, ISBN 0-89820-153-5.

Questa voce raccoglie le informazioni riguardanti il BluVolley Verona nelle competizioni ufficiali della stagione 2015-2016.
LA stagione 2015-16 è per il BluVolley Verona, sponsorizzato da Calzedonia, la dodicesima, l'ottava consecutiva in Serie A1; viene confermato l'allenatore, Andrea Giani, mentre la rosa subisce qualche cambiamento: infatti alle partenze di Manuel Coscione, Sam Deroo, Mitja Gasparini e Adam White, fanno seguito gli arrivi di Michele Baranowicz, Uroš Kovačević, Saša Starović e François Lecat. Tra i confermati: Aidan Zingel, Nicola Pesaresi, Taylor Sander e Simone Anzani e Luca Spirito.
Il campionato si apre con la vittoria sulla Sir Safety Umbria Volley seguita dalla sconfitto contro il Modena Volley; in tutto il resto del girone di andata la squadra di Verona colleziona esclusivamente vittorie, eccetto due stop, uno alla sesta giornata contro l'Associazione Sportiva Volley Lube e un altro alla decima giornata contro la Trentino Volley, chiudendo al quinto posto in classifica e ottenendo la qualificazione alla Coppa Italia. Dopo la vittoria nella prima giornata del girone di ritorno, il club veneto incappa in tre sconfitte consecutive, e, a seguito del successo sulla Pallavolo Piacenza, cede anche in altre due gare: nelle ultime quattro partite di regular season ottiene quattro vittorie con il quarto posto in classifica. Nei quarti di finale dei play-off scudetto la sfida è contro la Sir Safety Umbria Volley: dopo aver perso le prime due gare gli scaligeri portano la serie a gara 5, vincendo gara 3 e 4, ma perdono poi l'ultima sfida, venendo eliminati dalla corsa allo scudetto. Il BluVolley Verona accede così ai play-off per il 5º posto, utile per la qualificazione alla Challenge Cup 2016-17: nei quarti di finale superano con due gare vinte e una persa il Gruppo Sportivo Porto Robur Costa, mentre in semifinale viene sconfitta per 3-2 dalla Top Volley.
Grazie al quinto posto al termine del girone di andata della Serie A1 2015-16, il BluVolley Verona partecipa alla Coppa Italia: l'avventura tuttavia termina già ai quarti di finale, sconfitta sia nella gara di andata che in quella di ritorno dalla Sir Safety Umbria Volley.
A seguito del quinto posto in regular season e dell'uscita ai quarti di finale della Serie A1 2014-15, Il BluVolley Verona partecipa per la prima a una competizione europea, ossia alla Challenge Cup: il club veneto supera agevolmente il secondo turno, i sedicesimi, gli ottavi e i quarti di finale, battendo sia nella gara di andata che in quella di ritorno rispettivamente il Fonte do Bastardo, lo Zwolle, il Galatasaray e l'Arago de Sète. Nelle semifinali perde la gara di andata per 3-2 contro il Benfica, ma vince quella di ritorno per 3-1, qualificandosi alla finale per un migliore quoziente set. Nell'ultimo atto della competizione la sfida è contro il Fakel: il club italiano ha la meglio su quello russo vincendo sia la gara di andata che quella di ritorno entrambe per 3-2, aggiudicandosi il trofeo.

Il film, diretto da Norman Tokar su una sceneggiatura di Arthur Julian con il soggetto di Martin Roth, fu prodotto da Ron W. Miller per la Walt Disney Productions e girato a Balboa Beach, Newport Beach, California.
Il film fu distribuito nei cinema statunitensi il 1º luglio 1970 dalla Buena Vista Distribution Company e per l'home video dalla Walt Disney Home Video.Altre distribuzioni:
"Here come those marina madcaps who go down to the sea in ships - EVERY BLESSED WEEKEND...down and down and down and down and d".
(EN) Boatniks - I marinai della domenica, su AFI Catalog of Feature Films, American Film Institute. 

Bob Fullam (1897 – 1973) è stato un calciatore e allenatore di calcio irlandese, di ruolo attaccante.
Cresciuto nello Shelbourne, nel 1921 si trasferisce allo Shamrock Rovers. Nel 1923 conquista il titolo irlandese, vincendo la classifica marcatori con 27 centri. È nuovamente protagonista nel 1925, dove aiuta lo Shamrock a vincere il torneo nazionale segnando 20 gol. Sempre nel 1925 la società ottiene il successo nella coppa d'Irlanda. In seguito vince altri due campionati irlandesi e altre cinque coppe nazionali consecutive.
Il 21 marzo 1926 debutta in Nazionale giocando a Torino contro l'Italia (3-0). Il 23 aprile del 1927 gioca la sua seconda ed ultima partita con l'Irlanda, affrontando nuovamente l'Italia e siglando l'unica rete irlandese nel 2-1 finale.
 Campionato irlandese: 4Shamrock Rovers: 1922-1923, 1924-1925, 1928-1929, 1931-1932Coppa d'Irlanda: 6Shamrock Rovers: 1924-1925, 1928-1929, 1929-1930, 1930-1931, 1931-1932, 1932-1933

Sir Robert William Robson detto Bobby (ˈbɒbi ˈrɒbsən; Sacriston, 18 febbraio 1933 – Sacriston, 31 luglio 2009) è stato un calciatore e allenatore di calcio inglese.
Ha guidato complessivamente sette squadre di club europee e la Nazionale di calcio dell'Inghilterra.
La sua carriera professionistica da giocatore, che lo vide agire come mezz'ala, abbracciò quasi venti anni, durante i quali giocò per tre club: Fulham, West Bromwich Albion e, per un breve periodo, Vancouver Royals. Registrò inoltre venti presenze con la Nazionale inglese, segnando quattro gol.
Dopo la carriera da calciatore ebbe successo sia come allenatore di club che della Selezione inglese, vincendo il campionato sia nei Paesi Bassi che in Portogallo, conquistando trofei in Inghilterra e Spagna e conducendo la Nazionale del suo Paese alla semifinale del Mondiale di calcio del 1990. Il suo ultimo ruolo sportivo fu quello di consigliere dell'allenatore della Nazionale irlandese.
Robson fu nominato Knight Bachelor nel 2002, fu inserito nella Hall of Fame del calcio inglese nel 2003 e fu presidente onorario dell'Ipswich Town. A partire dal 1991 soffrì di ricorrenti problemi di salute relativi al cancro e dal marzo del 2008 spese il suo nome e i suoi sforzi per la Sir Bobby Robson Foundation, un ente benefico di ricerca su tale malattia. Ad agosto 2008 il suo tumore al polmone fu giudicato terminale; morì meno di un anno dopo.
Nato a Sacriston, Contea di Durham, Robson fu il quarto dei cinque figli di Philip e Lilian Robson (nata Watt). Quando aveva pochi mesi, la famiglia si trasferì presso il paese di Langley Park, dove suo padre lavorò come minatore. Da ragazzo, fu spesso portato dal genitore a vedere il Newcastle United al St James' Park, cosa che richiedeva un viaggio in autobus o una camminata di diversi kilometri. Robson descrive Jackie Milburn e Len Shackleton come i suoi idoli d'infanzia. Entrambi giocarono per il Newcastle nel ruolo di mezz'ala, la posizione che avrebbe successivamente ricoperto durante la sua carriera da calciatore.
Robson frequentò la Waterhouses Secondary Modern School, ma il preside non permise alla squadra di calcio della scuola di partecipare ad un campionato. Quindi, all'età di undici anni, cominciò a giocare per il Langley Park Juniors al sabato mattina e, compiuti i quindici, venne aggregato ai diciottenni. Giocò a calcio ogni qualvolta ne avesse la possibilità, ma lavorò anche come apprendista elettricista per la National Coal Board, nella miniera di carbone di Langley Park.
Nel maggio del 1950 Bill Dodgin, allenatore del Fulham, fece visita alla famiglia Robson per far sottoscrivere a Bobby un contratto professionistico. Nonostante avesse ricevuto una proposta anche dal vicino Middlesbrough, l'offerta di Dodgin fu troppo invitante per essere rifiutata, così firmò per il Fulham e si trasferì a Londra, dove giocò come mediano e mezz'ala. Robson destò l'interesse anche del Newcastle (squadra che tifava), ma optò per il Fulham in quanto, a suo dire, "il Newcastle non fece nessuno sforzo apprezzabile per assicurarsi la [mia] firma".
Sebbene Robson fosse ormai divenuto un professionista, suo padre insistette affinché continuasse a lavorare come elettricista. Trascorreva il giorno lavorando presso il sito del Festival of Britain e si allenava per tre notti a settimana col Fulham. Col tempo ciò finì per risultare eccessivamente oneroso, pertanto Robson abbandonò il lavoro per dedicarsi a tempo pieno al calcio.
Nel 1950 fece il suo debutto per il Fulham, da poco promosso in prima divisione, in una partita contro lo Sheffield Wednesday. Il club non si rivelò essere seriamente competitivo e retrocesse al termine della stagione 1951-1952, ma Robson tornò in First Division quattro anni dopo, quando nel marzo del 1956 firmò per il West Bromwich Albion di Vic Buckingham. Il trasferimento, pari a 25.000 sterline, fu al tempo un record per il club. Fu sempre al West Bromwich Albion che conobbe il futuro vice allenatore e giocatore della Nazionale inglese Don Howe.
Debuttò con la nuova società in una sconfitta in casa per 0-4 contro il Manchester City il 10 marzo 1956. Nella stagione 1957-58 fu il miglior marcatore della squadra in campionato; il suo totale di ventiquattro gol ne include quattro segnati in una vittoria per 5-1 contro il Burnley. Giocò duecentocinquantasette partite e mise a segno sessantuno gol per il West Bromwich Albion e ne fu capitano nelle stagioni 1960-1961 e 1961-1962. Ad agosto del 1962, tuttavia, tornò al Fulham dopo un dissidio con il vicepresidente del club, Jim Gaunt, riguardante lo stipendio. La disputa in essere che concerneva sia le retribuzioni minime che quelle massime, istigata dal compagno di squadra Jimmy Hill e dalla Professional Footballers' Association, si combinò con la nascita del secondogenito di Robson, spingendolo a rivendicare degli emolumenti più cospicui. Gaunt rifiutò di rinegoziare il contratto, ragion per cui Robson avanzò una richiesta di trasferimento e venne ceduto al Fulham per 20.000 sterline, sottoscrivendo un accordo che raddoppiava i suoi guadagni. Poco dopo il suo ritorno al Fulham, la società vendette Alan Mullery e Rodney Marsh, facendo sì che le sue possibilità di assicurarsi dei titoli fossero sensibilmente ridotte. Lo stesso Robson affermò: "In tutta la mia carriera da calciatore, non ho vinto nulla".
Nonostante la stampa avesse riportato di un interesse da parte dell'Arsenal e dell'offerta di un ruolo da allenatore-giocatore da parte del Southend United, Robson lasciò il Fulham nel 1967 ed accettò un contratto di tre anni dei canadesi Vancouver Royals. Fu allenatore-giocatore nella loro stagione inaugurale nella North American Soccer League. Il compito si dimostrò arduo; un accordo di comproprietà a lunga distanza diede al calciatore ungherese Ferenc Puskás il controllo della sezione di San Francisco della società, mentre Robson si occupò della squadra di Vancouver. Robson fu insoddisfatto di tale situazione e quando, nel gennaio del 1968, il Fulham gli offrì un contratto da allenatore, accettò l'impiego a Craven Cottage.
Durante il suo primo periodo al Fulham, Robson partecipò a due tournée calcistiche di carattere ambasciatoriale organizzate dalla Football Association: nelle Indie Occidentali nel 1955 e in Sudafrica nel 1956. Tuttavia, fu durante il suo periodo al West Bromwich Albion che entrò pienamente a far parte della rosa, ricevendo la prima convocazione nel 1956. Il suo allenatore, Vic Buckingham, fu un fautore della tattica dell'"uno-due" – anticipatrice del "calcio totale" – e Robson, praticandola, lo convinse a selezionarlo.
Registrò venti presenze con la Nazionale inglese, con cui debuttò nel novembre del 1957 in una partita contro la Francia, segnando due volte nella vittoria per 4-0. Sebbene l'esordio fosse stato positivo, Robson fu escluso dalla lista dei convocati per il successivo incontro con la Scozia a vantaggio di Bobby Charlton. Fu tuttavia selezionato per il Mondiale del 1958 in Svezia, venendo preferito a Nat Lofthouse e Stanley Matthews, ma tornò dal Paese scandinavo deluso, in quanto l'Inghilterra fu eliminata dall'Unione Sovietica perdendo l'ultima partita del girone eliminatorio.
Dopo il Mondiale del 1958, Robson fece parte in pianta stabile della rosa della Nazionale, godendo di considerevole successo nel periodo che va dall'ottobre del 1960 al marzo del 1961, quando giocò in sei partite vinte dall'Inghilterra, durante le quali realizzò un gol nella vittoria record per 9-3 sulla Scozia allo stadio di Wembley. Fu convocato per il Mondiale del 1962 in Cile, ma un infortunio alla caviglia, occorsogli in un'amichevole di preparazione contro una squadra cilena, gli impedì di disputare il torneo. Come Robson ricorda, "Non giocai più per l'Inghilterra... la mia carriera in Nazionale fu incompiuta".
Nel 1959, l'allora allenatore di calcio dell'Inghilterra nonché Director of Coaching della Federazione inglese, Walter Winterbottom, gli suggerì di sostenere un corso per allenatori a Lilleshall. Robson esordì come allenatore del Fulham – sua ex squadra – nel gennaio del 1968 contro il Macclesfield Town, all'epoca militante nella Cheshire League, al terzo turno della FA cup. Il Fulham stava lottando in campionato con sedici punti in ventiquattro partite. Nonostante l'acquisto del giovane Malcolm Macdonald, Robson non poté salvare la squadra dalla retrocessione in Second Division e la lasciò a novembre, quando occupava l'ottava posizione. Scoprì di essere stato esonerato dall'incarico non con una comunicazione della società, ma dal titolo "Robson licenziato" su un cartellone dell'Evening Standard posto all'esterno della stazione di Putney.
Passò all'Ipswich Town nel 1969 e fu lì che si affermò come un allenatore di successo. Ottenne il posto vacante presso il club di Suffolk dopo un incontro casuale con il direttore della società Murray Sangster, mentre era in cerca di giovani talenti a Portman Road per conto dell'allenatore del Chelsea Dave Sexton. Dopo quattro stagioni mediocri, Robson condusse l'Ipswich al quarto posto nella First Division e trionfò nella Texaco Cup nella stagione 1972-1973. Nelle nove stagioni seguenti, l'Ipswich terminò al di sotto della sesta posizione in campionato solo una volta, nella stagione 1977-1978. Quella annata fu comunque coronata dal successo grazie alla vittoria per 1-0 sull'Arsenal nella finale di FA Cup. Il suo incarico all'Ipswich durò tredici anni, durante i quali la squadra chiuse due volte al secondo posto e figurò costantemente nelle competizioni europee, conquistando la Coppa UEFA nel 1981 con una complessiva vittoria per 5-4, calcolando la partita di andata e quella di ritorno, a scapito degli olandesi dell'AZ Alkmaar. Durante i suoi tredici anni in carica, Robson acquistò solo quattordici giocatori da altri club, preferendo fare affidamento sui calciatori prodotti dal settore giovanile dell'Ipswich.
Nel 2002, in onore dei risultati ottenuti con la squadra, una statua a grandezza naturale che lo raffigura fu eretta di fronte alla Curva Cobbold dello stadio dell'Ipswich Town, Portman Road. Il 7 luglio del 2006 Robson fu nominato presidente onorario dell'Ipswich Town Football Club, il primo dopo Lady Blanche Cobbold morta nel 1987.
Le imprese compiute con l'Ipswich gli fruttarono un'offerta da parte della Football Association per il ruolo di allenatore della Nazionale, ragion per cui declinò la proposta di un prolungamento decennale del contratto avanzata dal direttore dell'Ipswich Patrick Cobbold. Il 7 luglio 1982, due giorni dopo l'eliminazione dell'Inghilterra dal Mondiale, Robson sostituì Ron Greenwood come allenatore della Nazionale, scegliendo Don Howe, suo ex compagno al West Bromwich Albion, come vice allenatore.
La prima partita diretta da Robson dopo l'assunzione della carica vide subito una polemica, in quanto egli escluse Kevin Keegan per l'incontro con la Danimarca, portandolo ad avere un battibecco con i tifosi del Newcastle.
Il 21 settembre 1983, Robson subì l'unica sconfitta occorsagli nelle ventotto partite di qualificazione che disputò come allenatore. La battuta d'arresto, ancora una volta con la Danimarca, comportò la mancata qualificazione dell'Inghilterra per gli Europei 1984, ed ebbe come conseguenza le dimissioni dell'allenatore a favore di Brian Clough. Le dimissioni furono rifiutate dal presidente della FA, Bert Millichip (principalmente per sfiducia nei confronti di Clough), e Robson continuò a guidare la Nazionale inglese per le qualificazioni ai Mondiali di calcio del 1986 in Messico.
La compagine britannica cominciò la competizione male ed il capitano Bryan Robson s'infortunò slogandosi la spalla. Bobby Robson cambiò l'assetto della formazione in occasione dell'ultimo incontro del primo girone, scegliendo Peter Beardsley anziché Mark Hateley come compagno d'attacco di Gary Lineker. La squadra vinse le due partite successive per 3-0, contro la Polonia ed il Paraguay agli ottavi, e si qualificò per i quarti di finale. Qui l'Inghilterra fu sconfitta dall'Argentina grazie ai gol di Diego Maradona, il famigerato gol della "Mano di Dio" e il "Gol del secolo" che questi segnò cinque minuti dopo. Robson non fu impressionato dal riferimento ad un intervento divino da parte dell'attaccante argentino:
L'Inghilterra di Robson perse un solo punto durante le successive qualificazioni per Euro 1988, che inclusero una vittoria per 8-0 sulla Turchia. Tuttavia ciò fu seguito da un fallimento nel Torneo, tenutosi nella Germania Occidentale, dove l'Inghilterra fu eliminata nella fase a gironi. La squadra terminò in fondo al suo gruppo di qualificazione, cedendo all'Irlanda, ai Paesi Bassi e all'Unione Sovietica. Robson fu umiliato dalla stampa britannica, e dopo un pareggio in un'amichevole contro la Arabia Saudita, un giornale invocò: "Nel nome di Allah, vai". L'allenatore rassegnò per la seconda volta le proprie dimissioni, che nuovamente furono rifiutate da Millichip (anche in questo caso la sfiducia verso Brian Clough è spessa citata come motivazione).
Robson guidò dunque l'Inghilterra senza concedere neanche un gol nelle qualificazioni per i Mondiali del 1990, dove la squadra fu una delle sei teste di serie. Ancora una volta fu inserita in un girone con Olanda e Irlanda, con l'Egitto come quarta forza. Come in occasione dei Mondiali del 1986, al tecnico fu negato l'apporto del suo capitano, Bryan Robson, il quale questa volta patì un infortunio al tendine d'Achille che gli impedì di giocare nelle ultime fasi della manifestazione. L'Inghilterra chiuse al primo posto il suo girone, conquistando quattro punti in tre partite. Tuttavia il passaggio del turno non fu privo di controversie. La Nazionale cambiò assetto tattico modificando il suo tradizionale 4-4-2 con l'aggiunta di un libero; alcune fonti suggeriscono che ciò fu dovuto ad una rivolta dei giocatori dopo il pareggio per 1-1 avutosi nella prima partita contro l'Irlanda. Robson ha negato questo affermando: A ciò seguirono le vittorie sul Belgio e sul Camerun negli scontri a eliminazione diretta, per poi apprestarsi alla semifinale con la Germania Occidentale. L'Inghilterra perse la partita ai calci di rigore, dopo che il punteggio rimase sull'1-1 in seguito ai tempi supplementari. Robson disse successivamente di non passare giorno senza che pensi alla semifinale e alle scelte che avrebbe dovuto compiere.
Prima del Mondiale del 1990, la FA comunicò a Robson che il suo contratto da allenatore dell'Inghilterra non sarebbe stato rinnovato, così egli si spostò nei Paesi Bassi per guidare il PSV Eindhoven, in cerca di un tecnico capace di imporre della disciplina all'interno di uno spogliatoio litigioso. Robson descrisse questo passaggio come "uno shock culturale" ma avvertì anche "... un senso di avventura".
L'inclinazione dei giocatori olandesi per i dibattiti sulle scelte tecniche lo sorprese e in un'intervista con Voetbal International lamentò: "Un professionista inglese accetta le decisioni dell'allenatore. Qui, dopo ogni partita, le riserve vengono a trovarmi". Un altro aspetto problematico riguardava il nazionale brasiliano Romário. L'etica professionale di questi frustrò Robson, il quale tuttavia ammise che "... in qualche partita può essere sfavillante". Robson organizzò un confronto chiarificatore con Romário, con Frank Arnesen, assistente del tecnico, come traduttore. La discussione si rivelò priva di successo, giacché Romário fu restio a cambiare stile di vita. Nonostante ciò, il PSV vinse il campionato olandese sia nella stagione 1990-1991 che nella 1991-1992. Tuttavia, nelle competizioni europee la squadra non fece i progressi sperati dall'ambiente e Robson fu informato che avrebbe dovuto lasciare il club al termine della stagione 1991-1992.
Andò quindi allo Sporting Lisbona nel luglio del 1992, dove ebbe un giovane José Mourinho, futuro allenatore di Porto, Chelsea e Inter, come interprete e anche assistente (preparava le partite e allenava i portieri). Nella sua prima stagione in carica guidò il club ad un terzo posto finale, pur essendo in conflitto con il presidente della società José Sousa Cintra, in quanto questi spesso acquistava i giocatori senza il suo consenso. Robson fu licenziato a dicembre del 1993 con la squadra al vertice del campionato. Cintra addusse la precoce eliminazione del club dalla Coppa UEFA per mano del Casino Salisburgo quale ragione dell'esonero.
Il Porto, rivale dello Sporting, ingaggiò prontamente Robson, con Mourinho designato come vice allenatore. Il Porto versava in cattive condizioni al momento del suo arrivo e la già scarsa presenza di pubblico si ridusse a diecimila spettatori. La squadra batté immediatamente proprio l'ex società di Robson, lo Sporting, nella finale di Coppa di Portogallo, facendo seguire a quel trionfo la vittoria del Campionato portoghese nelle stagioni 1994-1995 e 1995-1996.
Tale fu l'impatto dell'allenatore inglese al Porto che egli divenne conosciuto dai tifosi locali come "Bobby Five-O", in onore delle partite che il Porto vinse per 5-0, e nel 1995 siglò un nuovo contratto con la società. Pur avendo sofferto di un melanoma maligno durante i primi mesi della stagione 1995-1996, Robson guidò ancora con successo il Porto alla difesa del titolo.
Nel corso dell'estate del 1996, una conversazione telefonica effettuata dal vice presidente del Barcellona Joan Gaspart per discutere di Luís Figo si risolse in un'offerta da parte del club spagnolo. Robson rilevò l'incarico nel luglio di quell'anno, avendo ancora come assistente Mourinho. Una delle decisioni chiave prese da Robson durante la sua breve reggenza al Barcellona riguardò l'acquisizione per 19,5 milioni di dollari di Ronaldo, che si dimostrò essere decisivo in una stagione che vide il club vincere Coppa del Re, Supercoppa spagnola e la Coppa delle Coppe. Il Barcellona fu anche eletto squadra dell'anno del 1996-1997 dall'International Federation of Football History & Statistics.
Nella stagione 1997-1998, Robson salì di grado nelle gerarchie societarie andando ad occupare la posizione di Direttore Sportivo (mentre Louis van Gaal assunse la carica di allenatore), ma rivestì tale ruolo per una sola annata, per poi tornare ad allenare il PSV con un accordo a breve termine valido per il 1998-1999. Il PSV mancò la vittoria del campionato, terminando terzo dietro Feyenoord e Willem II, ma Robson condusse ancora la squadra alla qualificazione in Champions League nel corso delle ultime giornate della competizione.
Dopo la scadenza del suo contratto, Robson fece ritorno in Inghilterra rivestendo una carica in seno al dipartimento tecnico della Football Association, ma in seguito alle dimissioni di Ruud Gullit, allenatore del Newcastle United, si spostò al St James' Park a settembre del 1999. Robson fu deluso dall'ammontare della retribuzione inizialmente offerta, ritenendola molto al di sotto della media, ma si accordò per un contratto annuale con un compenso di un milione di sterline.
Nella sua prima partita da tecnico giocata in casa, il Newcastle (in fondo alla classifica) affrontò il penultimo Sheffield Wednesday, sconfiggendolo per 8-0. Al termine della stagione d'esordio con i magpies (1999-2000), Robson condusse il club ad un undicesimo posto finale, ottenendo quattordici vittorie nelle trentadue partite giocatesi da quando assunse la carica. Sul finire del 2000, quando Kevin Keegan rassegnò le proprie dimissioni da Commissario Tecnico della Nazionale inglese, la Football Association chiese al presidente del Newcastle Freddy Shepherd di consentire a Robson di ricoprire a tempo parziale la funzione di allenatore, ma la richiesta venne declinata. Robson guidò il Newcastle dalle ultime posizioni della Premier League al quarto posto finale nella stagione 2001-2002, ottenendo la qualificazione in Champions League praticando un gioco d'attacco. Qui la squadra, formata da giovani promettenti e capitanata dall'esperto Alan Shearer, fu inserita in un girone comprendente Juventus, Feyenoord e Dynamo Kiev e, pur avendo perso tutti gli incontri d'andata, vincendo quelli di ritorno riuscì a conquistare il passaggio al turno successivo. In campionato chiuse al terzo posto, assicurandosi la seconda qualificazione consecutiva alla Champions League.
Tuttavia fu eliminata ai rigori dal Partizan Belgrado durante il turno preliminare, retrocedendo così in Coppa UEFA. Al termine della stagione, il Newcastle United finì quinto in classifica, mancando per cinque punti l'ingresso nella più prestigiosa manifestazione europea, ma raggiunse la semifinale di Coppa UEFA, poi persa con l'Olympique Marsiglia.
Robson mantenne l'incarico al Newcastle fino al 30 agosto 2004, quando venne licenziato da Freddy Shepherd dopo un deludente inizio in campionato e un presunto malcontento dello spogliatoio. L'allenatore si disse successivamente deluso per il fatto che solo cinquemila tifosi avessero presenziato al tradizionale giro d'onore effettuato dai giocatori al St James' Park al termine della precedente stagione. Tuttavia, continuò a godere della stima della gente e il 2 marzo 2005 gli furono consegnate le chiavi della città di Newcastle upon Tyne.
Robson fu inoltre critico verso Shepherd, affermando che questi gli negò informazioni a proposito dei contratti dei giocatori e delle trattative relative agli acquisti e le cessioni. Un altro aspetto dibattuto riguardava la scarsa considerazione dei vertici societari verso questioni meno centrali, quali il campo d'allenamento, lo sviluppo del settore giovanile e il reclutamento di nuovi talenti.
Il 7 giugno 2005 declinò l'invito ad allenare l'Heart of Midlothian, perché desiderava rimanere nell'area di Newcastle. Il 13 gennaio 2006, Steve Staunton fu nominato Commissario Tecnico della Nazionale irlandese, con Robson assegnato ad un ruolo di supporto quale consulente tecnico. Robson rimise il suo mandato il 17 novembre 2007, dopo l'ultima partita che la squadra giocò nella sua fallita campagna di qualificazione per il Campionato europeo 2008. Robson fu anche vice presidente della League Managers Association, l'organizzazione che rappresenta collettivamente tutti gli allenatori della Premiership e della Football League, rivestendo una carica non esecutiva.
Robson fu opinionista per il canale televisivo ITV durante i Mondiali del 2002 e gli Europei del 2004. Nel 2004, tenne una rubrica sulla rivista calcistica FourFourTwo, e da quell'anno in avanti scrisse settimanalmente per The Mail on Sunday.
Robson sconfisse un cancro al colon nel 1992, un melanoma nel 1995 e un tumore al polmone destro ed uno al cervello entrambi nel 2006. Rimase inoltre paralizzato da un ictus causato dal tumore al cervello e gli fu anche impiantata una protesi alla mascella dopo la rimozione chirurgica del melanoma. Nel 2007 gli vennero diagnosticati dei noduli ad ambedue i polmoni e nel febbraio dello stesso anno il male fu giudicato allo stadio terminale, venendo tenuto sotto controllo con sedute di chemioterapia dal dicembre del 2008. Dopo queste esperienze ed in seguito alla quinta diagnosi di cancro, Robson dedicò i restanti anni della sua vita a sostenere la lotta contro la malattia. Il 25 marzo 2008 inaugurò la Sir Bobby Robson Foundation. Il denaro raccolto dalla Fondazione è impiegato sia per l'acquisto degli strumenti necessari al Sir Bobby Robson Cancer Trials Research Centre, allestito presso il Freeman Hospital di Newcastle upon Tyne, sia per finanziare altri progetti sviluppati nell'area nordorientale dell'Inghilterra.
Il 31 luglio 2009, Robson morì di tumore al polmone presso la sua casa nella Contea di Durham, all'età di settantasei anni, dopo una lunga battaglia contro la malattia.
Il funerale, consistente in una cerimonia privata, fu celebrato il 5 agosto. Su richiesta della famiglia, la località non fu rivelata finché la funzione non ebbe luogo. Fu successivamente reso noto che fosse Esh, nella Contea di Durham. Il 21 settembre un migliaio di invitati presenziarono ad una cerimonia di ringraziamento tenutasi presso la Cattedrale di Durham. L'evento fu trasmesso in diretta dalla televisione nazionale ed anche negli stadi di Newcastle United, Ipswich Town e Fulham.
Gli sopravvissero la moglie Elsie, sposata il 15 giugno 1955, ed i figli George, Paul e Mark.
A Bobby Robson furono conferiti diversi riconoscimenti. Nel 1990, quando ebbe termine la sua esperienza da allenatore della Nazionale inglese, gli fu attribuito il titolo di CBE e nel 2002 quello di Knight Bachelor, entrambi per i servigi resi in ambito calcistico. Nello stesso anno ha ricevette il UEFA President's Award, risultando essere il primo britannico a ottenere il premio; gli unici britannici che ricevettero il premio dopo di lui furono Bobby Charlton e David Beckham.Nel 2003 fu inserito nella Hall of Fame del calcio inglese per il suo impatto come allenatore. Nel 2005, terminata l'esperienza da tecnico del Newcastle United, ricevette le chiavi della città di Newcastle, riconoscimento che definì come "il momento di maggior orgoglio della mia vita". Nel 1992 si aggiudicò anche il Football Writers' Association Tribute Award per il rilevante contributo al gioco nazionale e nel 2001 il British Sports Writers' Association Pat Besford Trophy per i notevoli risultati conseguiti. Nel 2005 ricevette un premio per i successi ottenuti dalla Sports Coach UK Awards e nel 2006 fu premiato come Eircom International Personality of the Year. Il 9 dicembre 2007, a Robson fu conferito il BBC Sports Personality of the Year Lifetime Achievement Award nel corso dello spettacolo BBC Sports Personality of the Year, in onore del "suo contributo sia come giocatore che allenatore in una carriera che si estende per più di mezzo secolo".
Il 5 maggio 2008, durante le celebrazioni per il trentesimo anniversario della vittoria nella FA Cup da parte dell'Ipswich Town, a Robson furono consegnate le chiavi della città di Ipswich. L'8 dicembre dello stesso anno ricevette un analogo riconoscimento dalla città di Durham. Nel marzo del 2009 la UEFA premiò Robson con l'Emerald UEFA Order of Merit award, assegnato a "individui che hanno dedicato il loro talento al bene del gioco"; il premio fu mostrato da Sir Bobby al St James' Park il 26 luglio 2009, poco prima del Sir Bobby Robson Trophy match e appena cinque giorni prima della sua morte.
(EN) Bobby Robson, Farewell but Not Goodbye, Hodder & Stoughton, 2005, ISBN 0-340-82346-1.
(EN) Tony Matthews, The Who's Who of West Bromwich Albion, Breedon Books, 2005, ISBN 1-85983-474-4.
(EN) Tony Matthews, West Bromwich Albion: The Complete Record, Breedon Books, 2007, ISBN 1-85983-565-1.
(EN) Tony Matthews, Colin Mackenzie, Albion! A Complete Record of West Bromwich Albion 1879-1987, Breedon Books, 1987, ISBN 0-907969-23-2.
(EN) Gavin McOwan, The Essential History of West Bromwich Albion, Headline, 2002, ISBN 0-7553-1146-9.
(EN) Simon Kuper, Football against the enemy, Phoenix, 1996, ISBN 1-85799-469-8.
(EN)  Bobby Robson, Against the odds: An Autobiography, Stanley Paul, 1991. ISBN 0-09-174878-X
(EN)  Bobby Robson, Bobby Robson: An Englishman Abroad, Pan, 1999. ISBN 0-330-36985-7
(EN)  Bobby Robson, Newcastle: My Kind of Toon, Hodder & Stoughton, 2008. ISBN 0-340-97783-3
(EN)  Jeff King, High noon: Bobby Robson: a year at Barcelona, Virgin Books, 1997. ISBN 1-85227-633-9
(EN)  Bob Harris, Sir Bobby Robson: Living the Game, Orion, 2003. ISBN 0-297-84362-1
(EN) Sito ufficiale della Sir Bobby Robson Foundation, su sirbobbyrobsonfoundation.org.uk.

Una bobina magnetica è un tipo di sistema di controllo d'assetto e di stabilizzazione usato sui satelliti. È composto da una serie di spire di un materiale conduttore e funziona generando un campo magnetico che interagisce con il campo magnetico del pianeta producendo un momento meccanico nel satellite.
Le bobine magnetiche sono sostanzialmente degli elettromagneti che generano un campo magnetico anisotropo quando sono attraversati da una corrente elettrica. Il campo magnetico può essere quindi controllato accendendo e spegnendo la corrente che scorre attraverso le sue spire. Per questo scopo si usa di solito un controllo automatico retroattivo. Le bobine vengono in genere fissate alla struttura del satellite, in modo che qualunque forza magnetica che venga esercitata dalle bobine sul campo magnetico circostante produca un momento meccanico opposto intorno al centro di massa del satellite. Questo consente di creare una rotazione controllata del satellite utilizzando solo energia elettrica.
Di solito sono presenti tre serie di spire, sebbene configurazioni a uno o due serie possono essere sufficienti in applicazioni dove non è richiesto un controllo d'assetto completo o dove forze esterne come la resistenza aerodinamica consentono di usare un controllo sottoattuato. Le tre serie di spire sono di norma disposte perpendicolarmente tra loro per garantire una simmetria rotazionale del campo magnetico che viene generato.
Alcuni satelliti molto piccoli usano dei magneti permanenti invece di bobine magnetizzabili elettricamente.
Le bobine magnetiche sono strumenti leggeri e affidabili e assorbono poca potenza elettrica. A differenza dei motori a razzo, che per funzionare consumano propellente e quindi massa, non hanno una durata prestabilita ma sono teoricamente in grado di funzionare per un tempo indefinito fintantoché ricevono sufficiente potenza elettrica.
Un ulteriore punto di forza rispetto ad altri sistemi di controllo d'assetto come le ruote di reazione è l'assenza di parti mobili, che rende le bobine magnetiche uno dei sistemi più resistente ai guasti.
Il principale svantaggio delle bobine magnetiche è la necessità di un'alta densità del campo magnetico per ruotare satelliti particolarmente massivi o in generale per ottenere rotazioni molto rapide. Questo a sua volta richiede un'elevata corrente nelle spire o un forte campo magnetico esterno; quest'ultimo però dipende dal pianeta e non può essere variato. Per questo motivo, la coppia prodotta è in genere bassa e utile solamente per ruotare il satellite di angoli molto bassi e spesso non è sufficiente per un controllo d'assetto preciso.
Un ulteriore svantaggio è la dipendenza dal campo magnetico del pianeta, che rende questo approccio non adatto per missioni interplanetarie o anche orbite terrestri particolarmente alte come quelle geosincrone. La dipendenza dal campo magnetico del pianeta, che nel caso della Terra è altamente variabile, rendono questo controllo fortemente non lineare. È poi impossibile controllare l'assetto del satellite su tutti e tre gli assi anche usando tutte e tre le serie di spire, dato che il momento può essere generato soltanto perpendicolarmente al vettore del campo magnetico del pianeta.
Un satellite in movimento rotatorio costruito in un materiale conduttivo tende a perdere il proprio momento rotazionale quando si trova nel campo magnetico terrestre a causa della generazione di correnti parassite al proprio interno e della conseguente creazione di una forza frenante proporzionale alla velocità di rotazione. Questo implica che le bobine magnetiche devono essere mantenute in funzione continuativamente per controbilanciare le forze resistive, cosa che richiede una costante erogazione di potenza.

Il Boeing B-17 Flying Fortress (conosciuto anche come Fortezza volante) era un bombardiere pesante quadrimotore sviluppato negli anni trenta impiegato principalmente dalla United States Army Air Forces nelle campagne di bombardamento strategico diurno contro bersagli tedeschi di tipo industriale, civile e militare durante il secondo conflitto mondiale. La 8th Air Force (Forza Aerea) di base in Inghilterra e la 15th Air Force di base in Italia si unirono al Bomber Command (comando bombardieri) della RAF nell'Operazione Pointblank, per assicurare la superiorità aerea sulle città, le fabbriche e i campi di battaglia nell'Europa occidentale. Questa operazione era un preparativo per lo sbarco in Normandia. I B-17 parteciparono anche alle operazioni nel teatro del Pacifico della seconda guerra mondiale, dove condussero raid contro navi e basi aeree giapponesi.
Delle oltre 1,5 milioni di tonnellate di bombe scaricate dagli Stati Uniti sulla Germania e sui territori occupati durante il conflitto, ben 640 000 furono sganciate dai B-17. Diventato un'icona della potenza aeronautica alleata già durante il conflitto, si guadagnò la reputazione di essere un sistema d'arma molto efficace e affidabile in grado di difendersi da solo e rientrare alla base nonostante ingenti danni. Parecchie storie o foto di esemplari con svariati colpi di aerei da caccia o della contraerea nemica ma comunque in grado di volare non fecero altro che accrescere la sua leggenda nell'immaginario collettivo.
Il B-17 è considerato il primo aereo ad essere prodotto in grandi quantitativi, e ad evolversi successivamente in numerose varianti.
L'8 agosto 1934, la United States Army Air Corps (USAAC) avanzò la richiesta di realizzazione di un bombardiere plurimotore che sostituisse il Martin B-10.
Gli Air Corps stavano cercando un velivolo in grado di rinforzare le flotte aeree nelle Hawaii, a Panama e in Alaska, come risposta alla possibile minaccia di una flotta nemica verso le coste statunitensi; questa risposta doveva attuarsi attraverso un velivolo dalla grande autonomia e da una altrettanto grande capacità di carico. Il progetto inizialmente si chiamava XBLR-1 (Experimental Bomber Long Range,Nr. 1 - bombardiere sperimentale a lunga distanza n. 1), che fu poi abbreviato in Progetto A. La Boeing realizzò il Modello 294, venne denominato Boeing XB-15, che volò per la prima volta il 15 ottobre 1937 e fu accettato nel marzo 1938, ma giudicato troppo complesso e costoso.
Di conseguenza, otto settimane dopo, con la circolare 35-26 venne emanata una nuova specifica per un aereo più semplice ed economico. I requisiti prevedevano la capacità di trasportare un carico adeguato di bombe a una quota di 10 000 piedi (3 000 m) per 10 ore con una velocità massima di almeno 320 km/h. Erano desiderate, ma non richieste, un'autonomia di 3 200 km e una velocità di 400 km/h. Non venivano poste obiezioni alla realizzazione di quadrimotori, anche se l'ordine finale sarebbe stato per 185 bimotori o 65 quadrimotori. La vittoria della competizione sarebbe stata decisa da un volo a Wright Field a Dayton, nell'Ohio. La Douglas propose il DB-1 e la Martin il Model 146.
Il prototipo del B-17 era designato come Model 299 ed era progettato da un team di ingegneri, costituito appositamente dalla Boeing e guidato da E. Gifford Emery ed Edward Curtis Wells. Combinava le caratteristiche del bombardiere sperimentale Boeing XB-15 con quelle dell'aereo da trasporto Boeing 247. Il B-17 era armato con bombe (fino a 2 200 kg su due alloggiamenti nel vano bombe) e cinque mitragliatrici da 7,62 mm. Era spinto da quattro motori radiali Pratt & Whitney R-1690 con 600 kW di potenza ciascuno (a 2100 m).
Il primo volo del Model 299 avvenne il 28 luglio 1935, con il capo pilota Leslie Tower ai controlli. Il reporter del Seattle Times Richard Williams coniò il nome "Fortezza Volante" e la Boeing lo registrò per impiegarlo ufficialmente. Il 20 agosto, il prototipo volò da Seattle a Wright Fields in nove ore e tre minuti ad una velocità media di 378 km/h, molto più elevata di quella degli altri modelli.
Nei test, il progetto quadrimotore della Boeing dimostrò delle prestazioni superiori rispetto al bimotore DB-1 e al Model 146, e l'allora maggior generale Frank Maxwell Andrews si convinse che le capacità a lungo raggio dell'aereo quadrimotore sarebbero state più efficienti dei bimotori con autonomia inferiore. Questa opinione fu condivisa dagli altri ufficiali i quali, ancora prima che finisse la competizione tra i prototipi, suggerirono l'acquisto di 65 B-17.
Lo sviluppo continuò con il prototipo Boeing Model 299 e il 30 ottobre 1935 il pilota collaudatore dell'aeronautica statunitense, il maggiore Ployer Peter Hill, assieme all'impiegato Les Tower della Boeing, condusse un secondo volo di valutazione. L'equipaggio dimenticò tuttavia di disattivare un dispositivo che bloccava le superfici di volo; questo dispositivo era chiamato "gust lock", ed era inserito quando l'aereo era parcheggiato a terra. A causa di questa dimenticanza, dopo il decollo l'aereo iniziò a salire rapidamente, entrò in stallo e precipitò sul terreno. Nell'incidente Hill e Tower persero la vita e alcuni osservatori a terra furono feriti.
Il Model 299 non riuscì a compiere il volo di valutazione e mentre gli ufficiali dell'Air Corps erano entusiasti delle potenzialità del progetto, i responsabili dell'esercito erano preoccupati per il costo dell'aereo. La perdita dell'aereo non fu completa, poiché si riuscì a recuperare parti delle ali per impiegarle nel successivo sviluppo dei punti di montaggio delle mitragliatrici. Le speranze della Boeing di concludere il contratto di fornitura svanirono: il Capo di Stato Maggiore Malin Craig cancellò l'ordine di 65 B-17 e ordinò 133 velivoli B-18 Bolo della Douglas.
Nonostante questo incidente, l'USAAC continuò ad essere impressionata favorevolmente dalle performance del prototipo e il 17 gennaio 1936 gli Air Corps ordinarono, sfruttando una possibilità della normativa vigente, 13 esemplari. Il velivolo venne rinominato YB-17 ed in seguito Y1B-17. L'YB-17 presentava molte migliorie rispetto al Model 299, tra cui propulsori Wright R-1820-39 Cyclone più potenti. Anche se il prototipo era di proprietà della Boeing e non ricevette una sigla militare, al velivolo venne applicata retroattivamente la sigla "XB-17", a designare un velivolo sperimentale.
Tra il 1º e il 4 marzo 1937, 12 dei 13 Y1B-17 vennero inviati al 2º gruppo bombardieri a Langley Field in Virginia, dove vennero impiegati per gli sviluppi operativi e i test di volo. Un suggerimento che venne adottato fu l'impiego di una checklist per evitare incidenti come quello accaduto al Model 299. In una delle prime missioni, tre B-17 diretti dal navigatore tenente Curtis LeMay furono inviati dal generale Andrews ad intercettare il transatlantico italiano Rex, che si trovava a 980 km dalle coste dell'Atlantico, e scattare fotografie. La missione ebbe successo e venne ampiamente pubblicizzata. La US Navy però non fu molto entusiasta della riuscita dell'operazione, tanto che in seguito al 2º gruppo bombardieri, che aveva in forza i velivoli, venne imposto dal Segretario alla Guerra di non superare le 100 miglia dalla costa. Il tredicesimo YB-17 venne inviato in Ohio, alla Material Division della base Wright Field, dove fu impiegato solo per le prove di volo.
Un quattordicesimo esemplare (numero 37-369), originalmente costruito per i test a terra di resistenza della struttura, venne aggiornato ed equipaggiato con turbocompressori. Questi ultimi mostrarono dei problemi e i voli di test del 1937 vennero rinviati fino a marzo dell'anno successivo. Queste modifiche costarono alla Boeing 100 000 dollari e furono completate solo nella primavera del 1939, ma aumentarono la velocità massima e la quota di tangenza. Il velivolo venne consegnato all'esercito il 31 gennaio 1939 e fu ri-designato con la sigla B-17A, per indicare la prima variante operativa.
Nel tardo 1937, gli Air Corps ordinarono altri dieci velivoli, designati B-17B e, poco dopo, altri 29, che vennero finanziati solo a metà 1939. Migliorati con flap e timone maggiorati, con un musetto di polimetilmetacrilato, i B-17B vennero consegnati in cinque tranches tra il luglio 1939 e il marzo 1940. I velivoli formarono due gruppi di bombardieri, uno per la costa orientale ed uno per quella occidentale.
Prima dell'attacco di Pearl Harbor, erano in servizio meno di 200 B-17, ma la produzione venne accelerata, e il B-17 divenne il primo aereo di grandi dimensioni ad essere prodotto in massa. Gli aerei entrarono in servizio in ogni zona di combattimento della seconda guerra mondiale e, quando la produzione terminò a maggio 1945, erano stati costruiti 12 731 esemplari dalla Boeing, dalla Douglas e dalla Vega (una filiale della Lockheed).
Il B-17 iniziò le operazioni nella seconda guerra mondiale con la Royal Air Force nel 1941, l'ottava e la quindicesima forza aerea USAAF nel 1942, per l'impiego in bombardamenti strategici di precisione contro bersagli industriali in Germania. Nell'operazione Pointblank guidarono attacchi in preparazione per l'assalto terrestre.
Durante la seconda guerra mondiale i B-17 furono impiegati in 32 gruppi di combattimento al di fuori degli Stati Uniti e, al culmine dell'impiego, nell'agosto 1944, ne erano presenti 4 574 esemplari in tutto il mondo; sganciarono 650 195 t di bombe su bersagli europei (al confronto, i Liberator sganciarono 451 691 t e tutti gli altri bombardieri statunitensi 420 520 t). Circa 4 750 esemplari (un terzo dei B-17 costruiti) andarono persi in combattimento.
La Royal Air Force (RAF) entrò in guerra senza possedere bombardieri pesanti e in attesa del 1941, anno di consegna dello Short S.29 Stirling e dell'Handley Page Halifax, la RAF strinse un accordo con la USAAC sin dall'inizio del 1940, per la fornitura di 20 B-17C, che vennero rinominati Fortress I. La loro prima operazione avvenne contro la città di Wilhelmshaven, l'8 luglio 1941. A quell'epoca, gli Air Corps statunitensi consideravano la quota di 20 000 piedi (6 100 m) già come un volo ad elevata altitudine e come tale al riparo da minacce provenienti da terra. Di conseguenza, l'equipaggiamento di bordo era stato progettato per operare alle temperature normalmente riscontrabili a quella quota; malgrado ciò, la RAF, preoccupata di essere intercettata dagli aerei tedeschi da caccia dell'epoca, bombardò le installazioni navali da una quota superiore, arrivando a volare a 30 000 piedi (9 100 m).
I bombardieri non riuscirono a colpire i bersagli da una quota così alta, anche in considerazione del fatto che questa serie di velivoli aveva come sistema di mira non il sistema di puntamento Norden USA (considerato segretissimo), ma un sistema inglese della Sperry ancora in fase di sviluppo; inoltre le temperature alla quota operativa prescelta furono tali da congelare i meccanismi delle mitragliatrici e il fatto non provocò conseguenze solo perché i caccia tedeschi attaccanti non riuscirono a compiere la corretta manovra di intercettazione nell'atmosfera rarefatta. Il 24 luglio tentarono il bombardamento di Brest, in Francia, ma anche in questo caso mancarono i bersagli completamente.
A settembre, dopo che la RAF aveva perso 8 B-17C in combattimento o in incidenti, il comando bombardieri abbandonò le operazioni di giorno a causa degli scarsi risultati. Il resto degli aerei fu trasferito a comandi diversi per l'impiego in vari compiti, tra cui la difesa delle coste. L'esperienza aveva mostrato alla RAF e alla USAAF che il B-17C non era pronto per il combattimento e che erano necessari un miglioramento delle difese, un maggiore carico di bombe e una maggiore accuratezza. Queste migliorie vennero introdotte nelle versioni successive. Inoltre, anche con questi aggiornamenti, solo la USAAF voleva continuare ad impiegare il B-17 come bombardiere diurno.
Il Comando Bombardieri RAF trasferì il resto degli aerei al Comando Costiero per l'impiego come pattugliatore a lunghissimo raggio. Queste pattuglie vennero rafforzate nell'agosto 1942 da 19 B-17F (chiamati Fortess Mk II) e 45 B-17E (Fortress Mk IIA) (l'USAAF offrì prima la variante B-17F, quindi le designazioni appaiono scambiate). Un esemplare del 206º squadrone RAF affondò il sottomarino U-627 il 27 ottobre 1942, il primo di 11 sottomarini U-Boot affondati dai bombardieri RAF durante la guerra.
Gli Air Corps (rinominati nel 1941 United States Army Air Forces o USAAF) impiegarono il B-17 ed altri bombardieri per colpire i bersagli attraverso l'allora segreto sistema di puntamento Norden, un computer elettro-meccanico stabilizzato giroscopicamente. Durante le missioni di bombardamento diurne questo dispositivo era in grado di determinare, in base agli input del bombardiere, il punto nello spazio nel quale l'ordigno doveva essere sganciato per colpire il bersaglio. Il bombardiere essenzialmente prendeva i controlli di volo dell'aereo durante l'attacco, mantenendo un assetto livellato fino a portarsi nel punto calcolato..
L'USAAF iniziò ad accumulare forze aeree in Europa costituite dalla variante B-17E, poco dopo l'ingresso in guerra. Le prime unità dell'ottava forza aerea giunsero a High Wycombe, in Inghilterra il 12 maggio 1942, per formare il 97º gruppo di bombardamento. Il 17 agosto 1942 18 B-17E del 97 tra cui il Yankee Doodle, pilotato dal maggiore Paul Tibbets (il pilota alcuni anni dopo dell'Enola Gay che lanciò la bomba atomica su Hiroshima) e dal generale di Brigata Ira Eaker, vennero scortati dagli Spitfire della RAF nel primo raid in Europa contro le linee ferroviarie di smistamento a Rouen-Sotteville, in Francia. L'operazione fu un successo e furono registrati solo leggeri danni a due aerei.
Le due diverse strategie dei comandi inglesi e americani vennero organizzate nella Conferenza di Casablanca nel gennaio 1943, dove venne pianificata l'operazione Pointblank, per indebolire la Wehrmacht e stabilire la superiorità aerea in preparazione all'offensiva di terra.
L'Operazione Pointblank iniziò con attacchi su bersagli nell'Europa occidentale. Il generale Eaker e l'ottava forza aerea posero come obiettivi prioritari le industrie aeronautiche tedesche, specialmente le fabbriche di assemblaggio degli aerei da combattimento, le fabbriche di propulsori e i produttori di cuscinetti a sfera.
Il 17 aprile 1943, un attacco alla fabbrica Focke-Wulk a Brema, effettuato da 115 B-17, ebbe uno scarso successo: sedici fortezze volanti vennero abbattute e altre 48 furono danneggiate. Nonostante questo, l'attacco riuscì a distrarre metà delle forze della Luftwaffe in operazioni anti-bombardamento.
Poiché i bombardamenti delle basi aeree non stavano riducendo in modo apprezzabile la forza aerea della Germania, vennero formati ulteriori gruppi di B-17 ed Eaker ordinò missioni in zone più profonde del territorio nemico contro importanti bersagli industriali. L'ottava forza aerea prese di mira le fabbriche di cuscinetti a sfera a Schweinfurt, sperando di danneggiare la produzione bellica. Il primo raid, il 17 agosto 1943 non causò un danno critico alle fabbriche e i 230 bombardieri B-17 vennero intercettati da circa 300 caccia della Luftwaffe. Come risultato, 36 bombardieri vennero abbattuti con la perdita di 200 persone di equipaggio ed assieme alle perdite dei raid contro Ratisbona, vennero persi quel giorno un totale di 60 B-17.Un secondo tentativo il 14 ottobre 1943 verrà successivamente ricordato come il "Giovedì Nero". Dei 291 bombardieri, 59 vennero abbattuti sopra la Germania, uno precipitò nella Manica, cinque si schiantaronno in Inghilterra e altri 12 vennero resi inutilizzabili a causa dei danni riportati o da incidenti, per una perdita totale di 77 velivoli. Altri 122 vennero danneggiati e necessitarono riparazioni prima di tornare in volo. Dei 2 900 aviatori che avevano fatto parte degli equipaggi, 650 non fecero ritorno, anche se alcuni sopravvissero come prigionieri di guerra. Negli aerei danneggiati rientrati, si contarono cinque morti e 43 feriti tra i membri di equipaggio. Solo 33 velivoli atterrarono senza danni. Tutte queste perdite furono causate da attacchi concentrati di oltre 300 aerei da caccia tedeschi.
Queste perdite non erano sostenibili e l'USAAF riconoscendo la vulnerabilità dei bombardieri pesanti senza scorta, sospese i bombardamenti diurni in territorio tedesco fino allo sviluppo di aerei di scorta per proteggere i B-17 durante il percorso dall'Inghilterra alla Germania e ritorno. L'ottava forza aerea perse 176 velivoli nell'ottobre 1943 e l'11 gennaio 1944 subì altre pesanti perdite nelle missioni a Oschersleben, Halberstadt e Braunschweig. Quel giorno Doolittle ordinò la cancellazione della missione a causa del maltempo, ma le unità di testa erano già entrate nello spazio aereo nemico e continuarono la missione. La maggior parte degli aerei di scorta tornarono indietro o mancarono l'appuntamento, e di conseguenza 60 B-17 vennero distrutti.
Il terzo raid su Schweinfurt il 24 febbraio 1944 invece venne ricordato come la "Grande Settimana". Attraverso l'impiego di P-51 Mustang e P-47 Thunderbolt (con serbatoi supplementari sganciabili per aumentare il raggio d'azione), i B-17 vennero protetti adeguatamente dal nemico e solo 11 bombardieri su 231 impiegati vennero abbattuti. Gli aerei di scorta ridussero le perdite al di sotto del 7%, e solo 247 B-17 vennero persi in 3 500 voli.
Nel settembre 1944, 27 dei 40 gruppi che costituivano l'ottava forza aerea e sei dei 21 gruppi della quindicesima forza aerea impiegavano i B-17. Le perdite dovute alle armi contraeree continuarono ad essere elevate per tutto il 1944, ma il 27 aprile 1945 (due giorni dopo l'ultima missione di bombardamento pesante in Europa), la quantità di perdite si era ridotta talmente da non dover più ordinare velivoli di rimpiazzo e il numero di bombardieri di ogni gruppo venne ridotto. L'offensiva di bombardamento coordinato era effettivamente terminata.
Nel sudest del Pacifico operarono solo cinque gruppi di B-17, tutti convertiti ad altri impieghi nel 1943.
Il 7 dicembre 1941 un gruppo di 12 B-17 del 38º (quattro B-17C) e dell'88º (otto B-17E) squadrone di ricognizione, in rotta per rafforzare le unità nelle Filippine, giunsero a Pearl Harbor durante l'attacco giapponese. Il copilota Leonard "Smitty" Smith Humiston, sul B-17C (numero di serie 40-2049) comandato dal tenente Robert H. Richards, pensò che il fuoco dei cannoni fosse un saluto effettuato dalla marina statunitense per celebrare l'arrivo dei bombardieri, ma subito dopo si accorse che c'era una battaglia in corso. La fortezza volante fu attaccata dagli aerei da combattimento giapponesi ma l'equipaggio ne uscì illeso, tranne una persona che subì delle abrasioni alle mani. Le attività dei giapponesi costrinsero il velivolo ad annullare l'atterraggio a Hickam Field e dirigersi a Bellows Field, dove fuoriuscì dalla pista e venne successivamente mitragliato. Anche se inizialmente venne giudicato riparabile, il bombardiere 40-2049 ricevette più di 200 colpi di mitragliatrice e non venne più riportato in condizioni di volo. In totale, dieci dei dodici bombardieri sopravvissero all'attacco.
Per il 1941, la Far East Air Force (FEAF) di base a Clark Field nelle Filippine aveva in dotazione 35 B-17, e il Dipartimento della Guerra pianificò di aumentare questo numero a 165 unità. Quando il comando FEAF venne a conoscenza dell'attacco a Pearl Harbor, il generale Lewis Brereton inviò i bombardieri e gli aerei da combattimento in varie missioni di pattugliamento per evitare che venissero attaccati al suolo. Brereton pianificò dei raid contro le basi aeree giapponesi a Taiwan, in accordo con le direttive di guerra Rainbow 5, ma questa possibilità venne scartata dal generale Douglas MacArthur. L'autorizzazione alla missione venne rimandata a causa di aspre discussioni e decisioni controverse, seguite da vari rapporti falsi o confusi di attacchi aerei. Quando i B-17 ed i caccia Curtiss P-40 di scorta erano in procinto di decollare, vennero distrutti dai bombardieri giapponesi dell'11ª flotta aerea. La FEAF perse completamente metà dei velivoli durante il primo attacco e i restanti vennero distrutti nei due giorni successivi.
Un'altra delle prime battaglie del Pacifico ebbe luogo il 10 dicembre 1941, e vide il primo abbattimento di un B-17. L'episodio ebbe come protagonista il comandante dell'aereo Colin Kelly, che viene ricordato come il primo eroe statunitense del secondo conflitto mondiale per aver sacrificato la sua vita tenendo in volo il suo aereo in fiamme per un tempo sufficientemente lungo da permettere l'abbandono del velivolo al suo equipaggio. Erroneamente l'attacco venne dichiarato contro la corazzata veloce giapponese Haruna, che in realtà era a centinaia di km di distanza dal luogo. La nave attaccata, come ben specificato dall'asso giapponese Saburo Sakai presente nella zona (a lui fu assegnato l'abbattimento di Kelly stesso), era un incrociatore che non subì nessun danno. Kelly ricevette la Distinguished Service Cross alla memoria. L'asso giapponese che colpì il B-17, Saburō Sakai, notò che la Fortezza era particolarmente resistente ai colpi, difatti lui e i suoi gregari furono obbligati ad effettuare numerosi attacchi prima di riuscire ad abbattere il bombardiere..
I B-17 vennero impiegati nelle prime battaglie del Pacifico con scarsi risultati, in particolare nella battaglia del Mar dei Coralli e nella Battaglia delle Midway. La 5th Air Force venne impiegata per interrompere le linee marittime giapponesi. La dottrina dell'Air Corps prevedeva bombardamenti da elevate altezze, ma in questo modo solo l'1% delle bombe colpiva i bersagli. Tuttavia, i B-17 operavano ad altezze tali che la maggior parte degli A6M Zero non poteva raggiungere e l'equipaggiamento di mitragliatrici pesanti era efficace contro gli aerei giapponesi che possedevano corazze leggere.
Il 2 marzo 1943 sei B-17 del 64º squadrone attaccarono un grande convoglio truppe giapponese da un'altezza di 10 000 piedi (3 000 m), durante le prime parti della battaglia del Mare di Bismarck, nei pressi della Nuova Guinea. I bombardieri affondarono tre mercantili, tra cui la Kyokusei Maru. Un B-17 venne abbattuto da un A6M Zero, il cui pilota colpì con le mitragliatrici i membri dell'equipaggio che stavano atterrando con i paracadute e altri membri dell'equipaggio quando erano ammarati. In seguito, 13 B-17 bombardarono il convoglio da media altezza, costringendo le navi a disperdersi. Il convoglio venne in seguito quasi completamente distrutto attraverso una combinazione di attacchi dei Beaufighter della Royal Australian Air Force e il bombardamento a bassa quota (a circa 30 m) dei North American B-25 Mitchell statunitensi, mentre i B-17 colpirono cinque obiettivi da altezze superiori.
Nel settembre 1942 fu presente il maggior numero di bombardieri in servizio, con 168 B-17.
Prima dell'impiego di caccia di scorta a lungo raggio, i B-17 potevano fare affidamento solo sulle mitragliatrici Browning M2, calibro .50 BMG (12,7 mm) per difendersi. Quando la guerra si intensificò, la Boeing migliorò le nuove varianti in base alle indicazioni degli equipaggi. Il numero di mitragliatrici difensive aumentò dalle quattro unità da 0,50 pollici (12,7 mm) e una da 0,30 pollici (7,6 mm) della versione B-17C fino alle 13 mitragliatrici da 0,50 pollici (12,7 mm) installate sulla versione B-17G. I bombardieri non potevano manovrare efficacemente per schivare gli attacchi dei caccia nemici, e durante la fase che comprendeva l'avvicinamento finale al bersaglio, il puntamento e lo sgancio delle bombe (bombing run) dovevano volare diritti e livellati, per cui erano esposti agli attacchi diretti.
Un sondaggio nella US Army Air Force condotto nel 1943 mostrò che oltre metà dei bombardieri abbattuti dai tedeschi avevano lasciato la protezione della formazione principale. Per contenere il problema, gli Stati Uniti svilupparono migliori tecniche di impiego delle formazioni da bombardamento, che si evolsero nel cosiddetto sistema del combat box proposto per la prima volta dal colonnello Curtis LeMay nel novembre 1942: gruppi da combattimento sfalsati dove tutti i B-17 potevano coprirsi in sicurezza tra loro attraverso le mitragliatrici. In questo modo, una formazione di bombardieri diventava un bersaglio pericoloso da ingaggiare.
La formazione da combattimento dei bombardieri era tuttavia molto rigida e vulnerabile alle armi contraeree tedesche. Inoltre i "Jagdflieger", piloti da combattimento della Luftwaffe, svilupparono la contro-tattica di compiere rapidi passaggi a fuoco, evitando di ingaggiare i singoli bombardieri.
Di conseguenza, il tasso di perdite dei B-17 salì fino al 25% nelle prime missioni (60 dei 291 B-17 vennero persi in combattimento nel secondo raid su Schweinfurt). Solo con l'avvento di velivoli di scorta a lungo raggio (in particolar modo del North American P-51 Mustang), che contrastarono l'azione degli intercettori della Luftwaffe, tra il febbraio e il giugno 1944, le missioni dei B-17 assunsero significanza strategica.
Sin dall'inizio della campagna aerea i B-17 si misero in luce per la loro capacità di incassare danni durante i combattimenti e di riuscire a raggiungere il bersaglio e riportare l'equipaggio alla base. Wally Hoffman, un pilota di B-17 nell'Ottava Forza Aerea disse "l'aereo può essere tagliato e squarciato dal fuoco nemico quasi fino a ridurlo in pezzi e riporterà l'equipaggio a casa". Marin Caidin riferì un episodio in cui un B-17 si scontrò in volo con un Focke-Wulf Fw 190, perse un propulsore e subì danni ad entrambi gli stabilizzatori orizzontali di tribordo e allo stabilizzatore verticale, oltre ad essere fuoriuscito dalla formazione. Alcuni osservatori riferirono che l'aereo venne gravemente danneggiato e perse quasi la coda, ma riuscì a restare in volo e riportare l'equipaggio alla base. Le sue doti di incassatore compensavano il raggio di azione e il carico utile inferiori al Consolidated B-24 Liberator o al britannico Avro 683 Lancaster. Si moltiplicarono i resoconti di B-17 ritornati alla base con la coda distrutta o con un solo propulsore funzionante oppure con ampie porzioni delle ali danneggiate dalla contraerea. La sua robustezza, assieme al gran numero di esemplari operativi nell'ottava forza aerea e alla fama del Memphis Belle, resero il B-17 un aereo di importanza significativa del secondo conflitto mondiale.
Il progetto attraversò otto modifiche principali durante il corso della sua produzione, che culminò nel modello B-17G. Quest'ultimo si differenziava dal suo predecessore per l'aggiunta di una torretta con due mitragliatrici Browning M2 da 12,7 mm sotto il muso dell'aereo. Queste armi aggiuntive eliminavano la principale debolezza difensiva, costituita dagli attacchi frontali.
Un importante ruolo nelle missioni di bombardamento in massa era svolto da alcuni aerei attrezzati con equipaggiamenti elettronici di direzione del tiro. Questi aerei, i cosiddetti pathfinder, cioè battistrada, rilevavano la posizione del bersaglio a terra anche in caso di copertura nuvolosa e dirigevano il resto dell'incursione marcando l'area con segnali di fumo, visto che le incursioni statunitensi si tenevano di giorno, mentre quelle inglesi erano notturne.
Gli strumenti vennero affinati progressivamente; il primo era Gee, uno strumento di navigazione a breve raggio; poi venne Oboe, che sfruttava segnali emessi da stazioni a terra in territorio inglese, in modo che il loro incrocio e l'angolo di emissione dessero la posizione dell'obiettivo, come l'X-Gerät tedesco. Poi vennero H2S, un radar di scansione del terreno collocato in una specie di vasca sotto il muso, e il suo successore H2X, in un radome semisferico posto sotto la fusoliera, dietro l'ala al posto della torretta ventrale.
H2S venne usato per la prima volta durante un raid su Emden il 27 settembre 1943, quando la prima parte della formazione guidata dai pathfinder e la seconda, guidata dal fumo sganciato da questi, riuscirono a colpire la città, mentre la terza parte, che aveva bombardato a vista in uno squarcio delle nubi, mise le bombe fuori bersaglio di miglia.
Altro apparato era Carpet, un emettitore di disturbi radar di creazione inglese, che veniva aeroportato e fu molto efficace nel disturbare i radar di guida alla contraerea.
Alla fine della guerra un certo numero di esemplari di B-17G dell'USAAF venne convertito al ruolo di ricerca e soccorso come B-17H, dopo essere stati dotati di radar di ricerca marittima in un radome sotto il muso ed un battello di salvataggio gonfiabile nella stiva porta bombe. Anche la United States Navy lo utilizzò, ma per il ruolo di AEW, dopo averlo dotato di un radar APS-20 e ridesignato PB-1W.
Dopo aver esaminato i rottami di B-17 e B-24, gli ufficiali della Luftwaffe scoprirono che per abbattere un bombardiere B-17 mettendosi alle spalle, servivano almeno 20 colpi di cannone da 0,79 pollici (20,1 mm). I piloti con discrete abilità colpivano gli aerei nemici solo con il 2% dei proiettili sparati, di conseguenza, per centrare con 20 colpi un bombardiere, un pilota doveva sparare un migliaio di proiettili. Le prime versioni del Focke-Wulf Fw 190, uno dei migliori aerei intercettori tedeschi, erano equipaggiate con due mitragliatrici MG FF da 20 mm, ciascuna con solo 500 colpi. Le versioni successive impiegarono i cannoni MG 151, con una portata maggiore, ma pur sempre limitata come efficacia a non più di 400 m, mentre i proiettili sparati dalle torrette dei B-17 erano letali fino a 1000 m. Per questo motivo gli aerei tedeschi erano in svantaggio con la tattica di avvicinamento da dietro. I tedeschi scoprirono che vi era un maggior vantaggio attaccando frontalmente, sia perché erano disposte meno armi difensive, sia perché il bombardiere poteva essere abbattuto mettendo a segno solo quattro o cinque colpi. Per migliorare le carenze offensive dell'FW 190, il numero dei cannoni venne portato da due a quattro, aumentando anche il numero di munizioni trasportate. Nel 1944 venne effettuato un ulteriore aggiornamento del cannone MK 108 da 1,2 pollici (30,5 mm), che poteva abbattere un B-17 con pochi colpi a segno.
La Luftwaffe fu tra gli operatori del B-17; infatti, dapprima un singolo aereo costretto ad un atterraggio sulla pancia nel dicembre 1942 venne rimesso in sesto e dato in carico alla I/KG.200, che era una unità speciale dedita alle operazioni clandestine. Nei mesi successivi altri due velivoli vennero catturati e rimessi in condizioni di volo; l'aereo venne ridesignato con il nome di copertura di Dornier Do 200. Gli aerei vennero utilizzati per paracadutare agenti dietro le linee per il resto della guerra in vari fronti, dall'Irlanda all'Algeria ed al Medio Oriente. Solo una delle fortezze volanti tedesche sopravvisse e venne ricatturata ad Altenburg dopo l'armistizio.
Il governo Americano rifiutò di vendere B-17 all'Unione Sovietica. Nonostante ciò, almeno 73 Flying Fortresses (Boeing model 299-0) vennero impiegate dall'aeronautica sovietica. Erano questi per lo più aerei che erano stati costretti ad atterraggi forzati dopo i famosi bombardamenti “shuttle” sul Terzo Reich o danneggiati durante un attacco della Luftwaffe sull'aeroporto di Poltava. 23 B-17 vennero rimessi in condizioni di volare dai tecnici russi ma non vennero mai impiegati in combattimento. Furono concentrati nel 45º BAD /890º BAP che nel 1946 venne assegnato nella fabbrica di aerei Kazan' per essere di supporto alla produzione del Tupolev Tu-4, una copia del Boeing B-29.
Dopo la seconda guerra mondiale, il B-17 venne considerato obsoleto e gli Stati Uniti ritirarono la maggior parte degli esemplari. Gli equipaggi trasferirono i bombardieri attraverso l'Atlantico verso gli Stati Uniti, dove la maggior parte venne smantellata. A seguito della formazione della United States Air Force nel 1947, i B-17 restanti (chiamati F-9 e in seguito RB-17) entrarono in servizio nello Strategic Air Command (SAC) dal 1946 al 1951. Alcuni esemplari vennero impiegati dall'Air Rescue Service per le ricerche in pieno oceano tra la fine degli anni quaranta e metà degli anni cinquanta.
Al termine degli anni cinquanta, gli ultimi B-17 in servizio erano diventati QB-17 target drone, DB-17P drone controller e VB-17. L'ultima missione operativa venne condotta il 6 agosto 1959, quando l'esemplare DB-17P 44-83684 diresse una unità QB-17G 44-83717 fuori dalla base aerea Holloman, nel Nuovo Messico, come bersaglio per un missile aria-aria AIM-4 Falcon lanciato da un F-101 Voodoo. Qualche giorno dopo si tenne una cerimonia di ritiro, dopo la quale l'ultimo esemplare, 44-83684 venne ritirato dal servizio.
Durante l'ultimo anno della guerra e nell'immediato dopoguerra, la marina statunitense acquisì 48 B-17 per il pattugliamento e le operazioni di recupero. Inizialmente questi velivoli operarono con le designazioni ufficiali USAAF, ma il 31 luglio 1945 queste vennero cambiate in PB-1, sigla impiegata originalmente nel 1925 per un aliscafo sperimentale. Poiché la maggior parte delle Fortezze Volanti erano costruite dalla Douglas o dalla Lockheed e non più dalla Boeing, sarebbe stata più logica una designazione di tipo P4D-1W o P3V-1G.
Ventiquattro B-17G (tra cui un B-17F aggiornato alla versione G) vennero impiegati dalla marina con la sigla PB-1W. La "W" simboleggiava un impiego antisommergibile. Essi vennero equipaggiati con un grande radome, progettato per un radar di ricerca AN/APS-20, installato sotto la fusoliera, e vennero aggiunti ulteriori serbatoi interni di combustibile per aumentare il raggio d'azione. Questi velivoli vennero anche ridipinti in blu-scuro, una livrea standard impiegata dalla marina alla fine del 1944. La maggior parte degli aerei era costruita dalla Douglas e volarono dalla fabbrica di Long Beach alla Naval Aircraft Modification Unit in Pennsylvania durante l'estate del 1945, dove furono dotati del radar. Tuttavia, la guerra terminò prima di poter impiegare i PB-1W, quindi l'installazione di armamenti difensivi fu cancellata.
I primi PB-1W furono inseriti nello Squadrone Bombardieri Pattugliatori 101 (VPB-101) nell'aprile 1946. I velivoli evolsero infine in aerei da allerta rapida, grazie al loro radar APS-20. Nel 1947, i PB-1W vennero impiegati in unità operative sia con le flotte nell'Atlantico e nel Pacifico. VPB-101 sulla costa orientale vennero inseriti nello Squadrone Aereo di Test e Valutazione QUATTRO (VX-4) e assegnati alla base navale di Quonset Point, a Rhode Island. Successivamente, nel 1952, lo squadrone VX-4 divenne lo Squadrone Aereo di Allerta Rapida DUE (VW-2) e trasferito alla base di Patuxent River, in Maryland. La missione secondaria era costituita dalla difesa antisommergibile e il servizio di ricognizione per gli uragani. Il primo squadrone di allerta rapida venne formato nel 1952 con quattro PB-1W, di base alla Naval Air Station Barbers Point nelle Hawaii.
I PB-1W continuarono a prestare servizio nella marina fino al 1955, quando vennero gradualmente sostituiti con i Lockheed WV-2, una versione militare del Lockheed 1049 Constellation.
Due B-17 vennero assegnati alla marina con la sigla XPB-1, per vari programmi di sviluppo. Il primo venne trasferito alla marina nel giugno 1945 e il secondo nell'agosto dell'anno successivo. Quest'ultimo venne impiegato dal Cornell Aeronautical Laboratory in un programma di test per lo sviluppo di propulsori a jet.
Il B-17 attraversò diverse modifiche in ogni sua fase di sviluppo e durante la produzione. Dei 13 YB-17 ordinati per i test, 12 vennero impiegati per sviluppare tecniche di bombardamento pesante, mentre il tredicesimo venne impiegato per i test di volo. Questi condussero allo sviluppo di turbocompressori, che vennero impiegati successivamente negli aerei. Un quattordicesimo esemplare, l'Y1B-17A, era originalmente progettato solo per i test a terra, ma venne aggiornato con i turbocompressori. Una volta aggiornato, venne chiamato B-17A e nell'aprile 1938 fu il primo aereo ad entrare in servizio con la designazione B-17.
Quando si sviluppò la linea di produzione, gli ingegneri della Boeing continuarono a sviluppare il progetto di base. Per aumentare le performance a velocità basse, venne sviluppato il B-17B, che comprendeva un timone e dei flap maggiorati. Il B-17C incluse dei finestrini modificati di forma "a lacrima", che essendo piatti eliminavano le turbolenze generate dalle precedenti torrette "a blister". Con la versione B-17E, la fusoliera venne allungata di 10 piedi (3,0 m), una pinna verticale e un timone più grandi. Inoltre fu aggiunta una postazione dotata di una mitragliatrice nella coda e fu modificato il muso. I propulsori furono aggiornati a versioni più potenti diverse volte ed analogamente, vennero modificate le postazioni dei mitraglieri in varie occasioni per migliorare la loro efficacia.
Quando apparve la versione definitiva B-17G, il numero di mitragliatrici era stato portato da sette a tredici e i progetti delle postazioni erano stati completati. Il B-17G fu la versione finale del B-17 e comprendeva tutte le modifiche effettuate nel modello precedente, il B-17F. Ne vennero costruiti 8 680, l'ultimo dei quali il 9 aprile 1945.
Molti B-17G vennero convertiti per altre missioni, come il trasporto cargo, i test dei propulsori e le missioni di ricognizione. Alcuni B-17G, rinominati in SB-17G, vennero convertiti per compiti di ricerca e soccorso, successivamente rinominati nuovamente in B-17H.
Dai B-17 vennero sviluppati i prototipi XB-38 e YB-40. L'XB-38 venne impiegato per testare i propulsori a raffreddamento liquido Allison V-1710. L'YB-40 era una versione pesantemente armata del bombardiere standard impiegato prima dello sviluppo del P-51 Mustang, un aereo da combattimento a lungo raggio. Gli armamenti aggiuntivi includevano una torretta binata dorsale che occupava il compartimento radio, una torretta binata sotto al muso e due mitragliatori, al posto dell'arma singola della versione standard, per le postazioni laterali. L'armamento raggiungeva così un totale di 14 mitragliatrici. Il carico di munizioni era di oltre 11 000 colpi e tutto l'equipaggiamento bellico rendeva questa variante più pesante di circa 4500 kg rispetto ad un modello B-17F a pieno carico. Di fatto, l'YB-17 aveva difficoltà a stare al passo con i bombardieri standard senza carico quindi, con l'avvento dei P-51 Mustang, il progetto venne abbandonato nel luglio 1943.
è il primo prototipo, non aveva colorazioni militari, aveva un equipaggio di soli 8 uomini e non ottenne mai un numero di serie militare.
è la prima versione del B-17. I motori originali Pratt & Whitney Hornet radiali vennero sostituiti con dei Wright GR-1830-39. Aveva un equipaggio di soli 6 uomini.
è una versione dell'Y1B-17 non in grado di volare che venne usata per test sulla resistenza ai danni.
differisce dal B-17B per alcune modifiche alle mitragliatrici e per i motori che vennero sostituiti con dei Wright GR-1820-65 (G-205A) Cyclone turbocompressi radiali da 1 200 hp.
designazione britannica del modello B-17C in dotazione alla RAF. La sola differenza rispetto al modello americano era la mitragliatrice nel naso differente e un diverso sistema di rifornimento. Gli americani non consideravano il B-17C pronto per il combattimento ma i britannici erano talmente disperati all'epoca che lo utilizzarono subito, non senza problemi.
differisce dal C per dei nuovi flabelli di raffreddamento per i motori, per un miglioramento all'impianto elettrico e per l'eliminazione degli attacchi esterni per le bombe. L'equipaggio è di 10 uomini.
è la prima versione prodotta in grandi quantitativi. Venne modificata l'installazione delle mitragliatrici di coda, venne aggiunta una torretta dorsale, dotata di due mitragliatrici, manovrata dall'ingegnere di bordo. Un'altra mitragliatrice faceva fuoco dalla finestratura dorsale dell'operatore radio. Venne modificata l'installazione difensiva ventrale con l'adozione di una torretta sferica retrattile della Sperry armata di una coppia di Browning M2 da 12,7 mm.
è un prototipo di B-17E con i motori Allison V-1710-89 motore V12 raffreddati ad acqua da 1420 cv costruito dalla divisione Vega della Lockheed Corporation. Una comparazione reale col B-17E non fu mai fatta e dato che il motore Allison era necessario nell'equipaggiamento di altri aerei il progetto fu abbandonato.
è la versione del B-17E venduto agli inglesi. Venne utilizzato per la caccia ai sottomarini nell'Atlantico.
è un miglioramento del B-17E dal quale esternamente differisce solo per il naso completamente in plexiglas senza intelaiatura tranne un settore otticamente piano per il puntamento delle bombe. I motori sono dei Wright R-1820-97 Cyclones, che possono fornire una potenza d'emergenza di 1380 cv per brevi periodi. Altri miglioramenti si effettuano nell'armamento, nell'impianto di ossigenazione, nei freni e nell'apparato fotografico.
è una versione del B-17F modificata per essere usata come scorta agli altri bombardieri. L'aereo era armato con 14 mitragliatrici ed un carico extra di munizioni pari a tre volte la norma ma si dimostrò un fallimento totale perché era talmente lento da non riuscire a restare in formazione con gli altri B-17.
è una versione trasformata in drone, senza pilota e carica di 9 tonnellate di bombe da "lanciare" sulla Germania. Fu usata poche volte con scarsissimo successo.
è una conversione per trasporto del B-17E e F. Privato delle mitragliatrici e con l'interno allestito in maniera più confortevole.B-17G
è la variante prodotta in maggior numero. Introduce finalmente una valida difesa anteriore con una piccola torretta anteriore telecomandata, armata con una coppia di Browning da 12,7 mm. Il B-17G è entrato in servizio nell'Ottava e nella Quinta Forza Aerea sul finire del 1943; dal gennaio 1944 non viene più pitturato e viene fornito con finitura metallica; il 13 aprile 1945 viene consegnato l'ultimo esemplare.
è una conversione per la ricognizione fotografica (F sta per foto) dove tutto l'apparato bellico è rimosso in favore di impianti fotografici e telecamere. I B-17 convertiti sono di tipo F e G.
è la designazione di 48 B-17 acquistati dalla marina per operazioni di pattugliamento e recupero in mare. Le maggiori differenze sono la colorazione blu e l'adozione di un radar ASP-20.
ridesignato SB-17G nel 1948, è una conversione per ricerca e soccorso di circa 130 B-17G.
è una versione dotata di motore turboelica Wright XT35 Typhoon montato sul muso. Questo motore erogava 5 500 hp, risultando da solo più potente dei 4 motori a pistoni.
Molti appartenenti agli equipaggi di B-17 sono stati decorati al valore e 17 hanno ricevuto la Medal of Honor, la più alta decorazione conferita dagli Stati Uniti:
Brig Gen Frederick Walker Castle (alla memoria)Comandante del 487th Bomb Group, alla sua trentesima missione, rimase ai comandi del suo B-17 colpito per consentire all'equipaggio di lanciarsi con il paracadute.2nd Lt Robert Edward Femoyer (alla memoria)Navigatore di B-17, durante un raid venne colpito da 3 proiettili. Rifiutò la morfina per potersi mantenere lucido e continuare il suo compito e tra atroci dolori riuscì a dare indicazioni per la rotta di ritorno per due ore e mezzo, nelle quali fece compiere sei cambiamenti di rotta al suo bombardiere rimasto isolato per fargli evitare i concentramenti di aerei nemici. Solo arrivato in salvo sul canale de La Manica accettò l'antidolorifico, ma morì trenta minuti dopo l'atterraggio per le ferite subite.1st Lt Donald Gott e 2nd Lt William E. Metzger, Jr. (entrambi alla memoria)Pilota e copilota di B-17, durante una missione di bombardamento ebbero l'aereo colpito dall'antiaerea. Tre dei quattro motori vennero messi fuori uso e diversi membri dell'equipaggio rimasero feriti. Tra essi, l'operatore radio con un braccio amputato non sarebbe sopravvissuto al lancio con il paracadute. Per salvare il suo equipaggio, Gott, pur in quelle condizioni disperate, decise di tentare il ritorno in territorio alleato e un atterraggio di emergenza. Arrivati in territorio amico, il resto dell'equipaggio si paracadutò in salvo, mentre Metzger decise di restare a bordo per aiutare il suo comandante. Poco prima di toccare terra, l'aereo esplose in volo uccidendo i due e l'operatore radio ferito.2nd Lt David Kingsley (alla memoria)Puntatore di B-17, dopo aver compiuto la missione, il suo aereo venne colpito da tre Messerschmitt Bf 109. Si recò prima dal mitragliere di coda e poi da quello dorsale per curare a entrambi le ferite. Subito dopo, il comandante dell'aereo diede l'ordine di lanciarsi con il paracadute a causa dell'imminente rischio di esplosione. Kingsley fornì assistenza al mitragliere di coda e quando si accorse che il paracadute di questo non si trovava, gli cedette il suo. Fu visto per l'ultima volta dai suoi colleghi di equipaggio che si lanciavano, in piedi sulla passerella del vano bombe. L'aereo abbandonato a se stesso precipitò dopo poco uccidendolo. Il corpo fu ritrovato tra i rottami e seppellito nel Cimitero nazionale di Arlington.1st Lt William R. Lawley, Jr.Pilota di B-17, fu ferito al volto durante una missione nella quale 8 membri di equipaggio furono feriti e il copilota ucciso. In grado di pilotare solo con una mano, diede l'ordine di abbandonare l'aereo, ma gli venne riportato che due membri dell'equipaggio non avrebbero potuto farlo. Decise allora di tentare di salvarli tornando in territorio alleato, malgrado i danni ai motori e il carico di bombe ancora a bordo. Svenuto per lo sforzo e la perdita di sangue, venne rianimato dal puntatore e alla fine riuscì a evitare gli attacchi dei caccia nemici e a mantenere in volo l'aereo fino ad atterrare in una piccola base di caccia in Inghilterra.1st Lt Walter Edward Truemper e Sgt Archibald Mathies (entrambi alla memoria)Navigatore e mitragliere di B-17, rifiutarono di abbandonare l'aereo dove volavano e che era stato colpito lasciando il pilota privo di sensi e il copilota morto. Decisero di prendere i comandi e riuscirono a rientrare in Inghilterra dove fecero lanciare con il paracadute tutti gli altri membri dell'equipaggio. Venne giudicato impossibile l'atterraggio con un aereo così danneggiato da parte di piloti non addestrati, ma rifiutarono di abbandonare il pilota ancora vivo. Al terzo tentativo di atterraggio, l'aereo si schiantò a terra uccidendo i tre a bordo.1st Lt Jack Mathis (alla memoria)Puntatore di B-17 aveva l'incarico con il suo lancio di indicare al resto della formazione l'obiettivo. Durante l'avvicinamento, fu colpito dalla contraerea talmente violentemente da essere proiettato all'indietro nel compartimento successivo. Pur terribilmente ferito, si riportò nella sua postazione per mirare e indicò correttamente il bersaglio prima di morire al suo posto.1st Lt Edward MichaelPilota di B-17, dopo essersi accorto che il suo puntatore non poteva abbandonare l'aereo a causa dei danni al paracadute, decise malgrado le gravi ferite per salvarlo di tentare il rientro in Inghilterra pur con l'aereo gravemente danneggiato ed inseguito dai caccia nemici. Malgrado gli incendi a bordo, i danni estesi all'aereo che rimase con il vano bombe aperto, carrello, flap e strumenti inoperativi, riuscì ad atterrare.1st Lt John C. MorganCopilota di B-17 si trovò nel corso di una missione a lottare con il collega pilota colpito alla testa e che in stato confusionale tentava di riprendere i comandi non essendo però in grado di condurre l'aereo. Pur con l'equipaggio ferito o stordito per l'anossia, decise di rimanere in formazione e continuare la missione pilotando con una mano e lottando con l'altra per oltre due ore.Capt Harl Pease (alla memoria)Pilota di B-17 nel teatro asiatico, pur di partecipare ad un attacco, scelse il meno danneggiato tra un gruppo di aerei dichiarati non idonei al volo e si unì agli altri per la missione. Pur con l'aereo in precarie condizioni, riuscì a rimanere unito alla formazione e colpire l'obiettivo. Attaccato da molti aerei giapponesi, precipitò dopo una lotta accanita. in seguito si venne a scoprire che, caduto prigioniero dei giapponesi, fu sottoposto a maltrattamenti e decapitato insieme ad altri prigionieri di guerra.2nd Lt Joseph Sarnoski (alla memoria)
Brig Gen Kenneth WalkerPer notevoli doti di comando superiori a quanto richiesto dal servizio, coinvolgendo il valore personale e l'audacia con rischio estremo della sua vita. Al comando del 5th Bomber Command, accompagnò ripetutamente le sue unità nelle missioni di bombardamento in profondità nel territorio nemico, sviluppando una tecnica notevolmente efficace di bombardamento in presenza di forte opposizione. Il 5 gennaio 1943 diresse un attacco di bombardamento diurno contro navi nel porto di Rabaul, in presenza di forte contrasto aereo e terrestre, con colpi a segno su 9 navi nemiche. Nel corso dell'azione il suo aereo fu pesantemente danneggiato dal fuoco della caccia nemica.Maj Jay Zeamer, Jr.Pilota di B-17 nel teatro del Pacifico meridionale si offrì come volontario per una missione di ricognizione fotografica sulla zona di Buka (Isole Salomone), protetta da difese formidabili. Nel corso della ripresa sull'aeroporto di Buka l'equipaggio osservò il decollo di circa venti caccia nemici, ma il comandante Zeamer proseguì la sua missione, anche sotto l'attacco delle forze giapponesi. Ferito ad entrambe le braccia e gambe, continuò a manovrare col suo aereo permettendo ai mitraglieri di sostenere un combattimento di 40 minuti, in cui furono abbattuti ben 5 caccia nemici. Lasciò i comandi al secondo pilota solo al termine del combattimento, ma continuò ad esercitare il comando fino all'atterraggio.
Capitano Werner G. Goering: ritenuto per diverso tempo un nipote nato in America del celebre comandante della Luftwaffe durante la seconda guerra mondiale, Hermann Göring. Studi successivi smentirono questa credenza.
Immanuel J. Klette (1918–1988): tedesco-americano della seconda generazione le cui 91 missioni di combattimento costituiscono il record di missioni volate da un pilota della 8th Air Force nella seconda guerra mondiale.
Col Frank Kurtz (1911–1996): Il più decorato pilota USAAF della seconda guerra mondiale; comandante del 463rd Bombardment Group (Heavy), 15th Air Force, Celone Field, Foggia; sopravvissuto all'attacco della base Clark Field nelle Filippine; medaglia di bronzo nei tuffi alle olimpiadi del 1932; padre dell'attrice Swoosie Kurtz.
Gen Curtis LeMay (1906–1990): in seguito capo dello Strategic Air Command e poi capo dell'USAF.
Lt Col Nancy Love (1914–1976) e Betty Gillies (1908–1998): Le prime donne abilitate al volo con il B-17, nel 1943.
Lt Col Robert Rosenthal (1917–2007): Comandante dell'unico B-17, "Rosie's Riveters", sopravvissuto ad un raid della 8th Air Force 100th Bomb Group su Münster nel 1943, venne decorato con sedici medaglie (incluse una dal Regno Unito e una dalla Francia), e condusse il raid su Berlino del 3 febbraio 1945 che probabilmente uccise Roland Freisler, il famigerato "giudice impiccatore" del Terzo Reich.
Brig Gen Paul Tibbets (1915–2007): volò con il 97th Bombardment Group (Heavy) sia con la 8th Air Force in Inghilterra che con la 12th Air Force in Nordafrica; in seguito divenuto celebre per essere stato il pilota del B-29 Enola Gay che lanciò la bomba atomica su Hiroshima in Giappone.
Clark Gable (1901–1960): attore vincitore del premio Oscar. Compì cinque missioni come mitragliere centrale in forza a vari gruppi di volo da maggio al settembre 1943, facendo anche parte dell'equipaggio dell'B-17 Eight Ball del 359th Bomb Squadron (351st Bomb Group).
Norman Lear: Radio operatore in forza al 463rd Bombardment Group (Heavy), 15th Air Force di base presso il Celone Field vicino Foggia; produttore televisivo di commedie americane.
Gene Roddenberry (1921–1991): Creatore della serie Star Trek; volò con i B-17 del 394th Bomb Squadron, 5th Bomb Group (H), nel teatro del Pacifico.
James Stewart (1908–1997): attore vincitore del premio Oscar. Pilota civile esperto prima della guerra, si arruolò e venne nominato istruttore di B-17 dopo severi esami. Malgrado le sue richieste di essere inviato in combattimento, rimase per due anni a insegnare alla scuola di volo per le fortezze volanti di Mather in California. Diventato capitano, venne accontentato e inviato in Inghilterra per partecipare alle azioni belliche. In guerra, però, operò con i Consolidated B-24 Liberator con i quali eseguì 20 missioni di combattimento con la 8th Air Force; decorato più volte e raggiunto in servizio il grado di colonnello, si congedò dopo la guerra dalla riserva dell'Air Force con il grado di Brigadier generale.
Il B-17 era un velivolo versatile impiegato in dozzine di unità dell'USAAF in teatri di combattimento in tutta la seconda guerra mondiale e in ruoli non da bombardamento per la RAF. Il suo utilizzo principale è stato nel teatro europeo dove il suo raggio di azione e minor carico utile rispetto ad altri aerei disponibili non lo svantaggiavano come accadeva nel teatro del Pacifico. Il massimo numero di B-17 presenti nell'inventario dell'USAAF si è registrato nell'agosto 1944 con 4574 aerei distribuiti in tutto il mondo.
BrasileForça Aérea Brasileira CanadaRoyal Canadian Air Force ColombiaFuerza Aérea Colombiana DanimarcaHærens Flyvertropper
Flyvevåbnet Rep. DominicanaCompañía de Aviación del Ejército Nacional FranciaArmée de l'air GermaniaLuftwaffeoperò con almeno 40 esemplari catturati e riparati con il nome in codice di Dornier Do 200, principalmente nella KG 200.
 IsraeleHeyl Ha'Avir GiapponeDai-Nippon Teikoku Rikugun Kōkū Hombu NicaraguaFuerza Aérea de Nicaragua PerùFuerza Aérea del Perú PortogalloForça Aérea Portuguesa Regno UnitoRoyal Air Force
 DanimarcaDet Danske Luftfartselskab (DDL) FranciaInstitut géographique national Iran
un B-17G ex TWA acquistato dallo scià di Persia Mohammad Reza Pahlavi nel 1947.
 Stati UnitiTrans World Airlines (TWA) SveziaSILA (Svensk Interkontinental Lufttrafik AB) Sudafrica
Anche Hollywood nel dopoguerra si è ispirata alle vicende degli equipaggi di B-17 e ha prodotto alcuni film imperniati o su ricostruzioni storiche belliche o su piloti nel loro reinserimento nel mondo civile negli anni cinquanta. I film principali del dopoguerra sono stati:
Memphis Belle (Memphis Belle) (1990)I migliori anni della nostra vita è un film del 1946, vincitore di 7 premi Oscar e incentrato sulle vicende di militari rientrati dopo la guerra negli Stati Uniti fra cui un pilota di b17 Dana Andrews, costretti a confrontarsi con i cambiamenti sopravvenuti nelle loro vite.Il secondo film dell'elenco, Command Decision del 1948, ha come protagonista Clark Gable nel ruolo di un generale alle prese con le difficoltà nell'organizzare i bombardamenti in profondità sulla Germania, pur di interrompere lo sviluppo di un nuovo caccia nazista in grado di alterare gli esiti della guerra. Nel film sono integrate molte sequenze provenienti dal documentario girato durante la guerra Target for Today ("L'obiettivo di oggi").Nel film del 1949, Cielo di fuoco, basato su di un romanzo scritto l'anno prima, il protagonista Gregory Peck è il generale a capo di un reparto di Fortezze Volanti impiegato in Europa. Detestato dai suoi equipaggi per le aspre critiche cui sottopone tutti al rientro dalle missioni, viene nel corso del film rivalutato quando ci si rende conto che mettendo in pratica i rilievi ricevuti, il reparto è quello che subisce le minori perdite in combattimento. Il conflitto di personalità tra i piloti e il loro comandante attraversa tutto il film fino all'ultima missione alla quale partecipa lo stesso generale. Girato in bianco e nero, il film venne supportato dalla aeronautica militare statunitense e includeva spezzoni di filmati girati durante le vere operazioni di combattimento. Il film ricevette quattro nomination per l'Oscar del 1960, arrivando a vincerne due: uno a Dean Jagger per il migliore attore non protagonista e uno per il miglior sonoro. Nel 1998, il film è stato selezionato per la conservazione nel National Film Registry della Biblioteca del Congresso come "culturalmente, storicamente o esteticamente significativo". Al film seguì una serie televisiva che venne trasmessa negli Stati Uniti dal 1964 per tre stagioni.
Nel 1962 è la volta di Steve McQueen di vestire la tuta di volo di pilota di B-17. Nel film Amante di guerra interpreta uno spericolato pilota di Fortezze Volanti che però gode della fiducia dei suoi membri di equipaggio per le grandi capacità di pilotaggio e di riportare l'aereo indietro alla base.
Nel film Tora! Tora! Tora! del 1970 è inserito uno spezzone che riprende un atterraggio di emergenza di un B-17 con un carrello retratto. Il film, incentrato sulla rievocazione dell'attacco di Pearl Harbor, riporta l'episodio storicamente confermato, secondo il quale la prima ondata di attaccanti giapponesi, quando entrò nel raggio di azione dei radar americani, fu avvistata da una postazione dell'esercito da poco operativa in quanto fino ad allora utilizzata come centro di addestramento per i radaristi, sita nella posizione più settentrionale delle Hawaii. Il giovane ufficiale che la presiedeva, privo di solida esperienza, ritenne che dovesse trattarsi di una formazione di sei Fortezze Volanti il cui arrivo era atteso a breve. La rotta di avvicinamento della prima ondata di attacco, inoltre, si discostava di poco da quella lungo la quale i bombardieri americani si sarebbero dovuti avvicinare.Nel film d'animazione di genere fantasy ed horror Heavy Metal del 1981, un B-17 gravemente danneggiato è infestato dai cadaveri resuscitati dell'equipaggio colpito, avendo la meglio sui piloti superstiti.
L'ultimo in ordine cronologico è il film del 1989 Memphis Belle diretto da Michael Caton-Jones. La pellicola è la trasposizione in film drammatico del documentario del 1944 "Memphis Belle: A Story of Flying Fortress" del regista William Wyler. Tratta la storia della venticinquesima e ultima missione di un bombardiere americano B17, il Memphis Belle, di base in Inghilterra durante la seconda guerra mondiale. Per il regolamento dell'epoca in vigore nell'USAAF, un equipaggio che fosse arrivato a compiere 25 missioni di guerra, avrebbe terminato il suo turno di servizio, conquistando il diritto a rientrare negli Stati Uniti. Il Memphis Belle fu il primo a raggiungere questo traguardo e il film narra in modo romanzato le paure e le superstizioni che si accumulano tra gli aviatori all'avvicinarsi del traguardo che gli consentirebbe di superare la guerra vivi. La sceneggiatura, per quanto solo ispirata alla vicenda reale, pur in presenza di errori storici come l'inserire sequenze con aerei di scorta North American P-51 Mustang non ancora operativi all'epoca dei fatti narrati, tenta di ricostruire la vita e le vicissitudini degli equipaggi di Fortezze Volanti durante la campagna di bombardamenti sull'Europa.
Una menzione a parte merita il film di Howard Hawks "Air Force" del 1943. (titolo italiano "Arcipelago in fiamme") che narra anche in chiave propagandistica le vicissitudini dell'equipaggio di un B 17, la Mary-Ann, che si ritrova ad arrivare a Pearl Harbor nel bel mezzo dell'attacco giapponese.
(in inglese). "Formation" in B-17 Pilot Training Manual. Headquarters, AAF, Office of Flying Safety. Consultato il 16 gen 2007.
(1949) (in inglese). Army Air Forces in World War II. Volume 2: Torch to Pointblank, August 1942 to December 1943. Chicago: The University of Chicago Press ed.
Arakaki, Leatrice R. ; John R. Kuborn (1991) (in inglese). 7 December 1941: The Air Force Story. Hickam Air Force Base, Hawaii: Pacific Air Forces, Office of History. ISBN 0-912799-73-0.
Bowers, Peter M. (1976) (in inglese). Fortress In The Sky. Granada Hills, California: Sentry Books. ISBN 0-913194-04-2.
Caidin, Martin (1960) (in inglese). Black Thursday. New York: E.P. Dutton & Company. ISBN 0-553-26729-9.
Caldwell, Donald; Richard Muller (2007) (in inglese). The Luftwaffe over Germany: Defense of the Reich. London: Greenhill Books Publications. ISBN 978-1-85367-712-0.
Carey, Brian Todd (nov 1998) (in inglese). "Operation Pointblank: Evolution of Allied Air Doctrine During World War II." World War II. Consultato il 15 gen 2007.
Chant, Christopher (1996) (in inglese). Warplanes of the 20th Century. London: Tiger Books International. ISBN 1-85501-807-1
David, Donald (1997) (in inglese). "Boeing Model 299 (B-17 Flying Fortress)." The Encyclopedia of World Aircraft. Etobicoke, Ontario, Canada: Prospero Books. ISBN 1-85605-375-X.
(EN)  Gordon, Yefim. Soviet Air Power in World War 2. Hinkley (England) Midland Ian Allan Publishing 2008. ISBN 978-1-85780-304-4.
Hess, William N. (nov 1994) (in inglese). B-17 Flying Fortress: Combat and Development History of the Flying Fortress. St. Paul, Minnesota: Motorbook International. ISBN 0-87938-881-1.
Price, Alfred (1992) I bombardieri nella seconda guerra mondiale. Fratelli Melita Editori.
Price, Alfred; Spick, Mike (2000-2003). Aerei della II guerra Mondiale. Santarcangelo di Romagna: Rusconi Libri. ISBN 88-18-01335-1
Sakai, Saburo; Caiden Martin; Saito Fred (in inglese). Samurai!. Naval Institute Press.
Salecker, Gene Eric (2001) (in inglese). Fortress Against The Sun – The B-17 Flying Fortress in the Pacific. Conshohocken, Pennsylvania: Combined Publishing. ISBN 1-58097-049-4.
Serling, Robert J. (1992) (in inglese). Legend & Legacy: The Story of Boeing and its People. New York: St. Martin's Press. ISBN 0-312-05890-X.
Smith, Starr (2005) (in inglese). "Jimmy Stewart: Bomber Pilot". St. Paul, Minnesota: Zenith Press. ISBN 0-7603-2199-X.
Tate, Dr. James P. (1998) (in inglese). "The Army and Its Air Corps: Army Policy toward Aviation 1919–1941." Maxwell Air Force Base, Alabama: Air University Press. ISBN 1-4289-1257-6. Consultato il 1° ago 2008.
Yenne, Bill (2006) (in inglese). B-17 at War. St Paul, Minnesota: Zenith Imprint. ISBN 0-7603-2522-7.
Wikimedia Commons contiene immagini o altri file su Boeing B-17 Flying Fortress
(EN) Boeing B-17 Flying Fortress, su Military dictionary, www.militaryfactory.com, 16 agosto 2008. URL consultato il 26 maggio 2009.
(EN) Maksim Starostin, Boeing B-17 Flying Fortress, su Virtual Aircraft Museum, www.aviastar.org. URL consultato il 26 maggio 2009.
(EN) Greg Goebel, The Boeing B-17 Flying Fortress, su AirVectors, www.airvectors.net, 1º giugno 2008. URL consultato il 26 maggio 2009.
(RU) Bombardieri USA 1936-1945, su Уголок неба, www.airwar.ru. URL consultato il 1º gennaio 2008.