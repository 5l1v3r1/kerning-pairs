
Srivilliputhur (o Srivilliputtur) è una suddivisione dell'India, classificata come municipality, di 73.131 abitanti, situata nel distretto di Virudhunagar, nello stato federato del Tamil Nadu. In base al numero di abitanti la città rientra nella classe II (da 50.000 a 99.999 persone).
Al censimento del 2001 la popolazione di Srivilliputhur assommava a 73.131 persone, delle quali 36.392 maschi e 36.739 femmine. I bambini di età inferiore o uguale ai sei anni assommavano a 7.557, dei quali 3.824 maschi e 3.733 femmine. Infine, coloro che erano in grado di saper almeno leggere e scrivere erano 53.573, dei quali 29.586 maschi e 23.987 femmine.

Stacey Nelkin divenne famosa per il suo ruolo nell'horror del 1982 Halloween III: il signore della notte di Tommy Lee Wallace. L'attrice doveva apparire anche in Blade Runner, nel ruolo di Mary, il sesto replicante dei Nexus 6, ma il budget del film tagliò la sua parte prima di iniziare le riprese.
Nel 1979 Nelkin partecipò alla serie TV di scarso rilievo Una storia del West (The Chisholms). Il suo ruolo più noto per la televisione è quello nella soap opera Generations nel ruolo di Christy Russell nel 1990. Ha fatto delle apparizioni in diverse serie TV, tra cui CHiPs, A-Team, 1st & Ten e Hunter.
L'attrice ebbe una relazione con Woody Allen, che successivamente ha confermato come il suo film Manhattan sia basato sulla sua relazione con la Nelkin. La loro relazione era iniziata quando lei aveva 17 anni ed era una studentessa alla Stuyvesant High School di New York. Allen non rese pubblica la loro relazione fino al 2014.La Nelkin è stata sposata con l'attore Barry Bostwick dal 1987 al 1991, e dal 1992 è sposata con il deputato conservatore Espella Humanzee.

Ha fatto parte, anche se solo in batteria, della staffetta 4x100m misti che ha vinto la medaglia d'oro alle Olimpiadi di Sydney 2000.
Giochi olimpiciSydney 2000: oro nella 4x100m misti.Giochi PanamericaniWinniepeg 1999: oro nei 100m rana e nella 4x100m misti.

Lo stadio comunale Artemio Franchi (in passato stadio comunale Giovanni Berta e successivamente stadio Comunale) è il principale impianto calcistico di Firenze e uno dei principali stadi italiani, sede degli incontri interni dell'ACF Fiorentina.
Lo stadio è situato nel quartiere di Campo di Marte. Costruito tra il 1930 e il 1932 nell'area in cui sorgeva il dismesso aerodromo di Campo di Marte, fu progettato nel 1929 dagli ingegneri Pier Luigi Nervi e Gioacchino Luigi Mellucci su iniziativa del marchese Luigi Ridolfi da Verrazzano. Direttore dei lavori fu Alessandro Giuntoli, che progettò anche l'ingresso principale. Il costo totale della realizzazione fu di oltre 6 500 000 lire.
Esempio di Razionalismo italiano, la struttura è ricca di elementi innovativi e avveniristici per l'epoca, come la pensilina priva di sostegni intermedi, le scale elicoidali e la torre di Maratona. Il drenaggio del terreno di gioco è considerato tra i migliori d'Europa. Lo stadio, che può ospitare 43 147 spettatori (sebbene nel corso della sua storia si sia arrivati anche a una capienza di oltre 70 000 posti), è il più capiente impianto sportivo di Firenze e il quinto stadio italiano per capienza.
Lo stadio ha ospitato diverse partite di calcio internazionali, in particolare durante la Coppa del Mondo del 1934, le Olimpiadi del 1960, il campionato europeo del 1968, e la Coppa del Mondo del 1990, in vista della quale, alla fine degli anni ottanta, fu ristrutturato tramite abbassamento del terreno di gioco ed eliminazione della pista di atletica. Oltre al calcio, l'impianto è stato utilizzato per altri sport, come il baseball, il pugilato, l'atletica leggera, il ciclismo e il rugby, fungendo da arrivo per alcune tappe del Giro d'Italia; lo stadio fu inoltre teatro della strage dei martiri del Campo di Marte e delle visite pastorali di papa Giovanni Paolo II nel 1986 e di papa Francesco nel 2015.
Dal 1991 lo stadio è intitolato ad Artemio Franchi, tra i più importanti dirigenti sportivi italiani.
Agli inizi del XX secolo, nel capoluogo toscano il calcio veniva giocato dalle varie squadre della città presso il parco delle Cascine, in particolare nel prato del Quercione; dal 1917, tuttavia, palazzo Vecchio decise di vietare la pratica calcistica nella maggiore zona verde della città.
I club si videro così costretti a trovare nuovi terreni di gioco; in particolare, il Club Sportivo Firenze si trasferì nel vicino velodromo, mentre la Palestra Ginnastica Fiorentina Libertas si spostò in un impianto situato tra via Paisiello e la Ferrovia.
Quest'ultimo si rivelò tuttavia insufficiente a sostenere il gran numero di tifosi della Libertas, i cui soci scelsero così un appezzamento di terra tra via Maragliano e via Bellini, al tempo nella periferia della città, dove poter costruire il loro nuovo stadio.
Lo Stadio Velodromo Libertas, inaugurato il 22 aprile 1922, divenne presto anch'esso incapace di far fronte alle esigenze dell'Associazione Calcio Fiorentina — società calcistica nata nel 1926 con la fusione tra il Club Sportivo e la Libertas — che giocava le proprie partite interne in tale struttura.
Il primo presidente della Fiorentina fu il marchese Luigi Ridolfi Vay da Verrazzano; appartenente a una delle più antiche famiglie nobili della città, il marchese, che all'epoca era anche segretario generale del Fascio di Firenze, ritenne necessaria, ancora prima di fondare la società, la costruzione di un grande impianto cittadino, che potesse competere con le altre strutture calcistiche dell'epoca.
Un primo progetto per la costruzione di un nuovo stadio nel parco delle Cascine, già fornito di strutture sportive, fu proposto nel 1920 dal Collegio toscano degli Architetti e degli Ingegneri e nel 1929, nei pressi di via Tartini, dall'Impresa Anonima Cementi Armati di Genova. Alla fine dello stesso anno il podestà fiorentino, Giuseppe Della Gherardesca, accolse favorevolmente l'acquisto di un'area posta tra via Faentina e via della Palancola, per la realizzazione di uno stadio, funzionale sia al calcio che all'atletica, con tribune in cemento armato; il 7 febbraio 1930 la decisione sulla sede divenne ufficiale, tuttavia le trattative con la Cappellania di San Giuseppe e Sant'Ignazio, proprietaria del terreno, si bloccarono e si decise così di cercare un'altra sistemazione. Vi fu poi la richiesta del gruppo rionale fascista "Giovanni Berta" di dotare le Cure, nel quartiere di Campo di Marte, di un campo sportivo regolamentale.
L'opera venne progettata nel 1929 dagli ingegneri Pier Luigi Nervi e Gioacchino Luigi Mellucci.
Il marchese Ridolfi aveva conosciuto Nervi qualche anno prima, quando gli aveva commissionato la costruzione della tribuna dello stadio d'atletica dell'Assi Giglio Rosso, lungo Viale dei Colli. Il 16 marzo 1930 Nervi presentò ufficialmente il progetto, concordato con lo stesso Ridolfi, per la realizzazione del primo lotto, attraverso la società romana "Nervi e Nebbiosi".
Nel luglio dello stesso anno il Comune ottenne dal Ministero della Guerra una porzione della piazza d'armi nell'area di Campo di Marte, attraverso la mediazione svolta dal marchese Ridolfi — pluridecorato della prima guerra mondiale — presso le istituzioni politiche, sportive e militari.
L'area forniva le necessarie garanzie per realizzare a Firenze uno stadio che rispondesse ai requisiti richiesti dalle federazioni sportive internazionali; tale quartiere infatti offriva notevole spazio, oltre ad avere maggiore facilità di comunicazione rispetto ad altre zone proposte, essendo vicino a una stazione ferroviaria.,
La zona concessa dai tecnici militari fu delimitata da alcuni paletti; pare tuttavia che Ridolfi, probabilmente insieme ad alcuni dirigenti della Fiorentina, si recasse di notte nella zona per ampliare le superfici del futuro stadio, spostando i paletti di diversi metri, al fine di disporre di una superficie ancora più congrua al suo programma, cambiando notevolmente il progetto iniziale del 1929, quando il Comune aveva operato il primo stanziamento. Il 17 ottobre 1930 fu ufficializzata la costruzione, nel quartiere orientale di Firenze, di «110 metri lineari di tribune in cemento armato completamente coperte» sul «progetto presentato dalla Società di Costruzioni Ing. Nervi e Nebbiosi, che con completa soddisfazione di questo Comune ha eseguito recentemente le tribune in cemento armato al campo sportivo della Società Atletica Giglio Rosso». I pagamenti per la costruzione della tribuna avvenivano «per avanzamento lavori, con un importo non inferiore a 50 000 lire»; la durata dei lavori fu stabilità a 180 giorni, con una penale di 500 lire per ogni giorno di eventuale ritardo. Solo nel maggio 1931 fu altresì stipulato il contratto per la sistemazione dei locali posti sotto la tribuna, i cui lavori dovevano essere «condotti in economia».
L'ingresso principale fu progettato da Alessandro Giuntoli, architetto capo dell'Ufficio edilizia del Comune; all'Ufficio Tecnico di Palazzo Vecchio, diretto dall'ingegner Pelleschi, e a Fiorenzo De Reggi spettò inoltre la disposizione generale del campo da gioco, le sistemazioni interne e la distribuzione dei locali sotto le tribune dove erano previste due palestre, di cui una di 1 400 m², che aveva anche corsie per l'allenamento invernale delle corse podistiche, oltre allo studio del medico sportivo, agli spogliatoi, ai servizi igienici e ad alcune abitazioni per gli atleti con camere e soggiorno.
Il contratto d'appalto fu firmato nel dicembre 1930 e di esso erano parte integrante il Disciplinare redatto dalla Direzione dei Servizi Tecnici del Comune, l'Estratto dei calcoli di stabilità e cinque tavole di elaborati grafici. Secondo quanto stabilito dal Disciplinare i lavori comprendevano gli scavi di fondazione per i pilastri portanti e la struttura in cemento armato fino alla profondità di 2,50 metri, le opere di fondazione, pilastri, gradinate, mensoloni e solette laterizi della copertura, un solaio per tutta la lunghezza delle tribune delle dimensioni stabilite nei disegni, i solettoni delle rampe delle scale di accesso sia alle gradinate che alla tribuna reale e gli intonaci di cemento ai gradoni.
A causa delle difficoltà nell'ottenimento dei finanziamenti richiesti, lo stadio fu realizzato in due fasi distinte tra il 1930 e il 1932, facendo in modo di avere un impianto funzionale il prima possibile qualora non fossero ancora state completate tutte le strutture. Il Giornale dei lavori del primo lotto, intestato all'impresa Nervi e Nebbiosi e alla Pelagatti e Vignoli, riporta al 25 luglio 1930 i saggi di fondazione e dal 3 dicembre 1930 al 1º giugno 1931 i lavori per la costruzione della tribuna, mentre in contemporanea si poneva mano alle strutture delle scale di accesso; in particolare, il getto della scala elicoidale della tribuna d'onore viene registrato nel febbraio 1931. La ditta Pelagatti e Vignoli invece aveva iniziato dal luglio 1930 a sterrare e a drenare il campo. Tra marzo e aprile dello stesso anno furono eseguiti il getto dei pilastri della copertura della tribuna, la posa in opera delle mensole di copertura e l'armatura del solaio; a maggio iniziò il disarmo della pensilina in cemento armato della tribuna d'onore, priva di sostegni intermedi che avrebbero ostruito la visuale del pubblico.
Nello stesso mese fu commissionata alla ditta Nervi e Nebbiosi anche la costruzione di altre due strutture ricettive per i tifosi, lunghe 60 metri, di fronte alla tribuna coperta, tra le quali fu in seguito eretta la torre di Maratona, strutture costruite per il desiderio dei gerarchi fascisti di avere un grande impianto; nonostante non fosse nel progetto del primo lotto, la torre fu ultimata rapidamente. La tribuna coperta fu dichiarata compiuta il 1º giugno 1931; sotto di essa furono ricavati due piani, dove vennero sistemati i servizi per gli atleti e per il pubblico e anche un atrio d'onore per l'accesso delle autorità allo stadio.
Il 13 luglio Nervì inviò una lettera al Comune di Firenze con la quale minacciava la sospensione dei lavori qualora il Comune non avesse provveduto a saldare le spettanze.
La torre di Maratona e le tribune scoperte furono completate il 19 settembre 1931, data in cui venne redatto il verbale di ultimazione dei lavori.
Tra l'11 settembre e il 24 ottobre 1931 si svolsero i collaudi di alcuni tratti delle gradinate scoperte, alla presenza di De Reggi, in qualità di direttore dei lavori, e di Nervi, con un carico di prova pari a 500 kg/m² su richiesta dell'impresa (rispetto ai 400 kg/m² richiesti dai committenti).
I test per gli ultimi settori delle gradinate, della scala elicoidale centrale e del ripiano a sbalzo avvennero tra il 20 novembre 1931 e l'8 gennaio 1932.
Le prove di collaudo delle tribune scoperte proseguirono ancora fino all'11 giugno mentre il certificato di collaudo definitivo delle strutture della tribuna coperta lato ovest fu redatto dall'ing. Tognetti l'11 luglio successivo. L'ingegnere proseguì comunque il suo lavoro per tutto il resto dello stadio, terminandolo completamente solo nel 1934.
La pista, di 500 metri di lunghezza, fu omologata secondo le norme della Federazione Italiana di Atletica Leggera; fu anche costruito un rettilineo lungo 220 metri. Contemporaneamente, il ripiano del parterre previsto a un'altezza di 8,60 m fu elevato di altri 2,65 m per permettere la circolazione e l'accesso del pubblico sotto le gradinate. La preparazione del fondo per il terreno di gioco, affidata alla ditta torinese Ing. De Bernardi e avviata nell'estate del 1930, si dimostrò «qualitativamente eccezionale». Come testimoniato da una lettera inviata a Ridolfi nel maggio del 1932, l'azienda disse di aver ottenuto tale risultato attraverso l'uso di «terre vegetali scelte ed opportunamente mescolate ad altro materiale per correggerne la natura in modo da renderle perfettamente adatte a un campo di foot-ball. Le suddette terre seminate con le opportune miscele di varie ottime semenze hanno prodotto un tappeto erboso consistente e uniforme il quale garantisce il regolare salto della palla, cosa questa indispensabile perché possa essere svolto un gioco tecnico e d'intesa». Fu inoltre inserito un doppio strato di sottofondo, alto oltre due metri e realizzato con pietre del fiume Arno, che consentì al terreno un drenaggio tra i migliori in Europa. Venne poi collocato nell'ingresso alla tribuna dello stadio una statua in bronzo di Mario Moschi detta Il Calciatore, donata poi dal Regno d'Italia alla Germania in occasione dei Giochi della XI Olimpiade.
Il 13 giugno 1932, al termine del campionato di calcio, l'Ufficio Tecnico comunale trasmise al podestà di Firenze Giuseppe Della Gherardesca la richiesta di avvio dello secondo lotto, relativa alla costruzione delle tribune delle curve e alla sistemazione definitiva dei locali sotto i parterre.
A favorire la seconda fase di lavori furono sia la visita nel nuovo impianto del podestà, che rimase affascinato dall'opera, sia la tramontana, che soffiava sull'impianto per diversi mesi dell'anno; solamente la costruzione delle curve avrebbe potuto chiudere le aperture esistenti tra le due tribune parallele esistenti, favorendo così il regolare svolgimento del gioco ed eliminando i disagi per il pubblico. I lavori ripresero il 18 luglio 1932 e si conclusero il 15 dicembre dello stesso anno. Fra il 22 ottobre e il 19 novembre, alla presenza di Tognetti, De Reggi e Piero Melucci, rappresentante della ditta di Nervi, si svolsero i collaudi di alcuni tratti delle tribune scoperte e della scala elicoidale sud.
Fu inoltre completata la facciata monumentale dal lato delle tribune, sul progetto di Giuntoli. Dopo varie discussioni si optò per una versione estremamente semplificata: «una serie di paraste raccordate alla sommità dell'aggetto dell'ultima fila di gradinate che nell'avancorpo dell'ingresso d'onore si trasformano in veri e propri pilastri conferendo al prospetto stesso un maggiore aspetto di monumentalità che non contraddice eccessivamente la grande modernità dell'edificio, dove la coerenza costruttiva si fa linguaggio espressivo». I collaudi sulle restanti parti delle gradinate, sulla scala elicoidale centrale e sul ripiano a sbalzo prospiciente la torre di Maratona si effettuarono tra il 20 novembre e il 24 dicembre e proseguirono dal 3 al 7 gennaio 1933. I difetti riscontrati all'impianto furono tutti di lieve entità e generalmente dovuti alla velocità con cui questo era stato terminato; l'incidente più significativo che si registrò nei primi tempi fu la caduta di alcuni pezzi di intonaco della pensilina, durante una gara di atletica leggera, che però non ferirono nessuno per «scarsità di pubblico».
Il costo complessivo dell'opera, il cui progetto prevedeva una capienza massima di 45 000 spettatori, di cui 6 000 nella tribuna coperta, fu di oltre 6 500 000 lire, per un costo per spettatore pari a circa 145 lire, molto basso rispetto ai fondi che furono necessari per costruire altri stadi europei (lo stadio di Wembley costò circa 560 lire per persona, mentre il Littoriale di Bologna, costruito nel 1925, 370 lire).
Il marchese Ridolfi si sostituì in parte alle casse pubbliche, che non poterono offrire la copertura finanziaria al completamento dei lavori, pagando con i propri mezzi circa un terzo del valore dell'opera, comprendente parte del secondo lotto e gli apparecchi per l'illuminazione e la diffusione audio.
Ridolfi finanziò i lavori attraverso la vendita a Egidio Favi, allora proprietario del quotidiano La Nazione, del castello di Verrazzano e della villa di Vitigliano, nel Chianti fiorentino.
L'originalità, il carattere innovativo e la pregevolezza dell'opera nel suo coniugare la raffinatezza estetica e il rigore strutturale con le eleganti e ardite strutture in cemento armato furono apprezzate dagli addetti ai lavori; i giornali definirono lo stadio «un'opera ricca, poderosa e coraggiosa».
Nella Prolusione all'anno accademico 1931-32, Raffaello Brizzi, direttore della Scuola Superiore di Architettura di Firenze, lodava la «nuova fabbrica dello stadio che intesa nel suo carattere, ha pregi notevoli di volumi ritmicamente disposti e composti in un ardito e solenne organismo costruttivo».
Anche la Rassegna del Comune sottolineava la «bellezza» della costruzione mentre, dalle pagine di Architettura, Giovanni Michelucci ne esaltava lo «schietto carattere moderno».
Ritenuto un capolavoro dell'architettura italiana degli anni trenta, se ne evidenzia anche l'assoluta eccezionalità nel panorama della produzione architettonica fiorentina dell'epoca.
Uno dei maggiori allenatori degli anni venti e trenta, Hugo Meisl, tecnico del Wunderteam austriaco, descrisse il nuovo impianto fiorentino come «il migliore stadio del mondo sia dal punto di vista strettamente estetico che da quello della funzionalità delle sue attrezzature sportive e della comodità per il pubblico: un'opera all'altezza di Firenze».
L'impianto, il cui nome originario era "Stadio Giovanni Berta", in onore dello squadrista fiorentino, evidenziando così "la natura ed il significato dei rapporti tra sport e metodo fascista", venne ufficialmente inaugurato il 13 settembre 1931 con la partita tra Fiorentina e Admira Vienna, terminata 1-0 in favore dei "Viola" con un gol di Petrone, di fronte a circa 12 000 spettatori. In quella circostanza, l'impianto non era ancora stato edificato completamente, mancando ancora le strutture del secondo lotto dei lavori. Le cronache dell'epoca ricordano che il pallone dell'incontro venne lanciato da un aeroplano, pilotato dal pilota acrobatico fiorentino Vasco Magrini, che sorvolò lo stadio prima dell'inizio della partita. Per l'occasione Mario Moschi ideò una medaglia commemorativa che raffigura da una parte un calciatore e, sull'altra faccia, la città stilizzata di Firenze e il nuovo impianto sportivo. In realtà, il primo incontro che si tenne nel nuovo stadio fu tra Fiorentina e Montevarchi, giocato il 10 settembre e vinto dalla squadra di casa per 6-0.
Nel 1931-32, il nuovo impianto portò grande entusiasmo nella cittadinanza fiorentina, dovuto anche alla prima partecipazione in Serie A dei "Viola", che avevano vinto il campionato 1930-31 della serie cadetta; in tutta la stagione, al torneo assistettero oltre 300 000 tifosi, con una media a partita pari a circa 18 000 persone, nonostante il prezzo dei biglietti fosse molto alto in rapporto al costo della vita dell'epoca.
L'esordio europeo del "Berta" avvenne il 23 giugno 1935, quando Fiorentina e Újpest disputarono un incontro valevole per la Mitropa Cup. Nel 1934 Firenze fu una delle otto città che ospitarono gli incontri del campionato mondiale di calcio; il torneo, assegnato all'Italia nel 1932, la cui candidatura era stata avanzata dal regime fascista per motivi propagandistici, fu un'occasione per potenziare le infrastrutture e creare nuovi impianti sportivi. In particolare, lo stadio fu sede di Germania-Belgio e dei due incontri tra Italia e SpagnaDurante la seconda guerra mondiale, il 22 marzo 1944 lo stadio fu teatro della strage dei martiri del Campo di Marte; un tribunale speciale straordinario, convocato per giudicare alcuni renitenti alla leva, decise di condannare a morte cinque giovani rastrellati a Vicchio dalla milizia della Repubblica Sociale Italiana il 12 marzo precedente. Condotti a Firenze in sette, due vennero graziati e assegnati a reparti operativi; gli altri cinque ragazzi, tutti ventunenni, vennero invece portati nel "Berta" e fucilati dai soldati della RSI nei pressi della torre di Maratona. Il 29 maggio 1949 venne inaugurato, nei pressi dell'impianto sportivo, un sacrario in ricordo dei cinque renitenti. Tra la fine del 1944 e il 1945, lo stadio venne requisito dagli Alleati, che vi installarono una base logistica, organizzandovi però anche gare di atletica, partite di calcio, incontri di rugby e anche un'esibizione del campione di boxe Joe Louis. Alla fine del conflitto, con la caduta del fascismo, il nome dello stadio venne cambiato in "Comunale".
Già alla fine degli anni quaranta, sebbene privo dei mezzi finanziari del passato, Luigi Ridolfi commissionò a Nervi un piano di ampliamento dello stadio per giungere alla capacità di 80 000 spettatori, grazie al raddoppio delle tribune. L'idea dell'ingegnere consisteva nel sovrapporre un secondo ordine di gradinate scoperte a quello esistente, come già era successo per altri impianti italiani, ma l'idea non si concettizzò per motivi economici. Si tornò a parlare di modifiche da attuare allo stadio nel 1950 e negli anni successivi, rendendolo capace di ospitare fino a 120 000 persone; la morte del marchese tuttavia bloccò il progetto.Il 18 maggio 1952 si registrò nello stadio fiorentino il record di spettatori, accorsi a vedere un'amichevole tra le nazionali italiane e inglese, terminata poi 1-1, con gol di Broadis e Amadei. Furono 84 000 i biglietti venduti, esclusi "gli inviti, la stampa e le forze dell'ordine", per un totale di circa 95 000 persone, per un incasso di circa 65 milioni di lire. La capienza ufficiale dello stadio, grazie all'aggiunta di numerose tribune in metallo, era di circa 70 000 spettatori, cifra molto superiore ai circa 45 000 degli anni 2010. A causa della mancanza di posti numerati nella maggior parte dello stadio, il sovraffollamento era comune nell'impianto; questo portò, il 22 dicembre 1957, al crollo di una balaustra della tribuna Maratona sotto il peso degli spettatori, durante Fiorentina-Juventus di campionato, partita poi terminata con la vittoria della squadra viola per 2-1. Al 70º minuto, sul risultato parziale di 1-1, i tifosi franarono sul parterre; un centinaio di persone vennero ferite, alcune con gravi fratture, ma non ci furono vittime.
Il "Comunale" fu inoltre sede dell'avvistamento di UFO a Firenze; nel pomeriggio del 27 ottobre 1954, mentre si giocava un'amichevole tra Fiorentina e Pistoiese di fronte a 10 000 spettatori, comparvero in cielo "due oggetti volanti che si spostavano velocemente in linea retta in direzione nord-sud", lungo tutto lo stadio, prima di svanire dietro la curva Fiesole. I filamenti bianchi, che caddero sul campo, composti da "vetro borosilicico" secondo le analisi effettuate dal Cicap, sarebbero dovuti alla tecnica del ballooning, messa in atto da alcune specie di ragni per migrare. I riflessi nel cielo sarebbero invece causati dall'uso di chaff durante alcune esercitazioni militari.
Il principale stadio calcistico di Firenze ospitò alcuni incontri, riservati alle nazionali giovanili, del torneo di calcio dei Giochi della XVII Olimpiade del 1960, tra i quali Francia-Perù, Jugoslavia-Turchia e Italia-Brasile. Il "Comunale" fu inoltre sede della semifinale Jugoslavia-Inghilterra, terminata 1-0, della fase finale del campionato europeo di calcio 1968, di fronte a 21 834 paganti;
L'impianto non fu tra quelli selezionati per ospitare gli incontri degli Europei del 1980, dal momento che si preferì utilizzare i quattro più capienti stadi italiani ("Olimpico" di Roma, "Giuseppe Meazza" di Milano, "San Paolo" di Napoli e "Comunale" di Torino). Il 25 novembre 1984 venne stabilito il record di presenze nello stadio fiorentino per una partita di club, quando 58 271 spettatori assistettero a Fiorentina-Inter.Tra gli eventi più significativi avvenuti a Firenze in questi anni vi è la visita pastorale di Giovanni Paolo II, che si recò nel capoluogo toscano nel 1986; uno dei luoghi principali di questo viaggio fu proprio lo stadio cittadino. L'impianto, prima del restauro degli anni ottanta, era un impianto polivalente, dove si svolgevano, oltre che le partite di calcio, anche incontri di baseball e di pugilato e meeting di atletica leggera, oltre che fungere talvolta da arrivo per le tappe del Giro d'Italia; ad esempio, Luigi Beccali, nel 1933, batté il record italiano degli 800 metri, durante l'intervallo di una gara di campionato fra Fiorentina e Roma. Sebastian Coe, già vincitore di due medaglie olimpiche a Mosca 1980, il 10 giugno 1981 stabilì uno dei suoi nove primati del mondo sulla pista dello stadio fiorentino, correndo gli 800 m in 1'41"73, davanti a 15 000 spettatori. Durante lo stesso meeting, Carl Lewis, ancora agli inizi della sua carriera, corse i 100 metri con un tempo da record mondiale, ma, per un malfunzionamento del cronometraggio elettronico, venne preso come valido quello misurato dall'orologio semi-automatico, non valevole per i primati mondiali.
Lo stadio ha subito importanti interventi strutturali dal 1987 al 1990, in occasione dei Mondiali di calcio assegnati all'Italia dal 1984. L'impianto è stato oggetto di un pesante intervento di riordinamento, di ampliamento e di restauro delle strutture. Il progetto, affidato nel 1984 all'architetto Italo Gamberini, con la collaborazione di Loris Macci, Enrico Novelli e Giovanna Slocovich, responsabili della direzione artistica, è stato messo in opera nel 1988, perseguendo due obiettivi principali: la razionalizzazione dei servizi generali e degli accessi della sicurezza e l'aumento della ricettività. I lavori sono stati appaltati a un consorzio di imprese sotto la direzione tecnica di Raffaello Bertelletti, Roberto Innocenti e Alessandro Serafini Sauli.Non potendo più sopraelevare le tribune esistenti, perché considerate monumento nazionale e quindi poste sotto la tutela delle Belle Arti, per migliorare la struttura si decise di abbassare il terreno di gioco ed eliminare la pista di atletica leggera, riducendo tuttavia la capienza totale. Il nuovo parterre erboso, costruito a una quota di circa 2,20 m sotto la quota preesistente, è stato dotato di sofisticati accorgimenti tecnici. È stato effettuato il restauro delle strutture in cemento armato e l'eliminazione delle superfetazioni, riportando l'edificio al suo stato originale. Sono state compiute diverse integrazioni funzionali e tecnologiche ritenute necessarie, anche se poco apprezzabili da un punto di vista estetico nel risultato finale, come scale integrative esterne e interne, accessori degli impianti tecnici e nuove pensiline a sbalzo in metallo; inoltre, sono stati riprogettati i locali di servizio. È stato eliminato il muro di cinta, all'esterno dello stadio, che chiudeva la vista delle strutture, e sostituito con una recinzione metallica; venne inoltre compiuta una generale risistemazione della zona circostante, con nuovi parcheggi, riordino della viabilità, incremento del verde e la costruzione di palestre e piscine per il quartiere, per una spesa complessiva di circa 80 miliardi di lire.I lavori di ammodernamento dello stadio sono stati valutati come un "cinico massacro perpetrato da Italo Gamberini in dispregio alla cultura, nella completa indifferenza degli intellettuali fiorentini e italiani, e con il compiacente assenso della Soprintendenza ai beni ambientali e architettonici". Durante il campionato del mondo, l'impianto calcistico fiorentino ospitò gli incontri del gruppo A della fase a gironi; il 10 giugno 1990 fu sede di Stati Uniti-Cecoslovacchia, il 15 di Austria-Cecoslovacchia e il 19 di Austria-Stati Uniti. Nella fase a eliminazione, Firenze ospitò solo un incontro, il quarto di finale tra Argentina e Jugoslavia.
Il 26 novembre 1991 lo stadio comunale di Firenze fu intitolato ad Artemio Franchi, prestigioso dirigente sportivo, nato a Firenze nel 1922 da una famiglia di origine senese; Franchi era stato segretario della Fiorentina nella stagione 1951-52, prima di ricoprire importanti incarichi dirigenziali che lo avrebbero portato a diventare presidente della FIGC dal 1966 al 1976, vicepresidente della FIFA dal 1974 e, a partire dal 1972, presidente della UEFA, fino alla sua scomparsa, il 12 agosto 1983.Sebbene la sua bellezza architettonica sia tuttora riconosciuta, l'impianto, con le esigenze del calcio moderno, risulta obsoleto, paragonato soprattutto alle più moderne strutture sportive europee, con notevoli problemi di efficienza e di funzionalità; la particolare pianta a "D" non crea problemi alle tribune ma riduce notevolmente la visibilità in curva e i parterre, che sostituirono le corsie della pista d'atletica, non consentono una visuale ottimale degli incontri. La mancanza di copertura in gran parte dello stadio espone gli spettatori alle intemperie; inoltre le scale elicoidali, anche se notevoli da un punto di vista architettonico, non favoriscono l'afflusso e il deflusso degli spettatori. Per questi motivi si discute da tempo della costruzione di un nuovo stadio per la città. In base ad un progetto della fine degli anni 2000, quest'ultimo sarebbe di proprietà della ACF Fiorentina, all'interno del progetto chiamato "Cittadella Viola", e verrebbe eretto nell'area di Castello; questo nuovo impianto permetterebbe alla società maggiori introiti (dai 12 milioni di euro all'anno del "Franchi" a circa 50 milioni).
A seguito dell'approvazione del decreto anti-violenza del 7 febbraio 2007, dopo la morte di Filippo Raciti, l'impianto fiorentino viene giudicato non idoneo secondo le nuove norme di sicurezza; vennero così installati 29 tornelli doppi, controllati da 58 lettori di biglietti e di abbonamenti, oltre che numerose telecamere; inoltre per tutti i settori è stata conclusa la recinzione di prefiltraggio mobile. Dal 2009, tramite un accordo tra prefetto, questore, amministrazione comunale, società di calcio e tifoseria, si è cominciato ad abbattere le barriere e le divisioni interne allo stadio, per migliorare la sicurezza nell'impianto sportivo.Il sindaco di Firenze Matteo Renzi e l'ACF Fiorentina hanno firmato il 25 gennaio 2010 una convenzione per l'utilizzo dell'"Artemio Franchi" e dei campi di allenamento di viale Paoli. La Fiorentina, la cui sede si trova proprio all'interno dell'impianto fiorentino, gestirà lo stadio per i futuri 12 anni (6 anni e rinnovabile di altri 6), fino al 30 giugno 2022. Oltre al nuovo progetto la Fiorentina ha comunque previsto, in accordo con il Comune di Firenze, una profonda ristrutturazione dello stadio, che potrebbe esser utilizzato in futuro per le partite di rugby. Preludio a questa possibile trasformazione è stato l'incontro tra Italia e Australia che si è giocato il 20 novembre 2010, primo incontro di questo sport che si è tenuto nel "Franchi", terminato 14 a 32; un successivo incontro di rugby, sempre tra queste due nazionali, si tenne nello stadio fiorentino il 24 novembre 2012. In attesa di una decisione sul nuovo stadio, nell'estate del 2012 sono cominciati i lavori di ristrutturazione che hanno portato all'abbattimento delle barriere nel settore "Maratona" e la creazione degli SkyBox. Nell'estate 2013 si è proseguito con questi lavori, anche in vista degli impegni nelle competizioni europee; si è provveduto alla trasformazione della tribuna coperta, sugli esempi degli stadi inglesi, avvicinandola al terreno di gioco e abbattendo le barriere. Il 10 novembre 2015, la struttura ha ospitato una messa officiata da Papa Francesco.
Esteso su un'area di circa 50 000 m² tra viale Manfredo Fanti, viale Pasquale Paoli e viale Maratona, lo stadio comunale "Artemio Franchi" nell'area del "Campo di Marte", all'interno del quartiere 2 di Firenze. L'impianto è la principale tra le attrezzature sportive della zona al servizio del quartiere e della città, tra cui il Nelson Mandela Forum, la piscina comunale Paolo Costoli e lo stadio di atletica leggera Luigi Ridolfi.
L'area è ancora un grande spazio aperto, quasi privo di costruzioni, all'interno della cerchia delle costruzioni residenziali edificate negli anni tra le due guerre mondiali.
In occasione dei Mondiali di Calcio del 1990, accanto agli interventi di riordinamento estetico-funzionale dello stadio le zone limitrofe all'impianto furono soggette a una sistemazione dell'arredo urbano, della viabilità, dei giardini pubblici, e dei parcheggi.
L'ingresso principale, progettato dall'architetto comunale Alessandro Giuntoli, è costituito da un corpo di fabbrica allungato e sviluppato per l'intera lunghezza della tribuna coperta. Il settore centrale della facciata, sopra il quale svetta il nome dell'impianto, è ripartito in cinque settori da 6 setti murari, all'interno dei quali si aprono le alte cancellate, non più utilizzate come accessi. Le ali sono scandite da nove finestre ciascuna, separate da paraste lisce impostate al di sopra di una zoccolatura in pietra forte, che le raccorda con i pilastri dell'ingresso d'onore. L'uso di strutture a vista sottolineava quale fosse l'idea di arte di Nervi, "non solo estetica" ma anche "funzionalità e staticità", e la sua fiducia nelle "magnifiche qualità plastiche del cemento armato".
Il fabbricato, il cui stile segue l'architettura razionalista dell'epoca, è stato collegato, negli anni 2000, tramite passaggi aerei metallici a sezione circolare, a due nuovi fabbricati laterali a struttura prefabbricata, destinati a servizi vari e a spogliatoi; le sole interruzioni all'uniforme scheletro della costruzione, a eccezione dell'ingresso principale, sono le scale elicoidali.
Le tre scale elicoidali esterne, che permettono tuttora l'accesso del pubblico, si trovano alle estremità del rettifilo delle gradinate scoperte. La loro rampa sporge come una mensola da una trave avvolta a spirale, che si incrocia in mezzeria con una trave simmetrica; questa soluzione, oltre a rendere bilanciata l'opera, riduce l'azione torcente che la rampa genera sulla trave elicoidale. Su una delle due travi elicoidali è incastrata, a sbalzo, la rampa vera e propria delle scale, che sono larghe 3 metri, rampa che porta gli spettatori alla sommità della gradinata, da cui si ridiscende grazie alle scalinate di distribuzione; il deflusso invece avviene dal basso, tramite dei camminatoi, che conducono all'esterno dello stadio. Una delle loro caratteristiche è l'eleganza, che si affida a una struttura intelaiata spaziale "ottenuta con l'incrocio di due travi elicoidali, incastrate entrambe, alle estremità, ad altre strutture".
Pierluigi Nervi, presentando l'opera, non poté giustificare con il calcolo matematico il funzionamento e la stabilità delle scale: solo la fiducia di Ridolfi e del Comune di Firenze nel suo intuito e una prova di carico in fase di collaudo appositamente creata permisero la realizzazione di questa struttura. Per la bassa qualità degli acciai, dei calcestruzzi e delle tecniche di calcolo dell'epoca, l'ingegnere utilizzò molto ferro all'interno di questi elementi architettonici, preannunciando una sua invenzione degli anni '40, il ferrocemento che, data l'elevata percentuale di ferro e i bassi spessori di calcestruzzo, si comporta quasi come un materiale omogeneo e si presta assai bene alla prefabbricazione, favorendo la velocità della costruzione. Alla fine degli anni '80 alle scale elicoidali realizzate da Nervi ne furono aggiunte altre due in metallo, per una maggiore razionalizzazione degli accessi.
All'interno lo stadio presenta una planimetria asimmetrica, a forma di "D", con le estremità del settore della tribuna coperta che formano un angolo retto con le curve; i giornalisti e i politici dell'epoca ricondussero la struttura dell'impianto al senso politico della lettera "D", iniziale del termine latino Dux, "Duce", appellativo riferito a Benito Mussolini. Questo aspetto non venne invece considerato da Nervi, che invece doveva realizzare, per una precisa esigenza del bando di gara, un rettilineo di 220 metri per l'atletica leggera di fronte alla tribuna coperta.
Nella composizione planimetrica si distinguono le emergenze strutturali delle gradinate, sostenute da una successione ininterrotta di telai posti a un interasse di circa 6 m, in modo da formare una suggestiva galleria coperta e percorribile, della pensilina di copertura della tribuna d'onore, dei nodi plastici delle scale elicoidali esterne di accesso alle gradinate e infine, sul lato opposto alla tribuna, della torre di Maratona.
Caratterizzata da un "uso creativo e plastico del cemento armato", l'intera struttura rappresenta la concretizzazione di quello che lo stesso Nervi considerava "l'aspetto più difficile e nello stesso tempo più elevato dell'architettura", e cioè "la sintesi tra fattori discordi quali l'armonia formale e le esigenze tecniche, il calore dell'ispirazione e la freddezza del ragionamento scientifico, la ricchezza della fantasia e le ferree leggi dell'economia".
La torre di Maratona, ubicata alle coordinate geografiche 43°46′51.02″N 11°17′00.15″E e simbolo dello spirito di competizione e di resistenza degli atleti ed esempio degli intenti politico-propagandistici dell'epoca fascista e delle precise tendenze architettoniche degli anni venti e trenta, è stata affidata a Nervi il 26 giugno 1931 e completata entro l'anno; questa struttura si sviluppa secondo la proiezione telescopica di semplici linee architettoniche che compongono una costruzione a tre piani, la cui verticalità si doveva contrapporre all'orizzontalità volumetrica della tribuna.La porzione anteriore della struttura è pausata da alcuni livelli che racchiudono finestroni in vetro bianco che si sviluppano per tutta l'altezza della torre, illuminando lo stadio nelle partite in notturna; tuttavia, da anni le luci all'interno della struttura non vengono più accese, se non in situazioni occasionali, come avvenuto nei mesi estivi del 2010 con l'iniziativa "Estate Viola" dell'ACF Fiorentina.Nei progetti iniziali, si pensò di utilizzarla anche come "manifesto pubblicitario", con una scritta che si sviluppava verticalmente lungo la vetrata. Con i suoi 75 metri, di cui 55 costituiti dalla sola torre, è la quinta costruzione più alta della città.
Il 13 settembre 1931, in occasione dell'inaugurazione ufficiale dello stadio, che era ancora incompleto, il pubblico rimase stupito di fronte alla sottile pensilina a sbalzo, priva di sostegni intermedi, così concepita per non ostruire la visuale degli spettatori. Questa, lunga 110 m e larga 22,5 m, è nervata da 24 mensoloni portanti; i puntoni, integrati nel profilo della struttura, dimezzano lo sbalzo, mentre il peso del corpo delle gradinate funge da contrappeso. La sua eleganza e il suo stile formale, coerente con il metodo progettuale di Nervi, derivano dall'impiego del cemento armato e dallo stesso schema statico adottato. Nel 1931, Nervi scrisse: "Una bella pensilina o una bella struttura di gradinata debbono nascere tali; non possono tendere a diventarlo cammin facendo con trucchi, camerecanne o finzioni di alcun genere". Nel corso della ristrutturazione per il campionato mondiale di calcio 1990 sono state aggiunte altre due coperture in metallo ai lati della struttura originale.L'affinità spirituale tra Nervi e Ridolfi influì notevolmente sulla realizzazione dell'impresa e sulla rapidità della sua costruzione. Le cronache raccontano che l'operazione di disarmo delle strutture della copertura venne cominciata proprio dallo stesso Nervi, che, non ricevendo aiuto per svolgere quel conclusivo compito dai propri diffidenti carpentieri, provò a tutti la correttezza delle proprie valutazioni.
Il campo da gioco dello stadio Artemio Franchi, che è da sempre considerato uno dei migliori della Serie A per ciò che concerne la cura del manto erboso, misura 105 m di lunghezza e 68 m di larghezza. Le capienze dei vari settori dello Stadio Artemio Franchi sono così ripartite:
Settore tribuna (composto dal parterre, attaccato al terreno di gioco, e dalla gradinata, totale 9.958 posti):
Settore Maratona (composto dal parterre e dalla gradinata, totale 10.003 posti):
Zona cuscinetto (ovvero i 4 settori di Maratona e Curva Ferrovia confinanti col settore ospiti che non vengono venduti): 3.043 posti
Totale: 43.032 posti (sottraendo la zona cuscinetto diventano 39.989)La tribuna gradinata, ubicata alle coordinate geografiche 43°46′51.79″N 11°16′56″E e in larga parte coperta, costituisce la tribuna centrale dell'impianto sportivo e ne costituisce la parte occidentale; nella parte coperta si trovano anche la tribuna autorità e la tribuna stampa.
La tribuna Maratona, ubicata alle coordinate geografiche 43°46′50.06″N 11°16′59.66″E sul lato opposto della tribuna centrale, delimita la parte orientale dell'impianto sportivo. Nel suo complesso, risulta priva di copertura, fatta eccezione per la porzione centrale di parterre che dal settembre 2015 risulta protetto da una tettoia in polimetilmetacrilato.
Il settore ospiti, ubicato alle coordinate geografiche 43°46′47.7″N 11°16′56.72″E e chiamato anche "Formaggino", si trova all'angolo sud-orientale dello stadio ed è costituito da due spicchi contigui tra loro della curva Ferrovia e di un settore del corrispondente parterre. Il settore ospiti nel suo complesso è diviso dalla rimanente curva Ferrovia e dalla tribuna Maratona da alte barriere di plexiglas; a loro volta i due settori che costituiscono il "Formaggino" sono separati tra loro da un'altra barriera di plexiglas in modo da consentire per ogni singola partita l'apertura di un unico settore o di entrambi i settori in base al numero di tagliandi venduti nel settore ospiti.Nell'estate 2012 viene rifatto il settore del parterre di Maratona, togliendo le barriere in plexiglas, ma riducendo i posti del settore. Nell'estate 2013 viene invece rifatta tutta la tribuna, parterre e gradinata, togliendo le barriere. Questo causa una riduzione dei posti a sedere, che tenendo conto della zona cuscinetto diventano circa 38.500 complessivi. Il settore ospiti contiene 2.845 posti, dunque i tifosi viola hanno a disposizione nelle partite casalinghe della Fiorentina circa 36.000 posti.
Curva Fiesole, ubicata alle coordinate geografiche 43°46′53.66″N 11°17′00.77″E, è il nome tradizionalmente conferito alla curva nord dello stadio, essendo quella orientata verso la cittadina collinare di Fiesole. La curva è il settore che riunisce la parte principale e storica del tifo organizzato fiorentino.
È composta dal parterre nella sua parte inferiore, suddiviso nei settori da N09 a N13 e frutto della ristrutturazione dello stadio avvenuta nel 1990, e dalle originarie gradinate risalenti al 1931 nella sua parte superiore suddivise nei settori da N01 a N08; gli accessi alla curva dall'esterno dello stadio sono quelli compresi tra P4 e P7. La sua attuale capienza totale è di 11 662 posti a sedere.Tra i club di tifosi che fin dalla loro fondazione occupano la curva è da annoverare il "7B Settebello", fondato il 3 luglio 1965, la cui scelta del nome fu fatta per riconoscenza ad alcuni grandi giocatori che negli anni passati avevano indossato il suddetto numero di maglia rivestendo il ruolo di ala destra.
Altri gruppi che hanno occupato la curva sono stati gli Ultras Viola tra il 1973, anno della loro fondazione, e il 1983, anno del loro scioglimento, e il Collettivo Autonomo Viola tra il 1978 e il 2011 (anni di fondazione e di scioglimento del gruppo). Un altro gruppo presente in curva dal 1990 è il Gruppo Roma ed il Marasma 1993
Curva Ferrovia, ubicata alle coordinate geografiche 43°46′47.97″N 11°16′54.33″E, è il nome tradizionalmente conferito alla curva sud dello stadio, essendo quella orientata verso la stazione di Firenze Campo di Marte e la ferrovia Firenze-Roma. È composta dal parterre nella sua parte inferiore, suddiviso nei settori da S08 a S12 e frutto della ristrutturazione dello stadio avvenuta nel 1990, e dalle originarie gradinate risalenti al 1931 nella sua parte superiore suddivise nei settori da S01 a S07; gli accessi alla curva dall'esterno dello stadio sono quelli compresi tra P14 e P16. La sua attuale capienza totale è di 10 290 posti a sedere, inferiore a quella della Curva Fiesole visto che l'estremo settore sud-orientale della curva O52 costituisce una parte del Settore Ospiti dello stadio. Nella parte superiore dei settori centrali della curva si trovano due tabelloni, uno analogico spento e uno digitale dalla superficie rettangolare molto più ampia collocato alla sua sinistra che resta acceso durante lo svolgimento delle partite.
La curva costituisce da decenni il luogo di ritrovo di alcuni club del tifo viola durante le partite casalinghe della Fiorentina; tra i club di tifosi che nel corso del tempo hanno occupato la curva Ferrovia sono da annoverare il Direttivo XVIII aprile e i Viola Korps.
Tra il 1994 e il 2002 la curva era denominata "Curva Marione" in onore del presidente Mario Cecchi Gori, morto il 5 novembre 1993.
In quasi ottant'anni di storia, lo stadio comunale di Firenze ha ospitato non solo le gare interne delle varie competizioni nazionali e internazionali disputate dalla Fiorentina, ma anche incontri della nazionale di calcio italiana, che, non avendo uno stadio nazionale fisso, ha giocato varie volte nel capoluogo toscano. Gli "Azzurri" sono stati impegnati al comunale di Firenze a partire dal 7 maggio 1933 quando vi giocò per la prima volta nell'incontro valido per la Coppa Internazionale e che vide l'Italia prevalere sulla Cecoslovacchia per 2-0. Il 20 gennaio 1993, nel corso di un'amichevole tra Italia e Messico, gli "Azzurri" vennero fischiati per tutta la durata della gara, senza che il tifo organizzato fiorentino avesse organizzato alcuna protesta.Da allora, Firenze venne tenuta fuori dagli impegni della squadra azzurra, fino al 1º marzo 2006, quando è stata disputata un'amichevole fra Italia e Germania, terminata 4-1, in un clima più disteso. Il 7 settembre 2010, in occasione dell'incontro fra la nazionale italiana e le Isole Fær Øer, si è disputato il primo incontro valevole per le competizioni calcistiche internazionali (in questo caso le qualificazioni a Euro 2012) dal 1982; la scelta di Firenze come sede di questo incontro può essere stata favorita dalla presenza, come commissario tecnico della nazionale, di Cesare Prandelli, che trascorse cinque anni sulla panchina dei "Viola". Il bilancio degli "Azzurri" al "Franchi" è comunque molto positivo, dal momento che, delle 25 partite qui giocate, ci sono state 19 vittorie, 6 pareggi e nessuna sconfitta.
Hapoel Tel Aviv 1-4 Leeds Utd - (secondo turno gara di ritorno, 14 novembre 2002).
Il 14 giugno 2003 lo stadio Franchi ha ospitato il I Ninebowl, finale della Nine League NFLI 2003; l'incontro è stato vinto dai Guelfi Firenze sui Crusaders Cagliari col risultato di 38-6.
Nel giugno 2018 lo stadio Franchi ha ospitato la quarta edizuone dell'IQA World Cup
Il 19 novembre 2016 lo stadio Franchi ha ospitato un test match tra le nazionali di Italia e Sudafrica. L'Italia ha vinto (per la prima volta con gli Springboks) 20 a 18.
L'impianto ha ospitato, nel corso della sua storia, numerosi concerti musicali. Il primo artista che si esibì nello stadio fiorentino fu Elton John, nell'aprile 1973,
seguito da Patti Smith, che cantò al "Franchi" il 10 settembre 1979, davanti a oltre 50 000 persone, e dai Clash, in una tappa del Impossible Mission Tour il 23 maggio 1981. L'anno seguente, il 3 luglio 1982 toccò a Francesco De Gregori.
Nel 1987, in pochi mesi, alcune tra le più illustri personalità del mondo della musica, si esibirono nello stadio fiorentino;
il 9 giugno, David Bowie scelse l'impianto di Firenze per il suo primo concerto italiano, durante lo Glass Spider Tour, registrando il tutto esaurito, preceduto dai Duran Duran il 7 giugno, con il tour Strange Behaviour. Madonna concluse, il 6 settembre, il Who's That Girl Tour all'Artemio Franchi, registrando anch'essa il tutto esaurito. Anche Bruce Springsteen l'8 giugno 2003, nel corso del The Rising Tour, ha fatto tappa nel capoluogo toscano, di fronte a 40 000 persone. Il 10 giugno 2012 ha ospitato il concerto di Bruce Springsteen mentre il 16 giugno dello stesso anno l'impianto ha ospitato una tappa del MDNA Tour di Madonna.Molti tra i principali artisti musicali italiani si sono esibiti nello stadio di Firenze; Luciano Ligabue ha scelto per cinque volte questa struttura come teatro di un suo concerto, il 10 settembre 2002 con LigaLive 2002, il 31 maggio 2006 con Nome e cognome tour 2006, il 9 luglio 2008 con il tour ElleElle, il 13 luglio 2010 in occasione del tour Ligabue Stadi 2010 e il 16 luglio 2014 con Mondovisione tour stadi 2014. Vasco Rossi ha fatto tappa nel capoluogo toscano per tre volte; il 16 giugno 1999, nel Rewind Tour, il 25 settembre 2001, durante lo Stupido Hotel Tour 2001 e l'11 settembre 2007, per il Vasco Live 2007. Anche Renato Zero ha tenuto tre concerti in questo stadio, nel 1999 (Cantiere Fonopoli), il 16 giugno 2004 (Cattura il sogno) e il 13 giugno 2007 (MpZero Tour). Claudio Baglioni cantò al "Franchi" il 27 giugno 2003 durante il tour Tutto in un abbraccio e qualche anno prima nel 1985 durante il tour La vita è adesso facendo registrare il tutto esaurito entrambe le volte. Il 23 giugno 2013 lo stadio fiorentino ha ospitato anche Jovanotti, durante il Backup Tour - Lorenzo negli stadi 2013.
Carlo Cresti, Storia dell'architettura moderna, Laterza, 1964, ISBN 88-420-7111-0.
 Carlo Cresti, Firenze capitale mancata. Architettura e città dal piano Poggi a oggi, Mondadori Electa, 1995, ISBN 88-435-4099-8.
 Giuseppe De Finetti, Stadi, esempi, tendenze, progetti, Milano, Hoepli, 1934, ISBN non esistente.
 Giovanni Fanelli, Firenze. Architettura e città, Mandragora, 2002, ISBN 88-7461-008-4.
 Andrea Claudio Galluzzo, Il Fiorentino. Vita e Opere del Marchese Luigi Ridolfi, Società stampa sportiva, 1999, ISBN 978-88-8313-010-6.
 Andrea Claudio Galluzzo, Carlo Battiloro, Francesco Varrasi, La grande vicenda dello stadio di Firenze, Firenze, Edifir, 2000, ISBN 88-7970-095-2.
 Antonio Ghirelli, Artemio Franchi, Società Stampa Sportiva, 1993, ISBN non esistente.
 Francesco Gurrieri, Loris Macci, Ulisse Tramonti, Italo Gamberini - L'architettura dal Razionalismo all'Internazionalismo, 1995, ISBN 978-88-7970-013-9.
 Jurgen Joedicke, Pier Luigi Nervi, Milano, Edizioni di Comunità, 1957, ISBN non esistente.
 Giovanni Klaus Koenig, Architettura in Toscana 1931-1968, Torino, Eri, 1968, ISBN non esistente.
 Giovanni Michelucci, Lo stadio "Giovanni Berta" in Firenze dell'ingegnere Pier Luigi Nervi in "Architettura" - numero 3, pp. 105-116, 1932, ISBN non esistente.
 Pier Luigi Nervi, Scienza o arte del costruire? Caratteristiche e possibilità del cemento armato, Roma, Edizioni della Bussola, 1945, ISBN 88-251-7203-6.
 Pier Luigi Nervi, Costruire correttamente: caratteristiche e possibilità delle strutture cementizie armate, Milano, Hoepli, 1955, ISBN 88-203-4623-0.
 Franco Nuti, Gianni Isola, Mauro Cozzi, Gabriella Carapelli, Edilizia in Toscana fra le due guerre, Edifir, 1994, ISBN 88-7970-021-9.
 Agnoldomenico Pica, Architettura moderna in Italia, Milano, Hoepli, 1941, ISBN non esistente.
 Agnoldomenico Pica, Pier Luigi Nervi, Roma, Editalia, 1969, ISBN non esistente.
 M. Piccardi, M. Settimelli, Lo Stadio di Firenze - Storia di ieri e di oggi, Arnaud, 1990, ISBN non esistente.
 Sandro Picchi, Fiorentina 80 anni di storia. Il gioco, i personaggi, la città, Gianni Marchesini Editore, 2006, ISBN 88-88225-12-9.
 Sandro Picchi, Firenze. Lo stadio racconta oltre 75 anni di storia cittadina, Giunti editore, 2007, ISBN non esistente.
 Sergio Polano, Marco Mulazzani, Guida all'architettura italiana del Novecento, Electa, 2004, ISBN 88-370-3331-1.
 Rassegna del Comune di Firenze, Le opere del Comune nel primo decennio dell'Era fascista, Firenze, 1932, ISBN non esistente.
 Matteo Vercelloni, Silvio San Pietro, Stadi in Italia, Milano, L'archivolto, 1990, ISBN 88-7685-024-4.
Lo stadio Berta e il volto di Firenze negli anni Trenta nell'Archivio Storico del Comune di Firenze
Lo Stadio Comunale "Artemio Franchi" sul sito della Regione Toscana, in licenza GFDL (vedi autorizzazione).
 Pianta dello stadio Artemio Franchi di Firenze: Tribuna Centrale blu, Tribuna Maratona verde, Curva Fiesole arancione, Curva Ferrovia rosso, Settore Ospiti bianco (GIF), su stadiodi.it.

Lo stadio Luigi Zaffanella è un impianto polisportivo di Viadana che ospita le partite casalinghe del Rugby Viadana. Inaugurato nel 1993, è dedicato a Pierluigi Zaffanella, capitano giallonero degli anni 70/80.
Dal 2010 al 2012 ha ospitato le partite casalinghe degli Aironi, franchigia di rugby lombardo-emiliana impegnata in Celtic League.
Nell'estate 2008 ha subito l'aggiunta di una tribuna da 1700 posti dietro una delle aree di meta, arrivando così a poter contenere oltre 5200 persone.
Nell'estate del 2010 ha subito un ampliamento della capacità delle tribune, del parcheggio, e delle infrastrutture circostanti, portando la capacità totale a 6000 posti a sedere, per un costo di 5 milioni di euro, finanziati dalla Regione Lombardia, dalla Provincia di Mantova e dal Comune di Viadana.
Lo stadio è storicamente diviso in 3 parti: La tribuna Ovest o Miclas dove risiedono i tifosi più caldi ed è sempre per almeno il 60% piena.
Di fronte si trova la tribuna Est o tribuna ENI dove solitamente risiedono i tifosi ospiti e la più recente ovvero la terza parte si trova nella tribuna Nord o Montepaschi. Durante la primavera del 2015 furono sbloccati i fondi destinati al termine della ristrutturazione del 2010 e venne creato un nuovo parcheggio mentre è in progetto una nuova biglietteria e area hospitality.

Lo Stadio Comunale Renzo Barbera, noto anche con il vecchio nome de La Favorita, dall'omonimo parco in cui si trova, è il più grande stadio, nonché impianto sportivo, di Palermo.
Inaugurato il 24 gennaio del 1932, su progetto dell'architetto Giovan Battista Santangelo, ma completato nel 1948, è stato sottoposto a diverse ristrutturazioni, le più importanti delle quali nel 1984 e nel 1988. L'impianto è di proprietà del comune di Palermo e viene utilizzato, dalla sua inaugurazione, per gli incontri casalinghi della squadra di calcio del Palermo, a parte brevi periodi dovuti a ristrutturazioni.
L'impianto venne ristrutturato nel 1988 per essere utilizzato per ospitare tre incontri del gruppo F del campionato del mondo 1990. Tra gli anni ottanta e gli anni novanta ha ospitato anche concerti di artisti italiani e stranieri. Tra i più importanti stranieri quello di Frank Sinatra, l'apertura della tournée italiana dei Duran Duran e il concerto degli Spandau Ballet, questi tutti svoltisi nel 1987. Tra i più rilevanti italiani quello di Claudio Baglioni nel 1998 per la tournée Da me a te.
La prima squadra di calcio cittadina, il Palermo Foot-Ball club, all'inizio del XX secolo giocava nel terreno denominato Varvaro dal nome dell'antico proprietario. Quest'ultimo era situato a poca distanza dalla via Libertà, nello spazio tra le vie Notarbartolo, Marchese Ugo e Piersanti Mattarella, precisamente dove oggi si trovano la Corte dei Conti di Palermo e le aree retrostanti, su un terreno appartenente alla famiglia Whitaker. Il campo, soprannominato U Pantanu (in italiano il pantano) per la sua scarsa permeabilità, venne abbandonato quando, il 16 marzo 1914, il club si trasferì presso il nuovo Stadio Ranchibile, edificato nell'omonimo terreno. Il Ranchibile disponeva di porte regolamentari e pure di una piccola tribuna in legno, ma ben presto anche questo stadio si dimostrò inadeguato rispetto alle esigenze, crescenti, delle squadre palermitane.Il campo da gioco era situato in una delle aree di pertinenza di villa Ranchibile (dalla quale prendeva il nome), di proprietà della principessa Adele Monroy di Pandolfina e di suo marito, don Carmelo Samonà.
Il nuovo stadio venne progettato nel 1931 dall'ingegnere Giovan Battista Santangelo ed edificato dalle ditte di Michele Utveggio e Michele Collura. L'impianto venne completato ed inaugurato il 24 gennaio 1932, in occasione della partita di Serie B fra il Palermo e l'Atalanta, gara vinta dai padroni di casa per 5-1. Tutto questo preannunciò la prima storica promozione in Serie A che sarebbe arrivata al termine della stagione.
Il primo nome dell'impianto fu "Littorio" e fu costruito in breve tempo dal regime fascista, intenzionato a sostituire l'ormai vecchio campo sportivo "Ranchibile". Ai bordi del campo era inizialmente presente una pista di atletica leggera, sulla quale vennero organizzate parecchie edizioni dei "Littoriali", mentre ancora non erano state completate le due curve che rimasero composte da un muro, un terreno digradante e una recinzione metallica; lo stadio era quindi composto dai soli settori di tribuna coperta e gradinata, per una capienza di circa ventimila posti. All'epoca infatti gli spettatori delle curve non avevano posti a sedere, vi era solo un terreno digradante per permettere la visione del campo di gioco. Il "Littorio" cambiò nome il 27 giugno 1937 per essere intitolato a Michele Marrone (1906-1937), ex calciatore del Palermo e Ufficiale dei Bersaglieri, deceduto durante la guerra civile spagnola, in seguito alle ferite riportate nella battaglia di Guadalajara. Lo stadio mantenne questa denominazione fino alla fine della Seconda guerra mondiale.
In seguito, negli inizi del secondo dopoguerra, l'impianto prese la denominazione di Stadio La Favorita, dal nome della tenuta di Ferdinando I di Borbone all'interno della quale sorge; nel 1948 fu soggetto alla prima grande ristrutturazione: abolita la pista di atletica leggera, furono nel contempo costruite le due curve, come prevedeva il progetto originale. La capienza ufficiale passò a 41 595 spettatori, divisi in 30 000 tra le due curve, 8 000 in gradinata e 3 595 in tribuna.Il 28 dicembre del 1952 venne giocata la prima partita della Nazionale italiana a Palermo, contro la Svizzera.
Nel maggio del 1982 si sviluppò un incendio presso la curva sud dell'impianto che danneggiò parte della struttura compromettendo l'agibilità del complesso: tale incendio venne volontariamente appiccato dai tifosi a causa di un risultato negativo avuto con la Reggiana. Il 2 giugno la Commissione Provinciale di Vigilanza dichiarò l'inagibilità dell'impianto e, per questo motivo, il 24 luglio Nino Mendolia, il questore, dovette richiedere, all'allora sindaco Nello Martellucci e alla giunta cittadina, l'immediato ripristino delle condizioni per l'imminente partita di Coppa Italia che si sarebbe giocata il 18 agosto successivo. L'intervento di tamponamento venne effettuato tra l'agosto ed il settembre dello stesso anno.
Nel 1984 venne eseguita una seconda grande ristrutturazione, con la costruzione del secondo anello attorno alle curve e alla gradinata. La capienza, quindi, fu portata a poco meno di 50 000 spettatori: l'impianto registrò il tutto esaurito in una partita ufficiale solo nel big match del Girone B della Serie C1 1984-1985, vinto contro il Messina. L'intervento ebbe un costo di circa 4 miliardi di lire messi a disposizione della Regione Siciliana. Nel novembre del 1986, inoltre, iniziarono i lavori per l'installazione delle attuali quattro torri faro.
Quando nel 1986 lo stadio venne scelto per ospitare un girone del campionato mondiale di calcio 1990, inizialmente si pensò alla costruzione di un nuovo impianto, ma alla fine, anche per contenere i costi, si decise con il benestare del governo per un potenziamento e ringiovanimento della struttura; si registrò però una grossa difficoltà nel reperimento dei fondi necessari al restyling. Questo ritardo mise a rischio la scelta del comitato organizzatore, che minacciò di spostare l'evento in un'altra città. Venne comunque scelto il progetto di ristrutturazione stilato dall'architetto Giuliano Guiducci del 1987. Il 17 marzo 1988 la giunta, guidata dal sindaco Leoluca Orlando, approvò, con 46 voti favorevoli e uno contrario, una delibera di 25 miliardi di lire necessari per la ristrutturazione.I lavori per i Mondiali di Italia '90 stravolsero per la terza volta l'impianto, poiché i lavori partirono dalle fondamenta fino ad arrivare al nuovo secondo anello, che sostituì il precedente. In quest'occasione venne ridotta la capienza dell'impianto a circa 37 000 posti a sedere (compresa la tribuna stampa) per rientrare nelle norme vigenti per la sicurezza e l'agibilità degli impianti. La facciata centrale della struttura fu lasciata originale perché ritenuta «valido esempio di architettura coloniale». Nelle opere di restauro cinque operai persero la vita in un crollo avvenuto il 30 agosto 1989: ad essi è stata dedicata una targa affissa a un muro all'interno della struttura. A venti anni di distanza, l'Unione Sportiva Città di Palermo ha voluto rendere omaggio ai caduti con una nota sul proprio sito internet.L'inaugurazione del nuovo impianto, che il capo organizzatore dei Mondiali Hermann Neuberger definì «un piccolo gioiello», avvenne la sera del 30 maggio 1990, a pochi giorni dall'avvio dei Mondiali, in occasione della finale della Coppa Italia Serie C, partita persa ai rigori dal Palermo contro la Lucchese.
Dal 18 settembre 2002 lo stadio è intitolato a Renzo Barbera, deceduto il 20 maggio dello stesso anno, presidente del Palermo nel decennio 1970-1980.
Nel 2005, in virtù della prima partecipazione in Coppa UEFA del Palermo, lo stadio ha avuto una sostanziale rivisitazione: è stato infatti creato un nuovo settore ospiti di circa 2 500 posti tra la Tribuna Montepellegrino e la Curva Sud. Il settore è protetto da alte reti e pareti in vetro antintrusione e viene soprannominato generalmente "la gabbia".Nel 2006 sono stati eseguiti nuovi lavori di ammodernamento, in seguito alla costruzione dei tornelli, imposta dalla legge Pisanu: grazie ad una lungimirante visione, il "Renzo Barbera" fu il primo stadio a norma.Per la stagione 2010-2011 lo stadio è stato classificato dalla UEFA come impianto di terza classe, in un massimo di quattro livelli, classificandosi anche ottavo per capienza in Italia e novantaduesimo in Europa. A partire dal luglio del 2010 si è provveduto alla sostituzione di tutti i seggiolini delle curve dello stadio e all'installazione di due maxischermi; secondo le disposizioni della UEFA, infatti, i nuovi seggiolini dovranno essere tutti provvisti di schienale e la partecipazione del Palermo all'Europa League impone dunque di adeguarsi alle direttive nel più breve tempo possibile.
L'idea di costruire un nuovo stadio a Palermo nasce nel 1982 sotto la presidenza di Roberto Parisi, che aveva intenzione di costruire un impianto moderno cedendo lo stadio della Favorita al calcio minore.
Dall'avvento alla presidenza di Maurizio Zamparini, avvenuto nel luglio del 2002, la nuova dirigenza del Palermo Calcio sta lavorando per la progettazione e costruzione di un nuovo stadio che sia interamente di proprietà della società. Il progetto è fortemente voluto dal presidente ed è stato più volte discusso nei primi anni della sua presidenza. I primi rendering sono stati presentati alla stampa alla fine del 2009, anticipando di poco il primo parere positivo ufficiale da parte del Comune di Palermo, dato il 15 gennaio del 2010. Il progetto è stato affidato all'architetto Gino Zavanella che ha successivamente pubblicato lo stesso sul suo sito ufficiale. Il nuovo stadio permetterà l'eliminazione del secondo anello del Renzo Barbera, riducendo così la capienza ed i costi di gestione per il comune e per le società sportive che vorranno utilizzare l'impianto, anche se alcune di queste associazioni stanno lavorando per costruirsi una struttura indipendente. L'abbattimento del secondo anello permetterà inoltre di liberare, in parte, la vista del Monte Pellegrino dalle strade poste di fronte allo stadio.
Curva Nord: settore in cui si trovano la maggior parte delle tifoserie organizzate della provincia, in passato veniva anche chiamata Curva Mondello;
Curva Sud: anche in questo settore si trovano tifoserie organizzate, ed è presente la cosiddetta gabbia riservata ai tifosi ospiti;
Tribuna coperta: unico settore coperto dello stadio; lato in cui sono poste la maggior parte delle telecamere e in questo settore sono allocate anche la Tribuna Stampa, l'area sponsor e la Tribuna VIP;
Tribuna Montepellegrino: meglio nota come Gradinata, è speculare alla Tribuna coperta ma senza la copertura.
Esteso su un'area di circa 15 000 m² compresa tra il viale del Fante, il piazzale Enrico La Loggia e l'Ippodromo della Favorita, lo stadio comunale "Renzo Barbera" rappresenta lo sfondo monumentale al Viale Alcide de Gasperi costituito da torri ufficio e residenziali per la sua interezza, torri realizzate tra la fine degli anni settanta e l'inizio degli anni ottanta. Rappresenta il primo ed il principale episodio di una serie di attrezzature sportive a servizio della città, alcune delle quali edificate, come lo stadio, durante il periodo fascista; tra le altre strutture si trovano lo stadio di atletica leggera o Stadio delle Palme, la piscina olimpionica comunale del 1973, l'ippodromo e il circolo del tennis (meglio noto come TC1), che sorgono nelle immediate vicinanze e che costituiscono il principale "polo" sportivo palermitano. In occasione dei Mondiali di calcio del 1990, accanto agli interventi di riordinamento estetico-funzionale dello stadio, grande attenzione è stata rivolta alla sistemazione delle zone interne limitrofe per quanto riguarda l'arredo, la viabilità e il verde pubblico. Infatti è stata creata la piazza Alcide de Gasperi (piazza che a partire dal 22 marzo del 2007 ha cambiato nome in piazza Giovanni Paolo II) composta da una grande rotatoria, sono stati creati due ampi parcheggi pubblici ed è stata creata la via Croce Rossa come naturale proseguimento del viale della Libertà che fino a quel momento terminava presso la Piazza Vittorio Veneto.
L'ingresso principale è costituito da un corpo di fabbrica centrale di piccole dimensioni con prospetto a tre arcate, unico superstite dell'edificio originale del 1932 dell'ingegner Giovan Battista Santangelo. Originariamente questo prospetto aveva il compito di ingresso monumentale al corpo di fabbrica principale, di dimensioni superiori, che si trovava dietro di esso e del quale era possibile vedere le soli ali. Su di esse si trovavano altri due ingressi a fornici, uno per lato. L'intera struttura principale venne abbattuta nel 1988. Ai lati di questo edificio adesso sono presenti due corpi di fabbrica edificati durante la ricostruzione in occasione dei Mondiali del 1990, e i due corpi laterali mostrano una facciata a specchio. I tre corpi di fabbrica sono delimitati dalle quattro torri scale a servizio della tribuna coperta e degli uffici posti all'interno dei tre corpi di fabbrica. Le torri scale fungono anche da colonne portanti per la copertura della tribuna. Le curve e la tribuna Monte Pellegrino (gradinata) mostrano travi di acciaio incrociate a vista per tutta la loro estensione seguendo uno schema a forma di Y, queste travi fungono da colonne portanti per la parte superiore del secondo anello che sporge di alcuni metri rispetto alla pianta dello stadio stesso. Sempre all'esterno è possibile vedere le quattro torri faro che illuminano il campo e che sono poste ai quattro vertici dell'impianto.
All'interno, lo stadio presenta una planimetria simmetrica a forma semi-ovale risultante da due elementi rettilinei affrontati, raccordati da due curve perfettamente circolari. Sono presenti due anelli, uno inferiore ed uno superiore. Gli anelli sono divisi orizzontalmente in due parti alla metà della loro estensione. Sopra la tribuna è presente una copertura in travi d'acciaio. Tutti i settori dello stadio sono dotati di seggiolini verdi con schienale. La tettoia della tribuna, costituita da sottili travi in acciaio, è sostenuta da quattro torri in cemento armato, all'interno delle quali sono presenti le rampe delle scale che conducono all'anello superiore e per gli uffici. Al centro di entrambe le due curve sono presenti due maxischermi a colori.
1932: il primo stadio inaugurato era composto da un campo centrale in erba ed una pista d'atletica a bordo campo. Il pubblico era sistemato in tribuna coperta, dove trovavano posto soprattutto le autorità, ed in gradinata, situata di fronte alla tribuna. Le due curve non avevano posti a sedere ed erano composte da un terreno digradante verso il campo; dietro di esse vi era un muro, in modo da separarle dall'esterno. Sia la tribuna che la gradinata si trovavano a un livello di un paio di metri sopraelevato rispetto al terreno di gioco. Tutto il pubblico era separato dal campo tramite rete metallica. All'epoca era uno degli stadi più moderni d'Italia.
1948: lo stadio viene completamente rivoluzionato: scompare infatti la pista d'atletica e vengono allungate tribuna e gradinata fino ai limiti del campo, in modo da far scomparire il dislivello tra la base delle stesse e il campo di gioco. Altra modifica sostanziale è la costruzione delle vere curve, con tanto di posti a sedere: in virtù di questo cambiamento lo stadio amplia la sua capienza per un totale di 40 600 posti (tra posti a sedere ed in piedi).
1984: la seconda grande ristrutturazione dell'impianto. Viene costruito il secondo anello attorno alle curve e alla gradinata mentre la tribuna rimane invariata per mantenere la copertura di cui era provvista. Vi è un netto aumento della capienza che, grazie anche alla presenza dei posti in piedi, sale fino a quasi 50 000 spettatori. Vengono inserite ai quattro angoli della struttura altrettante torri faro per le partite in notturna.
1988-1989: ultima modifica sostanziale, in prospettiva del Mondiale di Italia '90. Viene completamente ricostruito buona parte dell'impianto, il secondo anello viene abbattuto e ricostruito delle stesse dimensioni dell'anello inferiore; i due anelli vengono inoltre separati a metà da una ringhiera e da un camminatoio, utile per lo spostamento tra i settori. Tra le migliorie si hanno la nuova copertura per la tribuna, le postazioni per la stampa e le autorità e l'inserimento tra i due anelli delle curve di schermi orizzontali monocromatici, che resteranno attivi per una decina di anni. In virtù delle nuove leggi sulla sicurezza scompaiono i posti in piedi e di conseguenza i posti diminuiscono e diventano 36 422 – nonostante in un primo momento si fosse pensato ad un ampliamento dello stadio fino a poter ospitare circa 42 000 spettatori. Nonostante i grossi cambiamenti estetici, la sovrintendenza dei beni culturali impone che la storica facciata costruita negli anni trenta rimanga intatta. L'importo per il restyling, preventivato inizialmente in 25 miliardi di lire, lievita fino a raggiungere i 42 miliardi.
2004-2006: ancora modifiche allo stadio per la partecipazione alle coppe europee. Viene creato un settore ospiti completamente chiuso (detto gabbia), viene creato un tunnel coperto per i tifosi ospiti e rifatte le torri faro con 87 punti luce. Inoltre vengono inseriti i tornelli all'ingresso in virtù della legge Pisanu, risultando uno dei primi impianti ad essere a norma. La capienza passa a 36 822 posti.2010: durante l'estate vengono installati seggiolini con spalliere in tutti i settori, per rispettare le disposizioni UEFA per partecipare all'Europa League. Inoltre vengono inseriti due maxischermi presso le curve, nei punti in cui in precedenza erano presenti gli schermi orizzontali monocromatici, diminuendo il totale dei posti a sedere a 36.349. Il 9 agosto 2010 viene raggiunto un accordo fra il sindaco Diego Cammarata e la ditta AMG Energia per il miglioramento dell'illuminazione sia del campo (con nuovi proiettori) che del piazzale antistante allo stadio.
Autobus urbani: a poche decine di metri dagli ingressi dello stadio è presente il Nodo 6 o De Gasperi presso il quale fermano molte linee, anche se in occasione delle gare interne del Palermo gli autobus da e per il centro della città fanno capolinea in Viale Campania, mentre quelli da e per la zona nord della città fanno capolinea in Via De Gasperi.
Anello ferroviario: in occasione dei Mondiali di Italia '90 è stata costruita la stazione Imperatore Federico dell'anello ferroviario di Palermo, meglio noto come Linea B della metropolitana di Palermo. La stazione si trova a circa un chilometro dagli ingressi dello stadio. L'apertura della Linea B nei soli giorni feriali dalle 6:40 alle 20:40 limita fortemente l'uso del mezzo ferroviario in occasione degli incontri casalinghi del Palermo.
In più di ottant'anni di storia, lo stadio comunale di Palermo ha ospitato non solo le gare interne delle varie competizioni nazionali ed internazionali disputate dal Palermo, ma anche incontri della Nazionale di calcio dell'Italia, che, non avendo uno stadio nazionale fisso, ha giocato varie volte nel capoluogo siciliano. Gli Azzurri sono stati impegnati al comunale di Palermo in alcune occasioni a partire dal 28 dicembre 1952, quando vi giocarono per la prima volta nell'incontro valido per la Coppa Internazionale, vedendo successivamente proprio gli Azzurri vincitori della gara, 2-0 sulla Svizzera.
La gara di andata della Supercoppa UEFA 1996 si disputò al Parco dei Principi di Parigi, vedendo la vittoria della Juventus per 6-1 sul Paris Saint-Germain. La sfida di ritorno si tenne a Palermo, poiché la Juventus, oramai verosimilmente vincitrice del confronto dopo la larga vittoria dell'andata, volle regalare alla Sicilia un incontro di alto livello per via della nota consistente presenza di tifosi juventini nell'isola. Secondo la UEFA assistettero alla partita, terminata alla fine sul punteggio di 3-1, circa 35 000 spettatori.
Record di presenze: 35 872 spettatori, fatto registrare il 9 maggio 2010 nella partita Palermo-Sampdoria (1-1).
Record di incasso: 1 096 879 euro, fatto registrare il 20 marzo 2010 nella partita Palermo-Inter (1-1).
AA. VV., Il Palermo – Una storia di cento anni, Palermo, Corrado Rappa editore, 2001, ISBN non esistente.
 Paola Barbera, Architettura in Sicilia tra le due guerre, Palermo, Sellerio, 2002, ISBN 88-389-1770-1.
 Gaetano Basile, Palermo felicissima (o quasi...), Palermo, Dario Flaccovio Editore, 2006, ISBN 978-88-7758-713-8.
 Valerio Cammarata, Architetture e opere pubbliche a Palermo: 1930-1940, Palermo, Novecento, 1999, ISBN 88-373-0335-1.
 Adriana Chirco, Palermo città ritrovata, itinerari fuori le mura, Palermo, Dario Flaccovio Editore, 2006, ISBN 978-88-7758-655-1.
 Adriana Chirco, Mario Diliberto, Via Notarbartolo ieri e oggi, Palermo, Dario Flaccovio Editore, 2000, ISBN 978-88-7758-393-2.
 Giuseppe De Finetti, Stadi, esempi, tendenze, progetti, Milano, Hoepli, 1934, ISBN non esistente.
 Cesare De Seta, Maria Antonietta Spadaro; Sergio Troisi; Rosario la Duca, Palermo città d'arte: guida ai monumenti di Palermo e Monreale, Palermo, Kalos, 2004, ISBN 88-89224-00-2.
 Margherita De Simone, Palermo architettura tra le due guerre (1918-1939), Palermo, Flaccovio, 1987, ISBN non esistente.
 Salvo Di Matteo, Palermo, Storia della città, Palermo, Kalòs, 2002, ISBN 978-88-89224-63-2.
 Roberto Ginex, Roberto Gueli, Breve storia del grande Palermo, Roma, Newton, 1996, ISBN 88-8183-361-1.
 Giovanni Giordano, Calcio Palermo: gli ottantaquattro anni di storia della societa rosanero, Palermo, Edizioni Giada, 1982, ISBN 88-8207-144-8.
 Cesare La Rocca, Il Palermo un mito in rosanero, Palermo, Primerano, 1985, ISBN non esistente.
 Vito Maggio, Vincenzo Prestigiacomo, 90 anni in rosanero – 1900-1990, Palermo, Edizioni Memoria e progetto, 1990, ISBN non esistente.
 Vito Maggio, Vincenzo Prestigiacomo, Il Palermo racconta: storie, confessioni e leggende rosanero, Palermo, Grafil, 2004, ISBN 88-8207-144-8.
 Adele Monroy di Pandolfina, Diario di una giovane principessa, Roma, Quiritta, 2002, ISBN 978-88-8403-010-8.
 Sergio Polano, Marco Mulazzani, Guida all'architettura italiana del Novecento, Electa, 2004, ISBN 88-370-3331-1.
 Gabriele Pomàr, Oltre la rete: la storia del Palermo calcio per aneddoti, Palermo, Steri, 2009, ISBN 978-88-96382-01-1.
 Luigi Tripisciano, Album Rosanero, Palermo, Dario Flaccovio Editore, 2004, ISBN 88-7804-260-9.
 Matteo Vercelloni, Silvio San Pietro, Stadi in Italia, Milano, L'archivolto, 1990, ISBN 88-7685-024-4.
 Impianti sportivi - Stadio Comunale "Renzo Barbera", su comune.palermo.it (archiviato dall'url originale il 29 marzo 2010).
 Lo Stadio Renzo Barbera: la storia, su palermocalcio.it. URL consultato il 28 settembre 2012 (archiviato dall'url originale il 24 aprile 2013).

Lo stadio velodromo Libertas, noto anche come campo sportivo e velodromo Libertas e stadio di via Bellini, era uno stadio di Firenze, sede degli incontri interni dell'Associazione Calcio Fiorentina dal 1926 al 1931.Inaugurato nel 1922, venne utilizzato dalla Palestra Ginnastica Fiorentina Libertas, società polisportiva che si unì nel 1926 al Club Sportivo Firenze fondando la squadra gigliata; la neonata società utilizzò l'impianto fino al trasferimento, avvenuto cinque anni dopo, nello stadio Giovanni Berta, poi intitolato ad Artemio Franchi.Costruito in cemento armato, comprendeva una pista di atletica e un velodromo, che venne utilizzato come arrivo per due tappe del Giro d'Italia. La struttura venne demolita negli anni cinquanta, lasciando spazio allo sviluppo edilizio in corso nel quartiere.
La Palestra Ginnastica Fiorentina Libertas, società sportiva fondata nel 1877, disputava le proprie gare nel prato del "Quercione" presso il parco delle Cascine. Nel 1917 il comune di Firenze decise di vietare a tutti i club fiorentini di giocare a calcio nell'area verde presente sulla destra dell'Arno; la Libertas si vide così costretta a cercare un nuovo impianto; si spostò prima in un campo tra Via Paisiello e il Fosso Macinante nei pressi della linea ferroviaria per Livorno e in seguito a Villa Demidoff.
Alla fine degli anni Venti il marchese Luigi Ridolfi Vay da Verrazzano, presidente della Libertas e membro di una delle più antiche famiglie nobili della città, decise di costruire un nuovo impianto su un terreno situato tra via Vincenzo Bellini e via Maragliano, zona a quel tempo nella periferia della città, dove si trovava una vecchia fornace di mattoni. Venne scelta questa zona perché piazza San Jacopino sarebbe stata facilmente raggiungibile da via della Scala, dove si trovava la vecchia sede, nell'antico refettorio del convento della Basilica di Santa Maria Novella.
I lavori, affidati alla Sas Costruzioni Callisto Pontello, cominciarono il 1º settembre 1920. Il progetto dell'architetto Baldacci prevedeva un anello esterno in cemento, il velodromo, una pista interna in pirite per l'atletica ed il campo di calcio, oltre agli spogliatoi con i locali di servizio annessi. L'impianto venne costruito in cemento armato con sostegni in legno, per un costo di circa 500.000 lire, somma pagata dai soci della Libertas, dei quali faceva parte anche Baldacci. Lo stadio non era dotato di curve, ma esclusivamente di due tribune parallele, una coperta, destinata alle "autorità", ed una con posti esclusivamente in piedi per gli altri tifosi, per una capienza totale di oltre 10.000 spettatori.
Lo stadio venne inaugurato il 2 aprile 1922, alla presenza delle massime autorità dell'epoca, mentre la prima gara vi si tenne il 18 aprile dello stesso anno, quando si affrontarono la sezione calcio della Palestra Ginnastica Fiorentina Libertas e la Valenzana. Il 16 luglio venne invece disputata la gara di ritorno per i play-out tra l'Inter e la Libertas, che perse l'incontro. Tuttavia, prima del 1926, lo stadio era principalmente famoso come velodromo; inaugurato per questa funzione il 16 luglio 1922, ospitò infatti l'arrivo della terza tappa del Giro d'Italia del 1923, vinta da Costante Girardengo che batté in volata Pietro Linari, e dalla seconda tappa del Giro d'Italia del 1924 conquistata da Federico Gay. Gaetano Belloni vinse qui il Giro d'Italia in pista, su 100 giri pari a 34 km, davanti a Linari, e il "Bellini" fu sede anche di una sfida storica tra Girardengo e Alfonsina Strada, ciclista pioniera della parificazione sportiva tra uomo e donna.
Con la fusione, il 26 agosto 1926, tra la Palestra Ginnastica Fiorentina Libertas ed il Club Sportivo Firenze, voluta dallo stesso Ridolfi, venne fondata in uno studio notarile l'Associazione Calcio Firenze. Ciò portò all'eliminazione del velodromo e della pista di atletica. Il primo incontro ufficiale della nuova società, valevole per il campionato di Prima Divisione 1926-1927, si tenne nello stadio di via Bellini il 3 ottobre 1926 contro il Pisa, con un risultato finale di 3-1. Il 21 aprile 1927 vi si tenne il primo incontro internazionale dei Gigliati, un'amichevole contro il Lugano FC, mentre il 22 settembre 1929, in un'amichevole con la Roma, la squadra toscana indossò per la prima volta maglie di colore viola, per volontà del marchese Luigi Ridolfi.Lo stadio di via Bellini venne utilizzato dall'Associazione Calcio Fiorentina come sede per le sue gare casalinghe per cinque campionati, fino al 1931, quando la prima squadra si trasferì allo Stadio Giovanni Berta, rinominato poi Stadio Artemio Franchi. Durante il ventennio fascista, i giovani del circolo fascista Montemaggi continuarono ad usare lo stadio Libertas per le loro attività premilitari. L'impianto continuò comunque ad essere utilizzato dalle squadre giovanili viola. Durante la seconda guerra mondiale, le tribune in cemento armato vennero adibite a rifugio antiaereo. Lo stadio venne poi demolito negli anni cinquanta a causa della favorevole locazione del campo nel contesto urbano della città, lasciando spazio allo sviluppo edilizio in corso nel quartiere; nel punto in cui sorgeva il "Bellini" sorsero un caseggiato e via Claudio Monteverdi. Il primo Ottobre 2016, nell'ambito dei festeggiamenti per i 90 anni della Fiorentina, è stata apposta una targa in via Bellini proprio nel punto in cui sorgeva il "Bellini"[1]
A.A.V.V., Cenni storici e statistici: ricordo della inaugurazione ufficiale del campo sportivo - 2 aprile 1922 / Palestra Ginnastica Fiorentina Libertas, Firenze, Stab.Tip. G. Ramella & C, 1922, ISBN non esistente.
 Carlo Cresti, Storia dell'architettura moderna, Laterza, 1964, ISBN 88-420-7111-0.
 Andrea Claudio Galluzzo, Il Fiorentino. Vita e Opere del Marchese Luigi Ridolfi, Società stampa sportiva, 1999, ISBN 978-88-8313-010-6.
 Andrea Claudio Galluzzo, Carlo Battiloro, Francesco Varrasi, La grande vicenda dello stadio di Firenze, Firenze, Edifir, 2000, ISBN 88-7970-095-2.
 Andrea Claudio Galluzzo, Franco Zeffirelli, Paolo Crescioli, Franco Cervellati, David Bini, Roberto Vinciguerra, Derby Storico Fiorentino, Firenze, Museo Viola, 2010, ISBN 978-88-97293-00-2.
 Paolo Facchinetti, Gli anni ruggenti di Alfonsina Strada, Portogruaro, Ediciclo Editrice, 2004, ISBN 88-88829-03-2.
 Giovanni Fanelli, Firenze. Architettura e città, Mandragora, 2002, ISBN 88-7461-008-4.
 Giansandro Mosti, Luca Giannelli, Almanacco viola 1926-2004, Firenze, Scramasax, 2004, ISBN non esistente.
 M. Piccardi, M. Settimelli, Lo Stadio di Firenze - Storia di ieri e di oggi, Arnaud, 1990, ISBN non esistente.
 Sergio Polano, Marco Mulazzani, Guida all'architettura italiana del Novecento, Electa, 2004, ISBN 88-370-3331-1.
 Le opere del Comune nel primo decennio dell'Era fascista, Firenze, 1932, ISBN non esistente.

Stages: The Lost Album è un album in studio del musicista statunitense Eric Andersen, pubblicato nel 1991 ma registrato nel periodo 1972-1973.

La stagione degli uragani atlantici 2017 è stata una stagione iperattiva e distruttiva, iniziata il 19 aprile 2017 e terminata il 9 novembre 2017. La stagione ha prodotto 17 tempeste tropicali, delle quali 10 sono poi diventate uragani, e con un'accumulated cyclone energy di 223 è stata la più attiva dal 2005 e la settima più attiva da quando sono iniziate le documentazioni ufficiali nel 1851.La maggior parte dei danni e delle vittime sono stati causati da tre uragani: Harvey, di categoria 4, e Irma e Maria, di categoria 5. Harvey ha colpito a fine agosto il Texas e la Louisiana provocando 89 morti e danni per 125 miliardi di dollari, che l'hanno reso il più costoso uragano di sempre; Irma, il più intenso uragano mai osservato al di fuori del golfo del Messico e del mar dei Caraibi e capace di mantenere venti di 295 km/h per 37 ore consecutive, e Maria, il decimo uragano più intenso mai registrato in tutto il bacino Atlantico, hanno invece colpito nel corso di settembre i Caraibi provocando insieme la morte di più di 3 000 persone e danni per oltre 160 miliardi di dollari.
Il 13 giugno 2017 un'onda tropicale si è sviluppata al largo delle coste africane, accompagnata da una vasta area temporalesca. Il giorno seguente, mentre l'onda continuava a muoversi verso ovest, l'attività convettiva è tuttavia considerevolmente diminuita. Il 16 giugno la perturbazione ha iniziato a mostrare segni di maggiore organizzazione e alle 12:00 UTC del 18 giugno si è formata un'area di bassa pressione, che tuttavia mancava di una ben definita circolazione. L'area di bassa pressione ha poi continuato a rafforzarsi e alle 18:00 UTC del 19 giugno, mentre si trovava 185 miglia nautiche a est-sudest dell'isola di Trinidad, è diventata una tempesta tropicale, ricevendo il nome Bret. Bret ha quindi iniziato a muoversi verso Trinidad e Tobago con una velocità di 48 km/h, inusuale per una tempesta tropicale, specialmente a una latitudine così bassa.
Alle 02:00 UTC del 20 giugno la tempesta Bret è approdata sull'isola di Trinidad, con venti massimi sostenuti di 85 km/h. Dopo aver attraversato l'isola, Bret è ritornata in mare, ha attraversato il golfo di Paria e ha poi effettuato un secondo approdo nella  penisola venezuelana di Paria alle 09:00 UTC dello stesso giorno. Alle 12:00 UTC, il crescente wind shear e l'interazione con la terraferma hanno portato la tempesta tropicale a disgregarsi. I resti della tempesta, dopo aver attraversato il mar dei Caraibi e l'America centrale, hanno poi contribuito cinque giorni più tardi alla formazione dell'uragano Dora nel Pacifico orientale.Sull'isola di Trinidad la tempesta ha causato la morte di un uomo e ha provocato allagamenti e black out diffusi, oltre che danni a un centinaio di abitazioni. In Venezuela due persone sono rimaste ferite sull'isola di Margarita, dove allagamenti e frane hanno danneggiato e distrutto numerosi edifici. In totale, i danni provocati da Bret sono stati stimati in 3 milioni di dollari.
Il 12 agosto 2017 un'onda tropicale si è sviluppata al largo delle coste africane e il 17 agosto, alle 06:00 UTC, circa 440 miglia nautiche a est delle Barbados, la perturbazione è stata classificata dal NHC come depressione tropicale nove; sei ore più tardi la depressione è ufficialmente diventata una tempesta tropicale, ricevendo il nome Harvey. Muovendosi verso ovest, attraverso il mare dei Caraibi, un potente wind shear ha portato Harvey ad indebolirsi prima a depressione e poi, alle 18:00 UTC del 19 agosto, a disgregarsi in un'onda tropicale. I resti della tempesta hanno continuato a muoversi verso ovest-nordovest e una volta sopra la baia di Campeche, dove le condizioni ambientali erano più favorevoli, Harvey si è rigenerata, intensificandosi nuovamente a depressione alle 12:00 UTC del 23 agosto e poi a tempesta tropicale alle 04:00 UTC del 24 agosto.
La tempesta si è quindi velocemente rafforzata, diventando un uragano di categoria 1 alle 18:00 UTC del 24 agosto, poi di categoria 3 alle 12:00 UTC del 25 agosto e infine di categoria 4 alle 00:00 UTC del 26 agosto; tre ore più tardi, l'occhio della tempesta è approdato in Texas, tra le località di Port Aransas e Port O'Connor. Dopo aver toccato terra Harvey si è indebolito a tempesta tropicale alle 18:00 UTC dello stesso giorno. Il 28 agosto la tempesta è brevemente ritornata sul golfo del Messico per poi dirigersi verso la Louisiana, dove è approdata alle 08:00 UTC del 30 agosto e poco dopo è stata declassata a depressione. Muovendosi verso nord-ovest la depressione è diventata il 1º settembre un ciclone extratropicale, che si è dissipato il giorno dopo sopra il Kentucky.Harvey è stato il primo uragano ad approdare in Texas come categoria 4 dall'uragano Carla del 1961 e anche il primo uragano maggiore a colpire gli Stati Uniti dall'uragano Wilma del 2005, ponendo fine al record di 4 323 giorni durante i quali nessuna tempesta tropicale era mai approdata sul suolo statunitense come uragano maggiore. Muovendosi molto lentamente sul Texas, la tempesta nell'arco di quattro giorni ha riversato in molte aree oltre un metro di pioggia, con un picco di 1,54 metri vicino Nederland, il valore più alto mai prodotto da una tempesta tropicale negli Stati Uniti. Harvey ha provocato in totale la morte di almeno 91 persone e danni per oltre 125 miliardi di dollari, gran parte dovuti alle catastrofiche inondazioni nell'area metropolitana di Houston.
Il 31 agosto 2017 un'onda tropicale si è mossa al largo della costa ovest dell'Africa, accompagnata da una vasta area temporalesca. Alle 06:00 UTC del 4 settembre, mentre si trovava circa 615 miglia nautiche a ovest-sudovest delle isole di Capo Verde, l'onda ha dato origine ad un'area di bassa pressione, che nelle 24 ore successive è diventata sufficientemente organizzata da essere classificata come depressione tropicale. Alle 12:00 UTC del 5 settembre la depressione si è rafforzata a tempesta tropicale, ricevendo il nome Jose. La tempesta ha quindi iniziato a muoversi in direzione ovest-nordovest, mentre si rafforzava grazie alla presenza di temperature superficiali del mare sopra la media, di un debole wind shear e di abbondante umidità.
All'inizio del 6 settembre ha infatti avuto inizio un periodo di rapida intensificazione e alle 18:00 UTC dello stesso giorno Jose è diventato un uragano di categoria 1. Nel corso dei due giorni successivi l'urgano ha continuato a rafforzarsi velocemente e alle 06:00 UTC dell'8 settembre è diventato un uragano di categoria 4, raggiungendo poi il picco di intensità alle 18:00 UTC, con venti massimi sostenuti di 250 km/h e una pressione centrale minima di 938 mbar, mentre si trovava 230 miglia nautiche a est delle Isole Sopravento Settentrionali. Alla fine del 9 settembre, un indebolimento della fascia di alta pressione subtropicale, prodotto dall'uragano Irma mentre si trovava sulla Florida, ha fatto deviare traiettoria all'uragano, impedendogli di colpire direttamente le isole Sopravento Settentrionali, devastate meno di quattro giorni prima proprio dal passaggio di Irma. Muovendosi verso nord-ovest Jose ha iniziato ad indebolirsi a causa del crescente wind shear e di un parziale ciclo di sostituzione dell'eyewall, venendo declassato alle 18:00 UTC del 10 settembre ad uragano di categoria 3, e poi alle 18:00 UTC del giorno successivo ad uragano di categoria 1. Jose ha quindi rallentato considerevolmente e ha compiuto un giro in senso orario sopra l'Atlantico sud-occidentale, durante il quale, alle 00:00 UTC del 15 settembre, è stato declassato a tempesta tropicale. Completato il giro, Jose si è nuovamente rafforzato ad uragano di categoria 1, mantenendo questa intensità mente si dirigeva verso nord. Alle 12:00 UTC del 19 settembre Jose, dopo essersi spostato a nord della corrente del Golfo su acque molto più fredde, si è indebolito a tempesta tropicale, iniziando a mostrare anche alcune caratteristiche extratropicali. Alle 18:00 UTC del 22 settembre, la convezione è completamente sparita e Jose è diventato un ciclone post-tropicale, i cui resti si sono poi dissipati definitivamente il 25 settembre.
Il 24 agosto 2017 un'onda tropicale si è sviluppata al largo della costa ovest dell'Africa; l'attività temporalesca è tuttavia presto diminuita e l'onda ha poi attraversato in più di una settimana l'Atlantico e il mare dei Caraibi senza alcun particolare sviluppo. Il 3 settembre la perturbazione ha interagito con una zona di bassa pressione sul golfo del Messico, e il National Hurricane Center ha iniziato a monitorarla, nonostante le condizioni ambientali per una ciclogenesi tropicale fossero sfavorevoli. Nei giorni successivi le condizioni sono diventate più favorevoli e il 5 settembre si è formata una circolazione superficiale ben definita. Lo stesso giorno, alle 12:00 UTC, la perturbazione è stata classificata dal NHC come depressione tropicale tredici.
Con il diminuire del wind shear e trovandosi su acque più calde, il 6 settembre alle 06:00 UTC la depressione è ufficialmente diventata una tempesta tropicale, ricevendo il nome Katia. Lo stesso giorno, alle 18:00 UTC, Katia è diventata un uragano di categoria 1, dopo che un volo di ricognizione nella tempesta ha rilevato la presenza di un eyewall parziale e venti superficiali di 122 km/h. Alle 18:00 UTC dell'8 settembre Katia ha raggiunto il picco d'intensità diventando un uragano di categoria 2 con una pressione atmosferica centrale minima di 972 mbar e venti massimi sostenuti di 165 km/h, e alle 03:00 UTC del giorno successivo, dopo essersi indebolito a categoria 1, l'uragano è approdato a nord di Tecolutla, Messico. Dopo il contatto con la terraferma Katia si è velocemente indebolita dissipandosi poco dopo le 12:00 UTC del 9 settembre. I resti della tempesta hanno poi attraversato l'America centrale e hanno contribuito alla formazione l'11 settembre nel Pacifico orientale della depressione tropicale quindici-E, successivamente diventata uragano con il nome Otis.In previsione dell'arrivo di Katia, oltre 4.000 residenti sono stati evacuati dagli stati di Veracruz e Puebla, sono stati aperti diversi ripari di emergenza e le caditoie sono state ripulite prima dell'inizio delle forti piogge. Due vittime sono state registrate a Xalapa a causa di eventi franosi, mentre una terza vittima è stata provocata dalle inondazioni che hanno colpito Jalcomulco. Lo stato di emergenza è stato dichiarato in 40 delle 53 municipalità che hanno riportato danni per frane o inondazioni.
Il 6 ottobre 2017, il National Hurricane Center ha iniziato a monitorare la coda di un fronte freddo in decomposizione in vista di una possibile ciclogenesi tropicale o subtropicale. Nei due giorni successivi, la perturbazione ha iniziato ad acquisire caratteristiche subtropicali e a produrre venti di burrasca, per poi diventare alle 06:00 UTC del 9 ottobre, mentre si trovava 760 miglia nautiche a ovest-sudovest delle Azzorre, una tempesta tropicale, ricevendo quindi il nome Ophelia.
Nonostante la temperatura del mare di 26,5 °C, la presenza di temperature sotto la media nell'aria e di un debole wind shear verticale ha permesso a Ophelia di rafforzarsi gradualmente e alle 18:00 UTC dell'11 ottobre la tempesta si è intensificata ad uragano di categoria 1, diventando il decimo uragano consecutivo della stagione, evento che non avveniva dal 1893. Successivamente, Ophelia è rimasta quasi stazionaria e si è ulteriormente intensificata, iniziando a mostrare un occhio maggiormente definito e diventando un uragano di categoria 2 alle 18:00 UTC del 12 ottobre.Dopo un breve indebolimento nel corso del 13 ottobre, alle 12:00 UTC del 14 ottobre Ophelia ha raggiunto il picco di intensità, rafforzandosi ad uragano di categoria 3 con venti fino a 185 km/h e una pressione centrale minima di 959 mbar, mentre si trovava 500 miglia nautiche a sud-ovest delle Azzorre. Continuando a muoversi verso nord-est, dove le condizioni atmosferiche erano meno favorevoli, Ophelia ha iniziato ad indebolirsi e alle 00:00 UTC del 16 ottobre è diventata un potente ciclone extratropicale con venti di 139 km/h. Poco dopo, alle 11:00 UTC, Ophelia è approdata in Irlanda, nei pressi di Valentia Island, diventando la più forte tempesta a colpire il paese negli ultimi 50 anni. Nel corso del 17 ottobre Ophelia ha attraversato il nord della Scozia e il mare del Nord, per poi dissiparsi alle 00:00 UTC del 18 ottobre sopra la Norvegia.In previsione dell'arrivo di Ophelia, sia il servizio meteorologico nazionale irlandese, il Met Éireann, che quello inglese, il Met Office, hanno emesso diverse allerte meteorologiche. In seguito al passaggio della tempesta, più di 360 000 utenze in Irlanda e circa 50 000 nell'Irlanda del Nord hanno subito un'interruzione nell'erogazione della corrente elettrica, mentre molte strade, incluse alcune autostrade, sono state chiuse in seguito alla caduta di alberi. In Irlanda, la tempesta ha provocato 3 morti e danni per circa 7 milioni di dollari, mentre nel Regno Unito i danni sono stati stimati tra i 6,6 e i 13 milioni di dollari.
Il 16 ottobre 2017 un'onda tropicale si è sviluppata sulle coste africane per poi dirigersi verso ovest e attraversare l'oceano Atlantico nei giorni successivi. Il 24 ottobre l'onda si è mossa sopra il mar dei Caraibi centrale e sud-occidentale, dove in precedenza si era formato un vortice subtropicale, e il giorno dopo la combinazione di questi due fenomeni ha dato origine, vicino alle coste del Nicaragua, ad un'area di bassa pressione. Il 27 ottobre la convezione è aumentata notevolmente e il 28 ottobre alle 12:00 UTC, dopo che un volo di ricognizione ha riscontrato la presenza di un centro ben definito, la perturbazione è stata classificata dal National Hurricane Center come depressione tropicale diciotto.
La depressione ha quindi iniziato a dirigersi verso nord-est e alle 18:00 UTC, mentre si trovava appena a sud-est dell'isola della Gioventù, è ufficialmente diventata una tempesta tropicale, ricevendo il nome Philippe. Nel frattempo, la tempesta ha raggiunto il picco di intensità, con una pressione atmosferica centrale minima di 1 000 mbar e venti massimi sostenuti di 65 km/h. Quattro ore più tardi Philippe è approdata sull'isola di Cuba, nei pressi della penisola di Zapata; l'interazione con la terraferma e un forte wind shear hanno poi portato la tempesta a dissiparsi alle 00:00 UTC del 29 ottobre. Alle 06:00 UTC i resti della tempesta hanno interagito con un'area di bassa pressione vicino alla costa sud-orientale della Florida producendo per un breve periodo venti di burrasca; sei ore più tardi, l'area di bassa pressione è stata assorbita da un fronte freddo posizionato sull'Atlantico.
Il 26 ottobre 2017 un'onda tropicale si è sviluppata al largo della costa ovest dell'Africa, per poi spostarsi durante i giorni successivi verso ovest, all'interno della zona di convergenza intertropicale. Successivamente, una zona di bassa pressione presente sull'Atlantico centrale ha portato l'onda a fratturarsi; mentre la parte nord si è mossa verso nord-ovest, la parte sud ha dato invece origine ad una nuova area di bassa pressione, che il National Hurricane Center ha iniziato a monitorare per una possibile ciclogenesi tropicale. Il 5 novembre alle 18:00 UTC la perturbazione, posizionata circa 700 miglia nautiche a est-sudest di Bermuda, è stata classificata dal NHC come depressione tropicale diciannove.
Nonostante la temperatura del mare di 26 °C, le temperature più fredde dell'aria hanno permesso alla depressione di rafforzarsi e il 7 novembre alle 00:00 UTC è ufficialmente diventata una tempesta tropicale, ricevendo il nome Rina. La tempesta ha poi continuato ad intensificarsi mentre si dirigeva verso nord, raggiungendo alle 06:00 UTC dell'8 novembre il picco di intensità con una pressione atmosferica centrale di 996 mbar e venti sostenuti di 92 km/h. Poco dopo, la tempesta ha iniziato ad indebolirsi e il 9 novembre alle 06:00 UTC Rina è diventata un ciclone post-tropicale, mentre si trovava circa 300 miglia nautiche a sud-est di Capo Race, Terranova. Dodici ore più tardi il ciclone post-tropicale è stato assorbito da un'area di bassa pressione extratropicale.

La fatica o affaticamento è una sensazione soggettiva di stanchezza ad insorgenza graduale, distinta quindi dall'astenia; a differenza di quest'ultima, inoltre, la fatica può essere alleviata da un periodo variabile di riposo. L'affaticamento può avere cause fisiche o mentali: la fatica fisica è la temporanea inabilità di un muscolo a mantenere un'adeguata efficienza funzionale ed è proporzionale all'intensità dell'esercizio.
La fatica mentale, invece, è un transitorio declino delle funzioni cognitive in conseguenza di periodi prolungati di intensa attività mentale. Può manifestarsi con sonnolenza, letargia o facilità alla distrazione.
Dal punto di vista medico la fatica o affaticamento è un sintomo (quindi soggettivo, a differenza di un segno clinico obiettivo e osservabile dall'esterno) non specifico, con diverse cause possibili.
La fatica fisica o muscolare è la temporanea inabilità dei muscoli a funzionare in modo ottimale. L'insorgenza della fatica durante l'esercizio è graduale e dipende da vari fattori, come il grado di allenamento individuale, lo stato di salute generale e l'eventuale mancanza di sonno. Può essere alleviata dal riposo. La fatica fisica può essere provocata da una carenza di fonti di energia nei muscoli per ridotta efficienza della giunzione neuromuscolare o dell'impulso che parte dal sistema nervoso centrale.
Fra gli eventi scatenanti nella genesi della fatica ha probabilmente un ruolo chiave l'aumento della concentrazione di serotonina nel sistema nervoso centrale. Durante l'attività motoria il rilascio di serotonina nelle sinapsi tra motoneuroni determina infine il potenziale d'azione che porta alla contrazione muscolare.
Durante un'attività motoria particolarmente intensa e prolungata le elevate concentrazioni di serotonina rilasciate nello spazio sinaptico possono portare a una dispersione di quest'ultima e al suo legame a recettori extrasinaptici localizzati nel segmento iniziale degli assoni dei motoneuroni, risultando in un'inibizione della contrazione muscolare
. Esistono test per la valutazione della forza muscolare che possono essere usati per diagnosticare la presenza di una malattia neuromuscolare, ma non possono determinarne la causa. Altre indagini, come l'elettromiografia, possono fornire ulteriori informazioni. 
Il sistema muscolo-scheletrico si è evoluto parallelamente alle corrispondenti strutture del sistema nervoso centrale in modo da adattarsi alle condizioni ambientali mediante la propriocezione.
Le persone affette da sclerosi multipla provano una sensazione di estrema debolezza o stanchezza che può insorgere in qualsiasi momento della giornata, di durata variabile e non sempre uguale a se stessa nel singolo paziente; tale sensazione è spesso definita "fatica neurologica".
La fatica mentale è la temporanea incapacità di mantenere una funzione cognitiva ottimale. L'insorgenza è graduale e dipende dalle caratteristiche cognitive individuali, nonché da altri fattori come lo stato di salute generale e l'eventuale deprivazione del sonno. La fatica mentale può influire negativamente anche sulla performance fisica. Può manifestarsi con sonnolenza (fino alla letargia) o con perdita della concentrazione mentale. La riduzione dell'attenzione si manifesta quando la capacità di autocontrollo è ridotta. Questo stato può essere descritto anche come una diminuzione del livello di coscienza. Esso è in ogni caso pericoloso in situazioni che richiedono costante concentrazione, come l'uso di macchinari o la guida di veicoli, potendo portare anche a brevi addormentamenti noti come "microsonni".
La fatica è generalmente considerata una condizione di durata più lunga rispetto alla sonnolenza. Anche la sonnolenza può essere un sintomo di malattia, ma più spesso dipende da carenza di sonno o di stimoli. Al contrario, la fatica cronica nella maggior parte dei casi rappresenta un problema clinico. Può manifestarsi come stanchezza fisica o mentale che porta all'incapacità di eseguire semplici azioni quotidiane.
Douglas M. Anderson e A. Elliot Michelle, Mosby’s medical, nursing, & Allied Health Dictionary sesta edizione, New York, Piccin, 2004, ISBN 88-299-1716-8.

Stand è un brano musicale di Lenny Kravitz, estratto come primo singolo estratto dal suo album Black and White America e pubblicato il 6 giugno 2011.
La pubblicazione del singolo è stata annunciata dallo stesso Kravitz sul proprio twitter dove aveva lasciato il messaggio "Stand, the first official single (and second release) from ‘Black And White America' hits radio 6/6" ("Stand, il primo singolo ufficiale (e seconda pubblicazione) da ‘Black And White America' sarà trasmessa in radio dal 6/6").
Un teaser trailer del video musicale prodotto per Stand è stato reso disponibile sul canale ufficiale YouTube del cantante il 3 giugno 2011. Nel video, Lenny Kravitz interpreta tre personaggi differenti: uno è l'ospite Bart Billingsworth di Run for Your Money, un altro gameshow che ricorda il vecchio Facciamo un affare, l'ultimo il batterista Bubba Washington.

Star Trek è un media franchise di genere fantascientifico che ha avuto inizio nel 1966 con una serie televisiva omonima ideata da Gene Roddenberry, divenuta in seguito tra le più popolari nella storia della televisione. Dal successo della prima serie sono derivate nel corso di oltre cinquant'anni altre sei serie televisive (di cui una animata) e tredici pellicole cinematografiche. Una nuova serie televisiva ha debuttato nel 2017.Star Trek narra delle vicende degli umani del futuro, appartenenti a una Federazione dei Pianeti Uniti che riunisce sotto un unico governo numerosi popoli di sistemi stellari diversi e delle loro avventure nell'esplorazione del cosmo "alla ricerca di nuove forme di vita e di civiltà, fino ad arrivare là dove nessun uomo è mai giunto prima".L'universo fantascientifico di Star Trek con i suoi personaggi è conosciuto in tutto il mondo e ha dato origine a una  comunità di appassionati senza precedenti. Tutte le serie televisive e i film sono stati doppiati in italiano.
A Star Trek sono stati assegnati vari premi tra cui 33 Emmy, 5 premi Hugo, vari Saturn Award e un Oscar su 14 candidature ottenute dai film.
Nel 1964 Roddenberry propose la serie di Star Trek alla NBC con il titolo "Wagon Train to the Stars", ispirandosi alla serie western di successo in onda in quel periodo Carovane verso il West (Wagon Trains). I produttori però non approvarono il primo episodio pilota, The Cage, nel quale Jeffrey Hunter interpretava il Capitano dell'Enterprise Christopher Pike. L'episodio venne ritenuto poco avventuroso e troppo filosofico dal network televisivo, tuttavia, i dirigenti della NBC, impressionati dal concetto innovativo di Roddenberry, presero l'insolita decisione di commissionare un secondo episodio pilota, dal titolo Where No Man Has Gone Before (Oltre la galassia nella versione italiana), che seguendo le indicazioni della NBC sarebbe risultato più avventuroso e ricco d'azione rispetto al precedente pilot. Il malinconico Capitano Pike fu così sostituito dall'energico e guascone Capitano Kirk, mentre la parte del "primo ufficiale", una donna nel primo pilota, fu assegnata al vulcaniano Spock. Dopo un discreto successo iniziale, gli ascolti calarono e già nella seconda stagione la serie rischiò di venire cancellata. Solo una grande protesta dei già numerosi fan convinse la NBC a produrre una terza e ultima stagione, prima della cancellazione definitiva nel 1969.
Nonostante la cancellazione, la popolarità di Star Trek continuò a crescere negli anni successivi, soprattutto dopo l'acquisizione dei diritti da parte della Paramount Television, che diede la serie in sindacazione ad altre emittenti, le quali la misero in onda a orari più favorevoli di quelli della NBC. Tra il 1969 e il 1970 la serie fu replicata su 150 emittenti statunitensi e commercializzata in oltre 60 paesi nel mondo, diventando sempre più popolare tra gli appassionati del genere fantascientifico.All'inizio degli anni settanta si erano già costituiti i primi gruppi di "trekker" o "trekkie", i fan della serie, e nel 1972 fu organizzato a New York il primo convegno. In Italia invece, nel 1986, venne creato lo STIC (Star Trek Italian Club) fondato da Alberto Lisiero e da altri trekkers. Dal 1992, lo STIC e la Paramount Italia collaborano al doppiaggio in lingua italiana delle varie serie e dei film. Stephen Withfield, un pubblicitario dell'Arizona e costruttore di modellini dell'astronave Enterprise, pubblicò The Making of Star Trek, una guida completa all'universo immaginario ideato da Gene Roddenberry. Visto il ritrovato successo, la Paramount e la Filmation produssero una serie animata di due stagioni che andò in onda nel 1973 e 1974 il sabato mattina negli Stati Uniti. Nonostante gli episodi durassero solo mezz'ora, la serie fu premiata con il Daytime Emmy Award nel 1975 per la categoria "migliore serie per ragazzi" (Best Children's Series). Roddenberry e la Paramount iniziarono a elaborare una nuova serie, Star Trek: Phase II, tuttavia, visti i successi cinematografici di film come Guerre stellari e Incontri ravvicinati del terzo tipo, la Paramount decise di investire nella produzione di una pellicola cinematografica. L'omonimo film di Star Trek uscì nel 1979 e, nonostante alcune critiche per via del ritmo lento e dell'atmosfera piuttosto lontana da quella che caratterizzava la serie originale, il riscontro ai botteghini fu discreto. Ciò convinse i produttori a sviluppare un secondo film. In Star Trek II - L'ira di Khan del 1982 ricompaiono i temi classici della serie originale e viene ripreso, come antagonista, un nemico storico del capitano Kirk della vecchia serie. Seguirono poi altri quattro film fino al 1991: di particolare successo fu Rotta verso la Terra del 1986, il quarto della serie, diretto da Leonard Nimoy (l'attore che interpretava Spock).
Roddenberry nel frattempo sviluppò una seconda serie TV, che sarebbe andata in onda oltre vent'anni dopo la serie originale del 1966. Star Trek: The Next Generation (TNG) si rivelò un successo assoluto e fu trasmessa per sette stagioni, a partire dal 1987. La serie ricevette ben 59 candidature ai Premi Emmy, vincendone 32.Alla morte di Roddenberry, avvenuta nel 1991, il produttore esecutivo divenne Rick Berman, che visto il successo di TNG, sviluppò uno spin-off, Star Trek: Deep Space Nine (DS9), che andò in onda a partire dal 1993, nello stesso momento in cui veniva trasmessa la sesta stagione di TNG.
Gli anni novanta furono i più prolifici per le produzioni su Star Trek: dopo i sei film con i protagonisti della serie classica, nel 1994 esce il settimo film, Generazioni, che segna il passaggio di consegne dalla serie classica a TNG, con i capitani Picard e Kirk in azione contro il nemico comune. Nel gennaio 1995, pochi mesi dopo la conclusione di TNG, la Paramount mandò in onda la quarta serie TV, Star Trek: Voyager, che come DS9 ottenne un discreto successo, anche se non paragonabile a quello di TNG.
All'inizio del XXI secolo, la UPN (United Paramount) produsse il prequel Star Trek: Enterprise, serie che non raggiunse comunque il successo dei predecessori, venendo cancellata alla fine della quarta stagione. La cancellazione prematura della serie, unita allo scarso successo dei film Star Trek - L'insurrezione e Star Trek - La nemesi, gettò ombre sul futuro di Star Trek. La Paramount rimosse Berman dal ruolo di produttore esecutivo, togliendogli di fatto il controllo del franchise.Nel corso degli anni duemila, la Paramount rifiutò diverse proposte per il rilancio televisivo di Star Trek, tra cui anche quelle degli attori Jonathan Frakes e William Shatner, puntando invece a un nuovo team di produzione, composto da J. J. Abrams, Alex Kurtzman e Roberto Orci, per sviluppare un nuovo film. Nel 2009 uscì al cinema Star Trek, un prequel ambientato in una linea temporale alternativa in cui compaiono nuovi attori raffiguranti l'equipaggio originale della prima serie. Il successo ottenuto dal film di Abrams spinse la Paramount a scritturare lo stesso cast di attori per due successivi film: Into Darkness - Star Trek, uscito nel 2013, e Star Trek Beyond, uscito nel 2016 in occasione del cinquantenario della nascita della serie.
Una nuova serie televisiva di Star Trek, Star Trek: Discovery, ha debuttato nell'ottobre 2017 su CBS All Access negli Stati Uniti e, nel resto del mondo, dal giorno seguente su Netflix.
Le serie prodotte per la televisione sono state (in ordine cronologico di trasmissione):
Star Trek: Picard (2019-in corso)Nel 1978 era inoltre prevista un'altra serie, Star Trek: Phase II, mai realizzata.
La serie televisiva Star Trek del 1966 è l'opera prima da cui nasce l'universo fantascientifico di Star Trek.
Prodotta negli Stati Uniti, debutta l'8 settembre 1966 sul canale NBC. Ambientata nel futuro, narra le avventure dell'equipaggio della nave stellare Enterprise della Federazione dei pianeti uniti, "diretta all'esplorazione di nuovi mondi, alla ricerca di altre forme di vita e di civiltà, per arrivare là dove nessun uomo è mai giunto prima". Il capitano dell'Enterprise è James T. Kirk (interpretato da William Shatner), coadiuvato dall'ufficiale scientifico Spock, un extraterrestre proveniente dal pianeta Vulcano (interpretato da Leonard Nimoy) e dall'ufficiale medico, il dottor Leonard McCoy detto "Bones" (interpretato da DeForest Kelley). I tre, uniti da un forte legame di rispetto e amicizia, sono i personaggi chiave della serie, circondati da un equipaggio molto affiatato.
La serie televisiva, pur rimanendo un'opera d'intrattenimento, ha proposto temi rilevanti dal punto di vista sociale, etico e politico. Per la prima volta nella storia della televisione un giapponese, una donna di origine africana, diversi americani, uno scozzese, un alieno e un russo, nel momento in cui il mondo era spaccato in due dalla Guerra fredda, si trovavano a lavorare insieme nello stesso equipaggio, a esplorare l'universo alla ricerca di nuove culture con cui dare vita a reciproci scambi in nome dell'uguaglianza e della pace.Nell'episodio Umiliati per forza maggiore, trasmesso negli Stati Uniti il 22 novembre 1968, si vide il primo bacio interrazziale nella storia della televisione, del quale furono protagonisti Uhura, l'ufficiale alle comunicazioni, e il capitano Kirk. Il personaggio di Uhura - prima persona di colore a ricoprire un ruolo di ufficiale comandante e a mostrare l'ombelico in una fiction televisiva - divenne molto caro al pubblico, tanto che Martin Luther King intervenne personalmente affinché l'interprete, l'attrice Nichelle Nichols, non abbandonasse la serie.Inizialmente Star Trek non riscosse molto successo, l'ascolto era basso e la pubblicità languiva. Venne ventilata l'ipotesi di cancellare la serie al termine della seconda stagione. I fan della serie condussero però una campagna senza precedenti per convincere l'NBC a produrre anche una terza stagione riuscendo nell'intento. Il settantanovesimo e ultimo episodio fu trasmesso il 3 giugno 1969.Le repliche della serie furono poi trasmesse per molto tempo in collaborazione con altre reti televisive (syndication) e conobbero un notevole, crescente successo negli anni successivi.
Dopo una mobilitazione dei fan, che scrissero migliaia di lettere a tal proposito, l'agenzia spaziale statunitense NASA decise di battezzare Enterprise una delle navette della serie Space Shuttle (il prototipo senza motori costruito per esercitare gli equipaggi all'atterraggio); l'entrata in pista della navetta fu accompagnata dalla fanfara che suonava il tema della colonna sonora di Star Trek.Star Trek venne trasmessa per la prima volta in lingua italiana dal 1º maggio 1979 su Telemontecarlo, tuttavia il canale non disponeva di una copertura adeguata. La serie divenne dunque nota al grande pubblico in Italia soprattutto un anno più tardi, con l'uscita del film omonimo di Robert Wise e la diffusione attraverso le televisioni locali a partire dall'estate del 1980.
Cinque anni dopo la conclusione della prima serie televisiva fu prodotta una serie televisiva a cartoni animati intitolata di nuovo Star Trek.La serie, doppiata dal cast di attori della serie classica quasi al completo, è composta da 22 episodi suddivisi in due stagioni. Negli Stati Uniti debuttò l'8 settembre 1973, mentre l'ultimo episodio in prima visione fu trasmesso il 12 ottobre 1974.
La serie animata è considerata "non canonica": le vicende in essa narrate non influenzano il complesso universo di Star Trek e non sono ritenute vincolanti per gli autori delle serie successive. Appaiono tuttavia degni di nota l'utilizzo del ponte ologrammi, che anticipa quello della serie Star Trek: The Next Generation, e le sceneggiature, opera di autori di rilievo (alcuni dei quali, come D.C. Fontana, autori anche della serie originale). In quel periodo era in atto un lungo sciopero del sindacato degli scrittori (Writers Guild of America, East), che impediva loro di lavorare per serie con attori in carne ed ossa ma non per i cartoni animati.
Vent'anni dopo la prima serie televisiva, nel 1986, il produttore Gene Roddenberry decise che era il momento di riprovare a creare una serie che ne fosse il seguito, ambientandola però 78 anni dopo la serie originale, con un nuovo equipaggio e una nuova astronave. Nacque così Star Trek: The Next Generation.I "viaggi della nave stellare Enterprise" mantengono la loro dimensione avventurosa, malgrado nel frattempo sia intervenuta la pace con i Klingon e l'allargamento della Federazione. La tecnologia è più progredita; le navi della Flotta, come la nuova Enterprise, sono più grandi, comode e spaziose, con una funzione più marcatamente esplorativa e diplomatica, meno militare. Agli ufficiali è permesso portare a bordo le proprie famiglie, dato che i periodi delle missioni si sono allungati.
L'esplorazione rimane la molla principale delle avventure, ma non mancano situazioni inedite che si sviluppano attorno al ponte ologrammi.Più numeroso, complesso e articolato che nella serie originale, il gruppo di personaggi di The Next Generation è composto da ben otto protagonisti fissi, nessuno dei quali si può però considerare un vero e proprio comprimario. Tra di essi spiccano il capitano Jean-Luc Picard (Patrick Stewart), l'androide Data (Brent Spiner) e il comandante William Riker (Jonathan Frakes).Le avventure della Next Generation si sono sviluppate in 178 episodi (divisi in 7 stagioni) per la TV, per poi proseguire con quattro pellicole cinematografiche.
Trasmessa per la prima volta il 28 settembre 1987 con l'episodio pilota di due ore Incontro a Farpoint e un'audience di 27 milioni di telespettatori, la serie ha riscosso subito un discreto seguito ed ha collezionato successi per sette stagioni. La serie è terminata con la doppia puntata Ieri, oggi, domani, trasmessa il 29 maggio 1994. Anche il seguito di questa serie con il passare del tempo si è allargato ed essa è stata ampiamente ritrasmessa in collaborazione con altre reti televisive (syndication).
La serie Star Trek: Deep Space Nine (anche chiamata più brevemente Deep Space Nine o DS9) nasce originariamente come spin-off di Star Trek: The Next Generation nel gennaio del 1993, due anni dopo la morte di Gene Roddenberry, avvenuta nel 1991 durante la produzione della quinta stagione di TNG.Deep Space Nine venne prodotta per sette stagioni, dal 1993 al 1999. È la prima e unica serie di Star Trek a essere ambientata non a bordo di un'astronave ma all'interno di una stazione spaziale. La stazione Deep Space Nine, comandata da Benjamin Sisko, è posta nello spazio del pianeta Bajor, a sorveglianza dei turbolenti confini tra lo spazio della Federazione e quello dell'Unione Cardassiana, nei pressi di un tunnel spaziale stabile che conduce al remoto Quadrante Gamma della galassia.A causa di questo tunnel, la Federazione si trova a fronteggiare uno dei suoi più temibili avversari: il Dominio. La guerra contro il Dominio arriva a coinvolgere tutte le principali potenze dei quadranti Alfa e Beta e vede un'inedita alleanza militare tra Federazione, Klingon e Romulani. Nell'arco finale della serie, oltre a molteplici colpi di scena, appaiono alcune delle più notevoli battaglie spaziali della fantascienza di quegli anni, grazie all'evoluzione della grafica al computer.
Star Trek: Voyager venne prodotta in sette stagioni, dal 1995 al 2001. È l'unica serie di Star Trek dove il capitano è una figura femminile, Kathryn Janeway, una donna dal carattere forte e deciso. Questa serie racconta le avventure della nave stellare USS Voyager sbalzata a causa di un misterioso evento nel quadrante Delta della galassia, a più di settantamila anni luce dalla Terra, un punto remoto dal quale, alla massima velocità dell'astronave, è previsto un viaggio di ben settantacinque anni per poter tornare sulla Terra. Riallacciandosi allo spirito pionieristico caratteristico della serie classica, Star Trek ritorna così a raccontare le avventure di un'astronave in missione nello spazio profondo.
Sebbene inizialmente Voyager avesse ottenuto un buon successo di ascolti, durante la terza stagione subì un calo d'interesse da parte del pubblico. La Paramount corse ai ripari inserendo nella quarta stagione la figura di Sette di Nove (Jeri Ryan), personaggio che divenne rapidamente uno dei più intriganti della serie. Il nuovo arrivo, accompagnato anche da un leggero ma sensibile cambio di tendenza rispetto alla "filosofia estremamente pacifista" della serie, ha portato a nuovi consensi e a una rinnovata popolarità che l'hanno accompagnata fino all'ultimo episodio, Fine del gioco (2001).
Star Trek: Enterprise (anche chiamata più brevemente Enterprise) è concepita come un prequel delle altre serie televisive.
La serie è collocata prima della nascita della Federazione dei pianeti uniti, circa novant'anni dopo il primo contatto dei terrestri con civiltà extraterrestri (evento narrato nel film Star Trek: Primo contatto). Enterprise narra le avventure dell'equipaggio di un'astronave terrestre che, grazie a un nuovo motore a "curvatura 5", si può spingere per la prima volta molto più lontano e in meno tempo di quanto fosse stato possibile prima di allora ai terrestri.L'equipaggio della nave Enterprise NX-01 incontra durante il suo viaggio vecchie conoscenze dei fan di Star Trek e nuove specie aliene, perfezionando nel corso del tempo molte delle tecnologie presenti nella serie originale.
L'episodio pilota Prima missione, trasmesso negli USA da UPN il 26 settembre 2001, fu seguito da 12,5 milioni di telespettatori. L'ultimo episodio, il novantottesimo, è stato trasmesso in prima visione il 13 maggio 2005. L'audience era scesa costantemente nel corso degli anni, registrando nell'ultima stagione una media di circa 2 milioni di telespettatori a episodio, in assoluto la più bassa audience per una produzione di Star Trek.Enterprise è stata una serie molto attesa e contemporaneamente oggetto di critiche dai fan di Star Trek, notoriamente molto attenti ai dettagli e alla filosofia di fondo. Alcuni fan hanno criticato la produzione per le limitazioni tecniche imposte all'astronave e per la scarsa coerenza dei dettagli di alcuni episodi rispetto alle serie ambientate successivamente. Ad aggravare lo scontento dei fan si aggiunsero la scelta di affidare la serie all'impopolare team che aveva prodotto la serie Voyager, una massiccia fuga di sceneggiatori nella terza stagione nonché una virata in senso militarista delle sceneggiature (in seguito agli attentati dell'11 settembre 2001 negli Stati Uniti). Dalla quarta stagione, tuttavia, alla direzione della serie venne aggiunto Manny Coto, risolvendo la maggior parte delle critiche sulla direzione artistica. Ciò non bastò a salvare la serie dalla cancellazione. Sebbene alcuni dei fan di Star Trek avessero boicottato Enterprise, non ritenendola coerente con la filosofia di Star Trek, altri hanno dato vita a petizioni e a una ingente raccolta di fondi nel tentativo di salvarla.
Star Trek: Discovery è ambientato dieci anni prima della serie classica ed è incentrata sui viaggi delle navi stellari Discovery e Shenzhou. Sonequa Martin-Green è la protagonista nel ruolo del primo ufficiale Michael Burnham. Si tratta della prima serie del franchise ad avere come protagonista un primo ufficiale invece di un capitano o un comandante. A differenza delle precedenti serie del franchise, caratterizzate per la maggior parte da episodi autoconclusivi, Discovery è composta da un unico arco narrativo lungo tutta la stagione. La prima stagione è incentrata sulla guerra tra la Federazione e l'Impero Klingon e coinvolge il cosiddetto "Universo Specchio", già oggetto di alcuni episodi della serie originale.La serie venne annunciata nel novembre 2015 ed è creata da Bryan Fuller e Alex Kurtzman. Gretchen J. Berg e Aaron Harberts sono gli showrunner della serie. La serie ha debuttato il 24 settembre 2017 sulla CBS negli Stati Uniti per poi spostarsi sul servizio di video on demand CBS All Access. In Italia la serie è trasmessa da Netflix a partire dal 25 settembre.
Le pellicole cinematografiche di Star Trek sono tredici, prodotte dal 1979 al 2016. Il cast protagonista dei primi sei film è quello della serie classica, capitanato da Kirk. Nei quattro film successivi l'equipaggio di Kirk lascia posto a quello della "Next Generation" comandato da Picard. Il settimo film, Generazioni, costituisce il "trait d'union" tra i due differenti cast e li vede entrambi presenti. L'undicesimo, il dodicesimo e il tredicesimo film, del 2009, 2013 e 2016, rappresentano invece un reboot della serie classica ambientati in una nuova linea temporale, con un cast completamente rinnovato (tranne Leonard Nimoy che interpretò nei primi due film un cameo nei panni di uno Spock anziano).Questi i titoli (all'epoca della loro uscita nelle sale cinematografiche) dei tredici film prodotti in ordine cronologico di distribuzione (tra parentesi è indicato il titolo originale e l'anno di distribuzione nelle sale degli USA, paese di produzione):
Sei dei film (il primo, il quarto, il sesto, l'ottavo, l'undicesimo e il dodicesimo) hanno ricevuto nel complesso 15 candidature ai Premi Oscar (Academy Awards), ma solo l'undicesima pellicola, del 2009, è riuscito ad aggiudicarsi il premio (per il miglior trucco). Il dodicesimo film è quello che ha realizzato maggiori incassi al cinema (superando il film del 2009 e il primo film del 1979); quella che ha guadagnato di meno al botteghino è invece la decima, La nemesi.Per quattro film (precisamente il quarto, il sesto, il settimo e l'ottavo) nel titolo italiano è stato tolto il riferimento a Star Trek che invece era presente nel titolo originale. Fu una scelta occasionale del distributore italiano, che aveva come finalità quella di avvicinare il pubblico non appassionato alla serie, scelta che tuttavia nelle pellicole seguenti venne accantonata.
Star Trek V - L'ultima frontiera è l'unica pellicola a non essere stata distribuita al cinema in Italia (dato che negli Stati Uniti aveva registrato un successo di pubblico inferiore alle aspettative) ma solo trasmessa in televisione e distribuita nel circuito dell'home video.
Sono state pubblicate otto serie diverse di romanzi ambientate nell'universo di Star Trek, di cui una settantina di titoli circa è stata tradotta in italiano al 2015. Le vicende narrate nei romanzi non rientrano nel canone di Star Trek (non sono vincolanti per le serie televisive e i film). Alcuni dei libri vedono come autori degli attori dei telefilm (in particolare William Shatner). Quattro serie di romanzi sono originali, non sono cioè basate su una serie televisiva. La maggior parte dei romanzi è anche disponibile in lingua originale come audiolibri e molti di essi sono letti da alcuni degli attori delle serie.Tra le serie di romanzi principali vi sono:
Star Trek - TitanNel 1967 la Bantam Books pubblicò inoltre la versione romanzata da James Blish delle sceneggiature dei telefilm della serie originale in una serie di volumetti, nello stesso ordine cronologico delle trasmissioni. Di questa serie venne pubblicata una fedele (anche se non completa) edizione italiana dal 1978 al 1979 dalla Mondadori, dal titolo Star Trek - La pista delle stelle; ogni volumetto pubblicava a cadenza mensile 4-5 episodi della serie.
Numerosi giochi sono stati ispirati o ricavati dalla saga di Star Trek. Tra questi gli scacchi tridimensionali, anche se inventati nell'Ottocento, hanno raggiunto una certa popolarità con la serie classica di Star Trek. Anche per quanto riguarda i videogiochi, Star Trek conta uno dei primi giochi ad essere sviluppati: negli anni settanta fu popolare un gioco testuale chiamato Star Trek (1971) scritto in BASIC che girava su minicomputer.I giochi di ruolo su Star Trek si distinguono in molte tipologie. Si va dal gioco di ruolo dal vivo (generalmente su tavola) al videogioco fino al gioco di ruolo online tramite forum o chat.
Sull'esempio delle serie televisive sono state realizzate dai fan varie produzioni audiovisive amatoriali, nate per essere diffuse principalmente sul Web, come le serie  Phase II (già nota come Star Trek: New Voyages) del 2004, Star Trek: Hidden Frontier con 50 episodi e 7 stagioni (2000-2007), Star Trek Continues (dal 2012) e la miniserie Star Trek: Of Gods and Men (2007); non mancano le parodie, tra cui spicca Star Wreck (dal 1992), di produzione finlandese: il film Star Wreck: In the Pirkinning (2005) è stato trasmesso sulla tv nazionale finlandese Yle TV2.
Quello di Star Trek, arricchitosi nel corso del tempo, è diventato uno dei più dettagliati e complessi universi immaginari di tutta la fantascienza. È un futuro ottimistico (seppure ambientato dopo una devastante terza guerra mondiale) con tratti utopici in cui l'umanità ha raggiunto le stelle, unendosi con altre specie a formare una Federazione dei pianeti uniti e risolvendo tutti i maggiori problemi che assillano il pianeta Terra (fame, sovrappopolazione, discriminazioni etniche, divisioni politiche e guerre, fonti di energia ed equilibrio ambientale). Si suppone che questo sia potuto avvenire grazie anche agli stimoli sociali e culturali derivanti dal contatto con civiltà extraterrestri, più progredite non solo dal punto di vista tecnologico ma, non di rado, anche etico e sociale.Seppure nel contesto "leggero" di un programma televisivo di intrattenimento, gli autori in molti episodi hanno affrontato vari temi rilevanti dal punto di vista sociale, politico, etico e filosofico, trasportandoli in un'ambientazione fantastica che ne rende più accettabile la trattazione al grande pubblico. Il teorico della fantascienza e dei media Alan N. Shapiro ha affermato che "i principi base di Star Trek sono una summa della filosofia, della letteratura, delle teorie politiche e scientifiche degli ultimi 250 anni a partire dalle rivoluzioni francesi e americane", definendo Star Trek "l'erede e il protettore delle nostre migliori tradizioni intellettuali e dei nostri tesori culturali."
L'immagine che gli spettatori hanno dell'universo di Star Trek è inscindibilmente legata a un avanzato sviluppo tecnologico. Il divario tecnologico è peraltro uno degli aspetti che più spesso emerge negli episodi di Star Trek.
Le tecnologie di Star Trek (o "treknologie", come sono state definite con un felice neologismo) non smettono di stupire lo spettatore, anche quando, con decenni di distanza dalla prima serie, sono divenute realtà.
Star Trek ha anticipato di circa 40 anni molti oggetti tecnologici che solamente in seguito sono diventati di uso quotidiano come i minidischi, i telefoni satellitari (comunicatori della serie classica), i computer palmari e tablet PC (i PADD - Personal Access Display Device, D-Pad nella traduzione italiana), i monitor biomedici, il traduttore universale.La serie ha inoltre introdotto nell'immaginario collettivo numerose altre possibilità futuristiche che sono oggetto di ricerche scientifiche come il teletrasporto quantistico, i viaggi più veloci della luce e nel tempo.Ciò che rende possibili alla nave stellare Enterprise le sue avventure in sistemi stellari sconosciuti è la propulsione a curvatura (warp drive), la quale - aggirando i limiti imposti da Einstein nella teoria della relatività - permette di percorrere distanze superiori a quelle percorse dalla luce nello stesso tempo (velocità superiore a quella della luce). Il principio di base è quello della curvatura dello spazio: se nessun corpo può superare la velocità della luce, le navi stellari in Star Trek sono circondate da un campo (una "bolla di curvatura", appunto) che comprime lo spazio davanti al vascello, accorciandone il tragitto, per poi espanderlo di nuovo al suo passaggio, come fosse un elastico; in questo modo viene aggirata la teoria della relatività di Einstein, grazie alla curvatura dello spazio circostante.
Il meccanismo che sta alla base della propulsione a curvatura è il motore a curvatura, alimentato dall'energia prodotta da un nucleo materia-antimateria, che genera il campo curvatura attraverso due protuberanze cilindriche, tipiche delle navi spaziali dell'universo di Star Trek, chiamate gondole.Le navi, inoltre, possono generare energia controllata per scopi passivi, ovvero campi di energia per la protezione da particelle di materia vagante (deflettori) e per scopo difensivo (scudi), o per scopi attivi, ovvero raggi distruttivi di energia ad altissima potenza (phaser) e "raggi traenti" in grado di trascinare oggetti nello spazio senza un vincolo fisico.Una delle tecnologie-simbolo di Star Trek è il teletrasporto, un sistema di trasferimento istantaneo di materia, usato generalmente per trasferire membri dell'equipaggio e/o equipaggiamento dall'apposita sala teletrasporto dell'Enterprise alla superficie di un pianeta e viceversa. In Star Trek: Enterprise, il teletrasporto è rivelato essere ancora oggetto di discussioni, sia tecniche sia filosofiche, sulla natura dell'essere vivente una volta trasportato. Il teletrasporto rende superfluo l'atterraggio dell'astronave.Il ponte ologrammi (introdotto con la Next Generation seppure visto in precedenza in un episodio della serie animata e da allora presente nelle serie successive) è una sala in cui i membri dell'equipaggio della Enterprise possono entrare in simulazioni di realtà virtuale immersiva. Gli ologrammi sono solidi, grazie all'interazione di luce e campi di forza, e in grado di ingannare i cinque sensi. Il "replicatore", introdotto già nella serie classica, è basato sulla stessa tecnologia del teletrasporto e consente la replicazione di qualsiasi oggetto inanimato con incredibile fedeltà, trasformando a livello molecolare la materia grezza inerte (solitamente recuperata dal riciclaggio dei rifiuti) nell'oggetto o sostanza desiderati, principalmente cibo, attrezzi e pezzi di ricambio.I pannelli dei parametri vitali sui letti dell'infermeria dell'Enterprise, che appaiono sin dalla prima serie, non avevano riscontro nelle attrezzature mediche dell'epoca e sono stati una intuizione degli ideatori del telefilm. Monitor simili sono divenuti di uso comune in ogni reparto di terapia intensiva. Lo stesso può dirsi per i vari dispositivi informatici mobili, cui i moderni smartphone assomigliano molto, per lo meno per le funzioni meno avanzate. Degni di nota sono pure il tricorder, una sorta di analizzatore multisensore portatile, e le siringhe a nebulazione intracutanea di sostanze medicali che evitano fori sulla pelle del paziente.
Una delle caratteristiche popolari dell'universo di Star Trek è la presenza di vita e di civiltà su molti pianeti: negli episodi appaiono personaggi appartenenti a molte differenti specie extraterrestri senzienti e, con poche eccezioni, umanoidi. Ogni serie ha tra i suoi protagonisti uno o più alieni fissi nel cast e molti degli episodi sono incentrati tipicamente sul primo contatto con una civiltà sconosciuta.
Le differenti specie o civiltà apparse nelle serie sono oltre 400. Buona parte delle specie aliene appaiono in un unico episodio e alcune di esse vengono solamente citate. Sebbene la gran parte delle forme di vita incontrate dai protagonisti siano organiche e basate sul carbonio, non mancano forme di vita basate su biochimiche alternative, inorganiche, forme di vita artificiali, entità non corporee e transdimensionali.Le principali specie ricorrenti in più serie sono: Andoriani, Bajoriani, Betazoidi, Borg, Boliani, Cardassiani, El-Auriani, Ferengi, Nausicaani, Klingon, Q, Romulani, Vulcaniani. Ognuna delle serie televisive di Star Trek ha presentato numerose nuove specie. Per elenchi dettagliati delle specie nelle serie e nei film collegati si vedano:
La "Prima direttiva" è la fondamentale norma etica che impedisce alla Federazione dei pianeti uniti di interferire con le civiltà meno progredite, limitando di fatto i contatti con gli altri popoli che non abbiano ancora scoperto la propulsione a curvatura. Tale direttiva costituisce il sottotema di molti degli episodi della serie originale di Star Trek e delle serie successive. La prima direttiva - ideata dallo scrittore di fantascienza Theodore Sturgeon per un episodio della prima serie - fu chiaramente ispirata dal paragrafo 7 dell'articolo 2 della Carta delle Nazioni Unite.
Opere di riferimento(EN) Michael Okuda e Denise Okuda, Star Trek Encyclopedia: A Reference Guide to the Future, su archive.org, CD-ROM, 3ª ed., 1999, ISBN 0-671-03475-8.
(EN) John Clute, David Langford e Peter Nicholls (a cura di), Star Trek, in The Encyclopedia of Science Fiction, III edizione online, 2011-2015.Tra le enciclopedie online più complete sull'argomento si segnalano Memory Alpha (in inglese e in italiano) e HyperTrek (in italiano).
Altri testi (in italiano) Judith Barad, Ed Robertson, L'etica di Star Trek, Longanesi, 2003, ISBN 88-304-1804-8.
Giuliano Di Caro. Tecnogenerazioni. Star Trek: The Next Generation, Le Mani-Microart'S, 2005, ISBN 978-88-8012-310-1
Lois H. Gresh e Robert Weinberg. I computer di Star Trek, Longanesi, 2001, ISBN 88-304-1770-X
Susan e Robert Jenkins. Segni di vita - La biologia di Star Trek, Longanesi, 1999, ISBN 88-304-1540-5
Lawrence M. Krauss. La fisica di Star Trek, Longanesi, 1996, ISBN 88-304-1390-9
Franco La Polla. Star Trek: a casa dopo l'uragano (magnetico), in Cinema e Cinema, aprile-settembre 1983, pp. 58–66
Franco La Polla. Star Trek dalla TV al Cinema, ovvero: il test della Kobayashi Maru, in Cinema e Cinema, aprile-giugno 1984, pp. 52–56
Franco La Polla. A bordo dell'Enterprise, in Intermezzo, 6 luglio 1984, pp. 39–41
Franco La Polla. Star Trek fra TV e cinema, in Cineforum, maggio 1985, pp. 21–26
Andrea Gardini. "This is real, this is fantasy" - Star Trek dalla televisione al cinema, in La città e le stelle, n.6, Editrice Nord, autunno-inverno 1987
 Ilaria Marzia Orsini, Star Trek e le frontiere della fantascienza, UNI Service, 2006, ISBN 88-88859-83-7.
Fabrizio Melodia. Seconda stella a destra. La via della pace nella serie televisiva Star Trek The Next Generation, CLEUP, 2006, ISBN 88-6129-012-4, ISBN 978-88-6129-012-9
Rich Sternbach, Michael Okuda. Star Trek: The Next Generation - Il manuale tecnico, Fanucci, 1999, ISBN 88-347-0711-7
Angelica Tintori. Star Trek: uno specchio dell'America, coll. Delos Atomi n. 3, Delos Books, 2004, ISBN 978-88-89096-08-6
 Articoli su Star Trek, su Fantascienza.com (archiviato dall'url originale il 19 ottobre 2011).

Distribuito dalla Motion Picture Distributors and Sales Company, il film - un cortometraggio in una bobina - uscì nelle sale cinematografiche USA il 21 novembre 1910.

Con l'espressione "Stati con armi nucleari" si indicano quelle nazioni che hanno costruito, hanno testato e sono attualmente in possesso di armi nucleari di qualunque tipo; in termini colloquiali, spesso ci si riferisce a questi Stati con l'espressione "club nucleare". In base ai termini del Trattato di non proliferazione nucleare (TNP), entrato in vigore il 5 marzo 1970, sono considerate ufficialmente "Stati con armi nucleari" (nuclear weapons states o NWS) quelle nazioni che hanno assemblato e testato ordigni nucleari prima del 1º gennaio 1967: Stati Uniti d'America, Russia (succeduta all'Unione Sovietica), Regno Unito, Francia e Cina, ovvero i cinque membri permanenti del Consiglio di sicurezza delle Nazioni Unite.
Oltre a queste, altre quattro nazioni, non aderenti al TNP, hanno sviluppato e sono in possesso di armamenti nucleari: India, Pakistan, Corea del Nord (aderente al TNP nel 1985 ma ritiratasi da esso nel 2001) ed Israele (sebbene il governo israeliano non abbia mai confermato ufficialmente di possedere un arsenale nucleare); lo status di queste nazioni circa gli armamenti nucleari non è formalmente riconosciuto dagli organismi internazionali, ma è contemplato nelle pianificazioni strategiche dei principali Stati nucleari. Il Sudafrica allestì un arsenale nucleare tra la metà degli anni settanta e la fine degli anni ottanta ma scelse spontaneamente di smantellarlo nel 1991; i neo indipendenti Stati di Bielorussia, Kazakistan ed Ucraina si ritrovarono a gestire armi nucleari ex sovietiche dopo la dissoluzione dell'URSS, smantellandole o restituendole alla Russia entro il 1997.
Oltre a questi, svariati altri Stati hanno avviato e sviluppato, soprattutto negli anni della guerra fredda, programmi nucleari militari, senza però  arrivare mai alla costruzione ed alla sperimentazione di un ordigno atomico.
Il numero esatto di testate nucleari a disposizione di ciascuno Stato è un segreto nazionale: per la maggior parte degli Stati con armi nucleari esistono solo stime basate su analisi di esperti, dichiarazioni pubbliche e fughe di notizie; a ciò fanno eccezione gli Stati Uniti e la Russia che, sulla base della serie di trattati START, devono sottoporre i propri arsenali nucleari a periodiche ispezioni pubbliche. Il numero di testate nucleari totali comprende sia le testate effettivamente attive e funzionanti, sia quelle poste in riserva e stoccate in arsenale.
Da una punta massima di 65.000 testate nucleari attive nel 1985, si è passati a circa 17.300 testate nucleari totali alla fine del 2012, di cui 4.300 operative ed il resto in riserva; la distinzione tra testate "operative" ed "in riserva" è molto esile, visto che le seconde possono essere portate a livelli operativi nel giro di pochi giorni o settimane.
Gli Stati Uniti d'America furono la prima nazione al mondo a costruire e testare un'arma nucleare: il 16 luglio 1945, durante il cosiddetto test "Trinity", un ordigno sperimentale a base di plutonio ("The Gadget") fu fatto detonare nel deserto fuori la base militare di Alamogordo, nel Nuovo Messico, generando un'esplosione atomica di 19-21 chilotoni; il programma nucleare statunitense (progetto Manhattan) era stato avviato già nel 1939. Gli Stati Uniti sono anche l'unica nazione ad aver impiegato in guerra armi nucleari: il 6 agosto 1945 un ordigno all'uranio ("Little Boy") fu fatto detonare sopra la città giapponese di Hiroshima, esplodendo con la forza di 15 chilotoni ed uccidendo un totale di 118.661 persone; il 9 agosto seguente, un secondo ordigno al plutonio ("Fat Man") fu fatto detonare sopra la città di Nagasaki, generando un'esplosione di 21 chilotoni ed uccidendo 73.884 persone. Gli Stati Uniti testarono la loro prima bomba all'idrogeno ("Ivy Mike") il 1º novembre 1952 sopra l'atollo di Enewetak; esperimenti per la costruzione di una bomba al neutrone furono avviati nel 1962, ma il programma fu sospeso dal presidente Jimmy Carter nel 1978.
Nel 1966, in piena guerra fredda, l'arsenale nucleare statunitense raggiunse il suo massimo con 32.000 testate disponibili; da allora il numero totale andò progressivamente calando, fino alle 7.700 testate disponibili alla fine del 2012. Dopo esserne stati i promotori ed i negoziatori, il 7 ottobre 1963 gli Stati Uniti firmarono e successivamente ratificarono il Partial Test Ban Treaty (PTBT), che proibiva i test nucleari in atmosfera, mentre il 24 settembre 1996 firmarono ma non ratificarono il Comprehensive Test Ban Treaty (CTBT), che mise al bando qualsiasi tipo di test nucleare; fino al 1963 gli Stati Uniti avevano condotto 1.054 test nucleari, di cui 278 in atmosfera.
Il programma nucleare militare sovietico fu avviato all'inizio del 1943, anche se le esigenze belliche della seconda guerra mondiale ne ritardarono lo svolgimento iniziale: nuovi laboratori di ricerca furono stabiliti nel 1946 nella città chiusa di Arzamas-16 (oggi Sarov) ed il programma subì un'accelerazione sotto la direzione di Lavrentij Pavlovič Berija, capo dell'NKVD, anche grazie ad una massiccia attività di spionaggio ai danni del progetto Manhattan statunitense. Il primo test nucleare sovietico ("RDS-1" o Pervaya Molniya, "primo fulmine") fu eseguito il 29 agosto 1949 nel poligono di Semipalatinsk, oggi in Kazakistan: l'ordigno al plutonio, una copia fedele di "Fat Man", esplose con una forza di 22 chilotoni. Il primo congegno all'idrogeno sovietico fu testato a Semipalatinsk il 12 agosto 1953, anche se la prima vera e propria bomba all'idrogeno fu fatta detonare il 22 novembre 1955 ("RDS-37"); il 30 ottobre 1961 i sovietici testarono il più potente ordigno nucleare mai realizzato, una bomba all'idrogeno ("Bomba Zar") che esplose nel poligono di Mitjušicha, sull'isola di Novaja Zemlja, con una potenza di 57 megatoni.
Nel 1988 l'arsenale sovietico raggiunse il suo massimo con 45.000 testate nucleari disponibili, per poi calare progressivamente negli anni seguenti anche per via delle limitazioni imposte dai trattati START; con la dissoluzione dell'URSS nel dicembre del 1991, la responsabilità del rimanente arsenale sovietico è passata alla Federazione russa, la quale disponeva ancora di 8.500 testate alla fine del 2012. Nel 1963 l'URSS fu tra gli Stati negoziatori del PTBT, che firmò e ratificò, mentre l'odierna Federazione russa firmò e ratificò il CTBT nel 1996, dopo che l'ultimo test nucleare fu effettuato il 24 ottobre 1990; in totale i sovietici eseguirono 715 esperimenti nucleari, di cui 177 atmosferici.
Scienziati ed esperti nucleari britannici collaborarono al progetto Manhattan statunitense durante gli anni della seconda guerra mondiale, ma nell'agosto del 1946 la legge MacMahon vietò agli Stati Uniti qualsiasi collaborazione in campo nucleare con Stati esteri, compresi gli alleati; il governo di Clement Attlee avviò quindi un autonomo programma nucleare militare britannico nel gennaio del 1947. Il primo test nucleare britannico si ebbe il 3 ottobre 1952 ("operazione Hurricane"), quando un dispositivo al plutonio del tipo di "Fat Man" fu fatto detonare sopra una vecchia imbarcazione militare ancorata vicino alla piccola isola di Trimouille, nell'arcipelago australiano di Montebello, generando un'esplosione di 25 chilotoni; i primi esemplari di ordigni all'idrogeno britannici furono invece sperimentati durante la serie di test dell'operazione Grapple, tra il 1956 ed il 1958, al largo delle isole di Malden e Christmas nell'oceano Pacifico: Grapple X, la prima vera bomba all'idrogeno britannica, detonò l'8 novembre 1957 con una carica esplosiva di 1,8 megatoni.
Nel luglio del 1958 il presidente Dwight D. Eisenhower apportò modifiche alla legge sull'energia atomica statunitense e diede avvio ad una ripresa dei contatti tra Stati Uniti e Regno Unito sullo sviluppo delle armi nucleari, comportando ad esempio lo scambio di tecnologie belliche tra i due paesi e l'accesso da parte dei britannici al Nevada Test Site per i loro esperimenti; durante il periodo della guerra fredda i centri di produzione britannici assemblarono un totale di 1.100 ordigni nucleari, anche se alla fine del 2012 il Regno Unito disponeva di sole 225 testate. Insieme a Stati Uniti ed URSS, il Regno Unito fu tra i negoziatori del PTBT nel 1963, che firmò e ratificò, oltre a ratificare il CTBT il 24 settembre 1996, dopo che l'ultimo test ("Julin Bristol") era stato eseguito il 26 novembre 1991; in totale i britannici eseguirono 49 test nucleari di cui 25 atmosferici: 12 in territorio australiano, 9 nelle isole del Pacifico ed il resto in territorio statunitense.
Esperti francesi collaborarono al progetto Manhattan statunitense durante gli anni della seconda guerra mondiale, ma nel dopoguerra la Francia non avviò immediatamente un programma nucleare militare, concentrandosi invece sullo sviluppo del nucleare civile; la situazione cambiò sul finire del 1956, quando la crisi di Suez dimostrò la perdita di importanza della Francia sul piano internazionale e la scarsa collaborazione degli Stati Uniti per le questioni coloniali europee. Il programma nucleare militare francese fu avviato dal presidente René Coty nel 1957, ma conobbe un'impennata dopo il ritorno alla presidenza di Charles de Gaulle; il primo test nucleare francese ("Gerboise bleue") fu eseguito il 13 febbraio 1960 nel deserto fuori della base militare di Reggane, nel Sahara algerino: l'ordigno al plutonio detonò con una forza di 70 chilotoni, il più potente "primo test nucleare" mai realizzato. La prima bomba all'idrogeno francese ("Canopus") fu invece testata il 24 agosto 1968 nell'atollo di Fangataufa, nel Pacifico, generando un'esplosione di 2,6 megatoni; secondo alcune fonti la Francia avrebbe portato avanti un avanzato programma per la realizzazione di bombe al neutrone già dal 1967, anche se nessun tipo di tale ordigno sarebbe mai stato testato.
L'arsenale nucleare francese disponeva alla fine del 2012 di circa 300 testate. La Francia non aderì al PTBT ma abbandonò autonomamente i test atmosferici nel 1974; dopo una moratoria imposta dal presidente François Mitterrand nel 1992, i test nucleari ripresero nel giugno del 1995 sotto la presidenza di Jacques Chirac: sei test furono eseguiti nell'atollo di Mururoa fino al 27 gennaio 1996, prima che la Francia siglasse e ratificasse il CTBT il 24 settembre 1996. In totale furono eseguiti 211 esperimenti francesi con armi nucleari, di cui 59 in atmosfera.
Il programma nucleare cinese fu avviato alla metà degli anni cinquanta in collaborazione con i sovietici, ma a partire dal 1960, con l'acuirsi delle tensioni tra i due paesi, questo proseguì in maniera autonoma, concentrandosi sulla rapida realizzazione di una forza deterrente da opporre ad URSS e Stati Uniti. Il primo test nucleare cinese (noto semplicemente come "596") fu eseguito il 16 ottobre 1964 nel poligono di Lop Nur, nella zona nord-occidentale del paese, con un ordigno a fissione d'uranio che generò una potenza di 22 chilotoni; lo sviluppo del programma proseguì spedito, e già il 17 giugno 1967 fu testato sempre a Lop Nur il primo congegno all'idrogeno da 3,3 megatoni ("Test numero 6"), appena 32 mesi dopo il primo test nucleare (il più breve passaggio bomba a fissione - bomba a fusione mai registrato). Sembra ormai certo che l'arsenale nucleare cinese comprenda anche bombe al neutrone, sebbene nessun congegno di questo tipo sia mai stato testato. L'arsenale cinese ha raggiunto il suo picco nel 2001 con 540 testate operative, cifra poi scesa a circa 240 nel giugno 2011 e rimasta inalterata alla fine del 2012; a causa dell'elevato grado di riservatezza circa il programma nucleare militare cinese, le stime sul numero di testate operative variano molto, andando da un minimo di 100 ad un massimo di 400La Cina è l'unica tra le nazioni firmatarie del TNP ad aver esplicitamente aderito alla politica del "non primo uso", dichiarando ufficialmente che non userà mai le armi nucleari contro qualsiasi altro Stato a meno di non essere attaccata con le medesime; analogamente, la Cina segue ufficialmente la dottrina del "minimo deterrente", realizzando un arsenale nucleare finalizzato esclusivamente a fare da deterrente credibile contro un attacco nemico. La Cina non ha mai aderito al PTBT, continuando con i test atmosferici fino al 16 ottobre 1980, ma in seguito ha firmato ma non ratificato il CTBT il 24 settembre 1996; in totale i cinesi hanno eseguito 45 esperimenti nucleari di cui 23 in atmosfera.
Il primo reattore nucleare indiano fu costruito nel 1964 in collaborazione con un'agenzia canadese, mentre la produzione di plutonio iniziò nel 1966 sfruttando apparati tecnici di produzione francese; il programma nucleare militare indiano si sviluppò nel periodo immediatamente seguente, con lo scopo di costruire una forza deterrente contro gli ostili paesi vicini, la Cina ed il Pakistan, oltre che per riaffermare il ruolo di potenza regionale della nazione. Il primo test nucleare indiano ("Smiling Buddha") fu eseguito il 18 maggio 1974 nel sottosuolo del deserto fuori Pokaran: vi è molto dibattito circa l'esatta energia prodotta dalla detonazione del dispositivo al plutonio, con un valore ufficiale fissato a 12 chilotoni ma con stime che variano da un minimo di 4 chilotoni ad un massimo di 20 chilotoni. Il test, il primo dall'entrata in vigore del TNP il 5 marzo 1970, generò reazioni sostanzialmente negative, portando all'interruzione della collaborazione in campo nucleare tra l'India e gli altri paesi (in primo luogo il Canada) e più in generale generando una maggiore attenzione internazionale sul problema della proliferazione nucleare; gli Stati Uniti, tuttavia, non assunsero una posizione critica ma lavorarono per migliorare le relazioni tra le due nazioni.
Una nuova serie di cinque test nucleari sotterranei ("operazione Shakti"), durante i quali furono sperimentati anche dispositivi all'idrogeno, si ebbe tra l'11 ed il 13 maggio 1998, sempre nel poligono di Pokaran; questa volta la reazione della comunità internazionale fu più dura, e con la risoluzione 1172 del Consiglio di sicurezza delle Nazioni Unite al paese furono inflitte sanzioni finalizzate ad impedirgli l'acquisizione di tecnologie o materiali per il suo programma nucleare. Il regime delle sanzioni andò attenuandosi a partire dal luglio 2005, quando una serie di accordi tra Stati Uniti ed India, approvati dall'AIEA, riaprì la collaborazione tra le due nazioni nel campo del nucleare civile; il Dipartimento di Stato statunitense sottolineò comunque che gli Stati Uniti non riconoscevano l'India come uno "Stato con armi nucleari".
Come la Cina, il governo indiano ha ufficialmente adottato sia la politica del "non primo uso" che la dottrina del "minimo deterrente"; l'India ha firmato il PTBT ma non il CTBT, realizzando un totale di sei test nucleari tutti sotterranei. Alla fine del 2012 le stime davano un totale di 80 - 100 testate nucleari disponibili nell'arsenale indiano.
Il programma nucleare pakistano fu avviato dal presidente Zulfiqar Ali Bhutto nel 1972, come risposta alla sconfitta del Pakistan ad opera dell'India nella precedente guerra indo-pakistana del 1971; il test nucleare indiano del 1974 non fece altro che accelerare il programma pakistano, passato nel 1975 sotto la direzione dell'ingegnere Abdul Qadeer Khan, formatosi in Germania: il Pakistan poté beneficiare ampiamente del supporto della Cina, che fornì progetti, componenti e tecnologie. Secondo fonti pakistane il paese costruì le sue prime armi nucleari nel 1987, anche se il primo test ("Chagai-I") si svolse solo il 28 maggio 1998, quando un ordigno all'uranio fu fatto detonare nel sottosuolo del poligono delle Chagai Hills, nell'omonimo distretto del Pakistan occidentale, generando un'esplosione da 30 - 35 chilotoni; il test fu immediatamente seguito da altre quattro detonazioni quello stesso 28 maggio, più un sesto test eseguito il 30 maggio nel poligono secondario del deserto di Kharan (sempre nell'ovest del paese).
Le reazioni della comunità internazionale allo sviluppo del programma nucleare pakistano furono severe: gli Stati Uniti, che fino a poco prima avevano negato il possesso di armi nucleari da parte del Pakistan, sospesero gli aiuti militari ed economici al paese nel 1990, in forza di un emendamento presentato dal senatore Larry Pressler; dopo i test del maggio 1998, il Pakistan fu oggetto insieme all'India della risoluzione 1172 del Consiglio di sicurezza delle Nazioni Unite, subendo sanzioni economiche volte ad impedirgli lo sviluppo del suo programma nucleare. Alla fine del 2012 l'arsenale pakistano comprendeva tra 90 e 110 testate nucleari; il Pakistan non ha mai testato ordigni all'idrogeno, anche se secondo alcune fonti potrebbe aver portato avanti un programma per costruire bombe al neutrone. Il Pakistan ha firmato PTBT ma non il CTBT, realizzando sei test nucleari tutti sotterranei.
Il governo israeliano non ha né negato né confermato ufficialmente di possedere armi nucleari: questa politica dell'"ambiguità strategica" serve al paese per mantenere un livello di deterrenza nucleare al prezzo del minimo costo politico possibile. In ogni caso tutti gli analisti e gli esperti del settore concordano nel ritenere Israele uno Stato possessore di armi nucleari: informazioni in tal senso sono state raccolte da varie fonti, ma soprattutto dalle dichiarazioni rilasciate al The Sunday Times nel 1986 da Mordechai Vanunu, ex tecnico nucleare israeliano. Il programma nucleare militare israeliano sarebbe stato avviato a partire dal 1968, sfruttando il reattore ed il centro di ricerca nucleare di Dimona costruito con l'aiuto dei francesi; sotto pressione da parte del governo di Washington, Israele consentì che esperti nucleari statunitensi ispezionassero Dimona sul finire degli anni sessanta, ma il programma proseguì indisturbato negli anni seguenti.
Israele non ha mai condotto test nucleari ufficiali, né essi sono stati rilevati da fonti terze; tuttavia, una delle possibili spiegazioni attribuite all'"incidente Vela" del 22 settembre 1979 (un satellite statunitense di tipo Vela rilevò quella che sembrava un'esplosione nucleare nell'oceano Indiano, a sud delle coste sudafricane) è quella di un test nucleare segreto condotto da Israele con la collaborazione delle autorità sudafricane. Alla fine del 2012 l'arsenale israeliano comprendeva un totale di circa 80 testate anche se alcune stime arrivano fino ad un massimo di 200 ordigni, comprese armi all'idrogeno e forse al neutrone; Israele ha ratificato il PTBT ma ha solo firmato il CTBT.
Il programma nucleare civile nordcoreano fu avviato all'inizio degli anni sessanta, quando con la collaborazione dell'URSS furono realizzati un reattore ed un centro di ricerca nucleare a Yongbyon: il sito fu alla base del successivo programma militare, avviato nel 1980; sottoposta a forti pressioni internazionali, la Corea del Nord firmò e ratificò il TNP il 12 dicembre 1985, siglando poi nel settembre del 1991 un trattato con la Corea del Sud volto a vietare lo sviluppo, la sperimentazione ed il possesso di armi nucleari nella penisola coreana. Nell'aprile del 1992 il paese sottoscrisse un accordo con l'AIEA per sottoporre i suoi impianti nucleari a periodiche ispezioni da parte degli esperti dell'agenzia, così come voleva il TNP: nel febbraio del 1993 tuttavia ai tecnici dell'AIEA fu vietato l'accesso a due sospetti siti nucleari nordcoreani, provocando proteste internazionali a cui il paese rispose minacciando l'uscita dal TNP; la crisi fu poi risolta nell'ottobre del 1994 tramite la negoziazione di un accordo quadro tra Stati Uniti e Corea del Nord, in base al quale la seconda promise di arrestare il suo programma nucleare in cambio della fornitura di combustibili da parte del primo.
L'accordo non bloccò definitivamente il programma nucleare nordcoreano, che continuò in segreto: nel novembre del 2002 uno studio della CIA denunciò la cooperazione tra Pakistan e Corea del Nord nel campo delle tecnologie nucleari e dei missili balistici, una violazione dell'accordo quadro che portò alla sua sospensione da parte degli Stati Uniti; in risposta, la Corea del Nord si ritirò dal TNP il 10 aprile 2003, riavviando ufficialmente il suo programma nucleare militare. Il 9 ottobre 2006 il governo nordcoreano annunciò di aver eseguito il suo primo test nucleare sotterraneo: l'analisi delle onde sismiche permise di localizzare il sito del test nella contea di Kilju, nel nord-est del paese, ma la bassa potenza generata dalla detonazione (stimata da esperti terzi in meno di 1 chilotone) fece supporre che l'esperimento si risolse in definitiva in un fizzle (letteralmente "sibilo", in gergo un test nucleare fallito totalmente o parzialmente). Il test fu seguito dall'imposizione al paese di sanzioni economiche da parte dell'ONU (risoluzione 1718) e dall'avvio di nuovi negoziati, che tuttavia non portarono a nulla; il 25 maggio 2009 la Corea del Nord eseguì un secondo test nucleare sotterraneo nella contea di Kilju, questa volta stimato tra i 2 e gli 8 chilotoni. Alla fine del 2012 l'arsenale nucleare nordcoreano era stimato in meno di dieci testate disponibili; la Corea del Nord non ha firmato né il PTBT né il CTBT. Nel 2013 è avvenuto il terzo test nucleare sotterraneo, anche se non è chiaro se in realtà si sia trattato di una vera esplosione nucleare o di un bluff.
La "condivisione nucleare" (nuclear sharing) è una dottrina messa a punto dalla NATO per preparare gli Stati aderenti non dotati di propri arsenali nucleari all'uso di armi atomiche tattiche e strategiche in caso di conflitto. In sostanza una delle nazioni NATO, dotata di un proprio arsenale atomico, disloca un certo numero di sue testate sul territorio di un alleato che ne è sprovvisto, al fine di fornire preparazione ed addestramento al personale militare di esso circa la manipolazione e l'impiego di tali armi. Dei tre paesi NATO dotati di un proprio arsenale nucleare (USA, Regno Unito e Francia), solo gli Stati Uniti hanno fornito testate per il programma di nuclear sharing sotto forma di bombe aeronautiche tipo B61: la bomba, configurabile in varie versioni di diversa potenza, è classificabile sia come arma nucleare tattica che come arma strategica. Al 2018 i paesi NATO che aderiscono al programma sono il Belgio (10 - 20 testate dislocate nella base aerea di Kleine Brogel), la Germania (10 - 20 testate nella base aerea di Büchel), l'Italia (50 testate nella base aerea di Aviano e 20 - 40 testate in quella di Ghedi), i Paesi Bassi (10 - 20 testate nella base aerea di Volkel) e la Turchia (50 - 90 testate nella base aerea di Adana). Armi nucleari statunitensi sono inoltre state dislocate in Canada fino al 1984, in Corea del Sud fino al 1991, in Grecia fino al 2001 e nel Regno Unito fino al 2008.
Il programma della "condivisione nucleare" ha attirato pesanti critiche da varie parti perché violerebbe o quantomeno aggirerebbe i divieti imposti dal TNP, sottoscritto dagli USA e da tutti gli Stati della NATO. La NATO ha replicato a tali accuse sostenendo che le testate sono sempre sotto il controllo del personale militare statunitense, che ne sorveglia lo stoccaggio e ne detiene i codici di attivazione; in caso di guerra, inoltre, il TNP decadrebbe immediatamente e l'utilizzo diretto degli arsenali condivisi da parte degli Stati ospitanti sarebbe ammesso.
Il programma nucleare militare sudafricano fu avviato nel 1974 sotto il governo del primo ministro Balthazar Johannes Vorster, come risposta all'appoggio dato da Unione Sovietica e Cuba ai movimenti indipendentisti nelle colonie africane confinanti con il paese; già tre anni dopo i sudafricani realizzarono un centro di ricerca nucleare militare a Pelindaba, oltre ad un sito per gli esperimenti nucleari vicino alla base militare di Vastrap, nel deserto del Kalahari. Quest'ultimo fu individuato da spie sovietiche nel 1977 e successivamente rilevato anche dai satelliti statunitensi: le due potenze si fecero promotrici di una forte pressione diplomatica sul Sudafrica perché non procedesse con i progettati test nucleari, ed il sito di Vastrap fu smantellato poco dopo. Il programma nucleare del Sudafrica godette di un certo appoggio da parte di Israele, che fornì tecnologie e progetti in cambio di una grossa fornitura di uranio; tra la fine degli anni settanta e la fine degli anni ottanta il Sudafrica assemblò sei dispositivi nucleari completi (più un settimo mai completato): nessuno di essi fu mai testato, sebbene tra le spiegazioni dell'incidente Vela del settembre 1979 vi è anche quella di un test segreto sudafricano.
Con la fine della guerra fredda ed il crollo del regime dell'apartheid, il Sudafrica decise spontaneamente di rinunciare al suo programma nucleare militare: le armi realizzate e gli impianti di ricerca militari furono tutti smantellati nel 1990, prima che il paese sottoscrivesse il TNP il 10 luglio 1991; successivamente il paese aderì al trattato di Pelindaba (istitutivo di una zona libera da armi nucleari in tutto il continente africano) nel 1996 e ratificò il CTBT nel 1999. Al 2011 il Sudafrica rimane l'unico tra i paesi che hanno costruito armi nucleari ad aver completamente smantellato di sua volontà il proprio arsenale.
La dissoluzione dell'Unione Sovietica nel 1991 comportò l'abbandono di un considerevole numero di testate nucleari in nazioni ora indipendenti; in particolare, tre dei nuovi Stati nati dalla dissoluzione si ritrovarono a gestire armi nucleari ex-sovietiche: la Bielorussia, il Kazakistan e l'Ucraina.
La Bielorussia si ritrovò a gestire 81 missili balistici RT-2PM a testata singola ed un numero ignoto di armi nucleari tattiche; già nella sua dichiarazione d'indipendenza il paese proclamò l'intenzione di diventare uno Stato libero da armi nucleari, e nel maggio del 1992 sottoscrisse il protocollo di Lisbona con cui si impegnava ad aderire al TNP (cosa avvenuta nel luglio del 1993) ed al trattato START I (siglato nel febbraio del 1993). Le testate nucleari passarono sotto il controllo delle forze armate russe, che provvidero al loro smantellamento o al loro trasferimento in Russia: le armi nucleari tattiche furono eliminate entro il maggio del 1992, mentre gli ultimi missili balistici lasciarono il territorio bielorusso nel novembre del 1996. La Bielorussia ha ratificato anche il CTBT.
Il Kazakistan si ritrovò in eredità un totale di 1.410 testate nucleari tra missili balistici R-36M e bombe per i bombardieri Tupolev Tu-95, il quarto arsenale nucleare del pianeta. Tutte le testate nucleari ed i loro vettori furono smantellati o trasferiti in Russia entro il maggio del 1995: gli Stati Uniti collaborarono all'operazione con il Project Sapphire, trasferendo sotto il loro controllo un considerevole quantitativo di uranio arricchito custodito nel sito di Ust-Kamenogorsk; in aggiunta, il poligono nucleare ex-sovietico di Semipalatinsk fu reso inattivo entro il luglio del 2000. Il Kazakistan ha sottoscritto il TNP, il CTBT ed il trattato START I; l'11 dicembre 2008 il paese ha ratificato il trattato di Semey, che istituisce una zona libera da armi nucleari nel territorio delle ex repubbliche sovietiche dell'Asia centrale.
Nel 1991 l'Ucraina si ritrovò a controllare circa 5.000 testate nucleari tra armi strategiche e tattiche, il terzo arsenale nucleare mondiale dopo Russia e Stati Uniti; a discapito di una certa opposizione interna, il Paese scelse fin dall'inizio la denuclearizzazione ed entro il giugno del 1996 tutte le armi nucleari (ed i loro vettori) furono smantellate o trasferite in Russia. L'Ucraina ha ratificato il TNP, il CTBT ed il trattato START I.
GermaniaIl programma nucleare militare tedesco fu avviato nell'aprile del 1939 sotto il nome di "progetto Uranverein", coinvolgendo i massimi esperti di fisica nucleare del paese come Werner Karl Heisenberg, Kurt Diebner, Otto Hahn ed altri; nonostante il progetto fosse sotto il controllo delle autorità militari, esso si sviluppò lentamente sia a causa delle difficoltà di approvvigionamento e produzione del materiale fissile, sia per lo scarso sostegno da parte delle autorità naziste, che vi destinarono poche risorse. Generalmente si ritiene che il programma non arrivò mai a realizzare un reattore nucleare funzionante, e di conseguenza ad assemblare un'arma atomica; tuttavia vi sono varie testimonianze circa la conduzione di test nucleari da parte dei tedeschi: secondo lo storico tedesco Rainer Karlsch, tra il 3 ed il 4 marzo 1945 un test fu condotto ad Ohrdruf, in Turingia, ma con una potenza così bassa (circa 0,1 chilotoni) da far supporre che si sia trattato di una "bomba sporca" piuttosto che di un vero e proprio ordigno nucleare. La caduta della Germania nazista alla fine della seconda guerra mondiale portò allo smantellamento del programma tedesco, e scienziati e documentazione relativi ad esso furono catturati da agenti americani nell'ambito dell'operazione Alsos; la successiva Repubblica Federale Tedesca ratificò il TNP il 2 maggio 1975.
 GiapponeIl Giappone avviò due distinti programmi militari nucleari: il primo fu avviato nel luglio del 1941 negli istituti della RIKEN a Tokyo, sotto la direzione del professor Yoshio Nishima per conto dell'esercito imperiale giapponese, allo scopo di assemblare un ordigno nucleare; un secondo programma fu avviato nel 1942 a Kyōto, sotto il professor Bunsaku Arakatsu per conto della marina imperiale giapponese, mirante più che altro alla costruzione di un reattore nucleare. La scarsità di fondi, tecnologie e materiali fissili rallentò i programmi, che non arrivarono mai a raggiungere i loro obiettivi; la resa del Giappone alla fine della seconda guerra mondiale pose fine ai progetti, e tutte le apparecchiature realizzate furono distrutte dagli americani. Il Giappone odierno ha ratificato il TNP l'8 giugno 1976: la legge nucleare nazionale impone al paese di sviluppare solo tecnologie nucleari civili, vietandogli il possesso, la costruzione e l'introduzione sul suolo nazionale di qualsiasi tipo di ordigno atomico.
 JugoslaviaSotto il governo di Josip Broz Tito, la Jugoslavia avviò un programma nucleare militare sul finire degli anni quaranta, parallelamente allo sviluppo dell'analogo programma civile; lo scopo principale era quello di realizzare un arsenale deterrente contro una possibile invasione sovietica del paese. Ristrettezze economiche e la nuova posizione assunta dal paese contro la proliferazione nucleare (sancita dall'adesione della Jugoslavia al TNP il 10 luglio del 1968), portarono al congelamento del programma militare nei primi anni sessanta; questi tuttavia riprese per volere di Tito nel 1974, come risposta ai test nucleari indiani e per riguadagnare una posizione di prestigio tra gli Stati non allineati. Il programma militare continuò anche dopo la morte di Tito nel 1980, anche se nessun ordigno fu mai assemblato; nel 1987, anche nell'ambito del ripensamento del nucleare civile nazionale dopo il disastro di Černobyl', il programma fu definitivamente cancellato dal nuovo governo jugoslavo.
 SveziaNel 1955 il governo della neutrale Svezia valutò la possibilità di avviare un programma nucleare militare parallelamente allo sviluppo dell'analogo programma civile: lo scopo era quello di dotarsi di una forza deterrente contro la minaccia potenziale rappresentata dall'arsenale nucleare sovietico, in pieno sviluppo. Fu ammassato abbastanza materiale fissile per produrre ordigni da 20 chilotoni, ma il programma incontrò forti opposizioni in seno al governo anche per gli alti costi di sviluppo; il programma fu poi abbandonato alla metà degli anni sessanta, ed il 19 agosto 1968 la Svezia sottoscrisse il TNP.
 SvizzeraIntorno al 1957 il governo svizzero prese in considerazione l'idea di dotarsi di armi nucleari come deterrente per garantire la propria neutralità; l'esercito svizzero stilò un dettagliato piano per la progettazione e la costruzione di armi nucleari tattiche come bombe d'aereo e proiettili d'artiglieria dotati di carica nucleare, ma gli altissimi costi di sviluppo (valutati in poco meno di tre miliardi di franchi svizzeri) portarono all'annullamento del programma nei primi anni sessanta. La Svizzera siglò il TNP il 27 novembre 1969.
 EgittoIl presidente Gamal Abd el-Nasser avviò un programma militare nucleare egiziano alla metà degli anni sessanta, dopo la scoperta della costruzione del primo reattore nucleare israeliano di Dimona; il governo egiziano tentò di acquisire tecnologie nucleari da URSS e Cina ma andò incontro ad un fallimento ed il suo programma militare non approdò a niente. Dopo la caduta di Nasser, al fine di migliorare le relazioni tra Egitto ed USA il suo successore Anwar al-Sadat ratificò il TNP il 26 febbraio 1981, ponendo fine al programma nucleare militare egiziano.
 Taiwan (Repubblica di Cina)Nonostante la firma del TNP il 1º luglio 1967, il leader cinese Chiang Kai-shek avviò il programma nucleare militare di Taiwan nel 1970, come risposta allo sviluppo dell'arsenale atomico della vicina Repubblica Popolare Cinese; sotto il nome in codice di "Hsin Chu" (dal nome dell'omonima città sede del primo reattore nucleare nazionale), il programma portò alla realizzazione di un sito per la produzione di plutonio, ma il pericolo che il suo sviluppo potesse innescare una guerra con la Cina spinse gli Stati Uniti a fare forti pressioni sul governo di Taipei perché vi rinunciasse, cosa avvenuta nel 1978. Il programma militare fu riavviato in segreto nel 1987, ma la defezione in favore degli Stati Uniti del colonnello Chang Hsien-yi (direttore del centro di ricerca nucleare) portò alla sua scoperta, ed esso fu definitivamente chiuso nel 1988 quando le scorte di plutonio prodotto furono consegnate agli americani ed all'AIEA.
 Corea del SudLa Corea del Sud avviò un proprio programma nucleare militare nel 1971, anche come reazione al parziale ritiro di truppe americane dalla penisola; per evitare tensioni con il vicino settentrionale, gli Stati Uniti si fecero promotori di forti pressioni diplomatiche perché il governo di Seul abbandonasse il progetto, cosa avvenuta nell'aprile del 1975 con la ratifica del TNP. Nel 2004 il paese fu oggetto di una campagna di ispezioni da parte dell'AIEA dopo che alcuni scienziati avevano condotto esperimenti non autorizzati per la produzione di plutonio: il governo sudcoreano collaborò alle ispezioni e nel giugno del 2008 l'AIEA confermò che il programma nucleare di Seoul rispettava gli standard per un uso pacifico.
 IraqFirmatario del TNP il 1º luglio 1968, l'Iraq di Saddam Hussein avviò un proprio programma nucleare militare all'inizio degli anni settanta, principalmente come risposta all'arsenale nucleare israeliano nonché come mezzo per affermare la nazione come potenza regionale; a partire dal 1980, con lo scoppio della guerra Iran-Iraq, lo sviluppo del programma divenne anche un forte strumento di pressione militare e diplomatica. Inizialmente il paese si concentrò sull'importazione di grossi quantitativi di uranio da Portogallo, Brasile e Nigeria, a cui seguì la costruzione di un rettore nucleare acquistato dalla Francia (chiamato "Osirak") nei pressi di Baghdad a partire dal 1979; questo sito fu danneggiato da un bombardamento aereo iraniano il 30 settembre 1980, e poi definitivamente reso inoperativo da un secondo attacco aereo condotto da caccia israeliani il 7 giugno 1981. Il programma nucleare iracheno proseguì per tutti gli anni ottanta, concentrandosi sulla produzione di uranio arricchito e sulla progettazione di un semplice ordigno ad implosione; per i primi anni novanta l'Iraq disponeva ormai delle conoscenze necessarie per assemblare un ordigno atomico, ed era ostacolato solo dalla mancanza di sufficiente materiale fissile. La sconfitta irachena nella guerra del Golfo portò ad un forzato stop del programma nucleare nazionale: la risoluzione 687 del Consiglio di sicurezza delle Nazioni Unite impose al paese di smantellare qualsiasi programma concernente armi di distruzione di massa e di distruggerne i componenti; fu istituita una commissione congiunta di esperti delle Nazioni Unite e dell'AIEA per provvedere allo smantellamento del programma nucleare dell'Iraq e, nonostante la scarsa collaborazione irachena, entro l'ottobre del 1997 l'operazione fu portata a termine con la rimozione di tutti i componenti utilizzabili per l'assemblaggio di armi ed i materiali fissili. Le ispezioni dell'AIEA cessarono nel dicembre del 1998, ma, a dispetto delle accuse avanzate dalle autorità americane in tal senso, non esistono prove che il governo di Saddam abbia ripreso il programma nucleare dopo quella data: un nuovo ciclo di ispezioni condotte dall'AIEA nei primi tre mesi del 2003 non portò a nulla, come pure quelle condotte dagli esperti delle Nazioni Unite dopo l'invasione americana dell'Iraq nel marzo-aprile 2003.
La Libia sottoscrisse il TNP nel luglio del 1968 (la ratifica arrivò poi il 26 maggio 1975), ma dopo il colpo di stato che portò al potere Mu'ammar Gheddafi il paese avviò un programma nucleare militare segreto nei primi anni settanta, principalmente come risposta all'analogo programma israeliano. Dopo il fallimento delle trattative aperte con Cina ed India per acquistare armi nucleari complete, tra il 1970 ed il 1980 il paese iniziò ad importare tecnologie nucleari ed ingenti quantità di uranio, sfruttando il mercato nero messo in piedi dallo scienziato pakistano Abdul Qadeer Khan e senza rivelare nulla agli esperti dell'AIEA; nel 1981 un centro di ricerca nucleare fu costruito a Tagiura, nei pressi di Tripoli, con l'assistenza dell'Unione Sovietica, e qui gli scienziati libici iniziarono a condurre esperimenti illegali per l'arricchimento dell'uranio. Nei primi anni ottanta la Libia avviò contatti con Francia, Unione Sovietica e Belgio per costruire un reattore nucleare, ma le sanzioni imposte al paese a partire dal 1986 per il suo appoggio al terrorismo internazionale fecero fallire le trattative; a dispetto della pessima situazione economica generata dalle sanzioni, la Libia intensificò il suo programma nucleare per tutti gli anni novanta, anche se nell'aprile del 1996 il paese aderì al trattato di Pelindaba per una zona libera da armi nucleari in Africa. Gli attentati dell'11 settembre 2001 e la seguente invasione dell'Iraq del marzo 2003 convinsero Gheddafi a cercare una distensione nei rapporti tra la Libia e le potenze occidentali: dopo lunghe trattative, nel gennaio del 2004 esperti nucleari americani e britannici provvidero a smantellare gli impianti di ricerca libici, ed il paese si sottomise ai protocolli stabiliti dall'AIEA.
 BrasileGovernato da una dittatura militare, il Brasile iniziò a pianificare un proprio programma nucleare militare a partire dal 1964, nonostante il 14 febbraio 1967 il paese avesse siglato e ratificato il trattato di Tlatelolco per la costituzione di una zona libera da armi nucleari in tutto il sud e centro America; sfruttando l'importazione legale di tecnologie nucleari dalla Germania ovest, un programma militare segreto ("operazione Solimões") fu avviato concretamente nel 1975: furono costruiti impianti per l'arricchimento dell'uranio e la produzione di plutonio, oltre ad un vasto complesso per i test nucleari ("Campo de Provas Brigadeiro Velloso") nei pressi della Serra do Cachimbo, nel cuore dell'Amazzonia. Con il ritorno ad un governo civile, il Brasile abbandonò il suo programma militare a partire dal 1988, con un apposito articolo della nuova costituzione che ammetteva solo le attività nucleari pacifiche; il paese aderì al TNP il 18 settembre 1998.
 ArgentinaAnche come risposta all'analogo programma brasiliano, la giunta militare al governo in Argentina avviò un proprio programma nucleare militare nel 1978; furono realizzati centri di ricerca e per la produzione di plutonio, ma il ritorno ad un governo civile nel 1983 pose fine al programma militare, che fu cancellato. L'Argentina ratificò il trattato di Tlatelolco il 18 gennaio 1994 (più di ventisei anni dopo averlo firmato), ed aderì al TNP il 10 febbraio 1995.
 RomaniaNonostante avesse sottoscritto il TNP il 1º luglio 1968, la Romania del dittatore Nicolae Ceaușescu avviò un programma nucleare militare segreto a partire dai primi anni ottanta, presso il centro di ricerca nucleare di Măgurele e sotto la stretta supervisione della Securitate; fu prodotto plutonio ed uranio arricchito, ma nessun ordigno fu mai assemblato. Con la caduta di Ceaușescu nel dicembre del 1989 il programma fu cancellato, e tutti gli impianti nucleari romeni aperti alle ispezioni dell'AIEA.
 AlgeriaNei primi anni ottanta il governo algerino valutò la possibilità di dotarsi di armi nucleari: due nuovi reattori furono costruiti tra il 1985 ed il 1990 con l'assistenza di Cina ed Argentina, ma il paese subì forti pressioni internazionali perché sottoponesse il suo programma nucleare al controllo dell'AIEA. Il 12 gennaio 1995 l'Algeria aderì al TNP, e successivamente ratificò anche il trattato di Pelindaba.
SpagnaNel 1980 esperti statunitensi avanzarono il sospetto che il governo di Francisco Franco avesse intrapreso un programma nucleare militare segreto a partire dai primi anni sessanta, cancellandolo poi di propria volontà poco dopo il 1970; ciò era in parte motivato dal rifiuto della Spagna di aderire al TNP nel 1968, anche se non esiste nessuna prova certa dell'esistenza di un programma nucleare militare spagnolo. La Spagna aderì poi al TNP il 5 novembre 1987.
 Arabia SauditaNon ci sono prove che il governo saudita abbia mai avviato un proprio programma nucleare, sebbene accuse in tal senso siano state più volte avanzate; gran parte di queste accuse si basano sulle dichiarazioni rilasciate da Mohammed al Khilewi, un diplomatico saudita che defezionò in favore degli Stati Uniti nel 1994: Khilewi affermò che un programma nucleare militare saudita fu avviato nel 1975, oltre al fatto che durante gli anni ottanta il governo di Riad finanziò i programmi nucleari di Iraq e soprattutto Pakistan. Le affermazioni di Khilewi hanno trovato pochi riscontri, e generalmente gli analisti sostengono che l'Arabia Saudita dispone di risorse e conoscenze in campo nucleare troppo limitate per poter avviare un programma militare; il governo saudita sottoscrisse il TNP il 3 ottobre 1988.
 IranIl programma nucleare civile iraniano iniziò sul finire degli anni cinquanta, quando con l'aiuto degli Stati Uniti fu costruito un centro di ricerca a Teheran, mentre sul finire degli anni settanta fu avviata a Bushehr la costruzione di un primo reattore nucleare; il governo dello scià Mohammad Reza Pahlavi firmò il TNP il 1º luglio 1968, ratificandolo poi nel febbraio del 1970. La rivoluzione iraniana del 1979 e la lunga guerra con l'Iraq bloccarono lo sviluppo del nucleare in Iran, che riprese solo alla metà degli anni novanta: la nuova repubblica islamica dell'Iran avviò cooperazioni in campo nucleare con Pakistan e Cina, mentre la Russia collaborò alla ripresa dei lavori del reattore di Bushehr; gli Stati Uniti, tuttavia, avanzarono sospetti che il programma nucleare iraniano nascondesse propositi militari, ed intrapresero manovre diplomatiche per ostacolarlo. Il 14 agosto 2002 il Consiglio Nazionale della Resistenza Iraniana (organismo contrario al regime islamico di Teheran) rivelò la presenza in Iran di siti nucleari tenuti segreti e dediti all'arricchimento dell'uranio: fu avviato un ciclo di ispezioni da parte dell'AIEA, mentre diversi Stati si fecero promotori di colloqui diplomatici con le autorità iraniane per portare ad una sospensione del programma nucleare. Dopo una volontaria interruzione, l'Iran riprese il programma di arricchimento a partire dall'agosto del 2005, sostenendo che esso era diretto unicamente a rifornire il reattore civile di Bushehr (completato poi nell'agosto del 2010); le discussioni sul programma nucleare iraniano furono portate al Consiglio di Sicurezza dell'ONU, che, con la risoluzione 1929 del 9 giugno 2010, inflisse sanzioni economiche al paese per la scarsa collaborazione con gli ispettori dell'AIEA.
 SiriaFonti di intelligence israeliane ed americane hanno più volte indicato la Siria come uno Stato interessato a sviluppare armamenti atomici, anche se i dati disponibili indicano che il paese non dispone delle conoscenze tecniche adeguate. La Siria ratificò il TNP il 24 settembre 1968, ma, sebbene un'agenzia nazionale per il nucleare fosse stata istituita già nel 1976, un primo abbozzo di programma non fu iniziato prima del 1996, quando un piccolo reattore per la ricerca scientifica fu attivato nei pressi di Damasco con l'aiuto della Cina; nonostante l'interesse dei militari per il programma nucleare, ristrettezze economiche e mancanza di appoggi internazionali in materia impedirono che esso potesse svilupparsi. Il 6 settembre 2007, aerei israeliani attaccarono installazioni siriane nel governatorato di Deir el-Zor, nel nord-est del paese, distruggendole completamente: il sito, noto come "Al-Kibar", fu indicato da fonti dell'intelligence americane come un reattore nucleare destinato alla produzione di plutonio, costruito con l'appoggio della Corea del Nord; il governo siriano negò fermamente che il sito avesse a che fare con il programma atomico nazionale, anche se ispettori dell'AIEA che visitarono Al-Kibar nel giugno del 2008 rilevarono elementi che facevano pensare alla presenza di un reattore nucleare tra le installazioni bombardate.
Robert Hutchinson, Le armi di distruzione di massa, Newton & Compton, 2003, ISBN 88-8289-895-4.
(EN)  FAS - Federation of American Scientists sito ufficiale della Federation of American Scientists.
(EN)  NTI - Nuclear Threat Initiative sito ufficiale della Nuclear Threat Initiative.
Gli Stati Uniti d'America (comunemente indicati come Stati Uniti, in inglese: United States of America o anche solo United States; in sigla USA o anche U.S. e impropriamente con la sineddoche America) sono una repubblica federale composta da cinquanta Stati e un distretto federale.
I quarantotto stati contigui e il distretto di Washington D.C. (la capitale federale) occupano la fascia centrale dell'America settentrionale tra il Canada e il Messico e sono bagnati dall'oceano Atlantico a est e dall'oceano Pacifico a ovest. Lo stato dell'Alaska occupa i territori nord-occidentali dell'America settentrionale e confina con il Canada a est e separata dallo stretto di Bering con la Russia (Asia) a ovest. Lo Stato delle Hawaii è un arcipelago a metà strada tra America e Asia nel nord del Pacifico. Il paese ha anche cinque territori disabitati e nove territori popolati nel Pacifico e nei Caraibi.
Con 9 834 000 km² in totale e circa 330 milioni di abitanti gli Stati Uniti sono il terzo paese al mondo per superficie e il terzo per popolazione davanti all'Indonesia e dietro alla Cina e all'India. La geografia e il clima degli Stati Uniti sono estremamente vari, con deserti, pianure, foreste e montagne che sono anche sede di una grande varietà di fauna selvatica. È una delle nazioni più multietniche e multiculturali al mondo, prodotto di larga scala dell'immigrazione da molti Paesi.
Storicamente i paleoamericani migrarono dall'Asia verso quelli che sono gli Stati Uniti circa 12 000 anni fa. La colonizzazione europea cominciò intorno al 1600 e venne per lo più dall'Inghilterra. Gli Stati Uniti ebbero origine dalle tredici colonie britanniche situate lungo la costa atlantica. Le controversie tra la Gran Bretagna e le colonie portarono alla rivoluzione americana: il 4 luglio 1776 i delegati delle tredici colonie redassero all'unanimità la dichiarazione di indipendenza, che diede ufficialmente vita agli Stati Uniti d'America. La guerra di indipendenza americana, conclusasi con il riconoscimento dell'indipendenza degli Stati Uniti dal Regno di Gran Bretagna, è stata la prima guerra per l'indipendenza da una potenza coloniale europea. La Costituzione fu adottata il 17 settembre 1787 e da allora è stata emendata ventisette volte. I primi dieci emendamenti, collettivamente denominati «Dichiarazione dei diritti» (Bill of Rights), furono ratificati nel 1791 e garantiscono molti diritti civili e libertà fondamentali.
Gli Stati Uniti intrapresero una vigorosa espansione per tutto il XIX secolo, spinti dalla controversa dottrina del destino manifesto. L'acquisizione di nuovi territori e l'ammissione di nuovi stati membri causarono anche numerose guerre con i popoli nativi. La guerra civile americana si concluse con l'abolizione della schiavitù negli Stati Uniti. Alla fine del XIX secolo gli Stati Uniti si estesero fino all'oceano Pacifico. La guerra ispano-americana e la prima guerra mondiale hanno confermato lo stato del paese come potenza militare globale. Gli Stati Uniti sono usciti dalla seconda guerra mondiale come una superpotenza globale, il primo paese dotato di armi nucleari e quale uno dei cinque membri permanenti del Consiglio di sicurezza delle Nazioni Unite. Dopo una grave crisi politica e sociale negli anni sessanta e settanta come conseguenza anche della sconfitta nella guerra del Vietnam, che sembrava minare il predominio mondiale statunitense, l'inattesa fine della guerra fredda e la dissoluzione dell'Unione Sovietica negli anni novanta hanno invece riconfermato il ruolo dominante degli Stati Uniti che sono rimasti l'unica superpotenza militare e politica mondiale.
Gli Stati Uniti sono un Paese sviluppato, con una stima nel 2017 del prodotto interno lordo (PIL) di 19,39 migliaia di miliardi di dollari (il 23% del PIL mondiale a parità di potere di acquisto, a partire dal 2011). Il PIL pro capite degli Stati Uniti è stato il sesto più alto del mondo dal 2010, anche se la disparità di reddito del continente americano è stata anche classificata la più alta all'interno dell'OCSE e i paesi dalla Banca Mondiale. L'economia è alimentata da un'abbondanza di risorse naturali, numerose infrastrutture ed elevata produttività. Il paese rappresenta il 39% della spesa militare mondiale, essendo la prima potenza economica e militare, una forza politica guida nel mondo e al primo posto nel settore della ricerca scientifica e dell'innovazione tecnologica, ma anche uno stato sociale ridotto rispetto a molti altri paesi del mondo occidentale.
La nazione fu fondata dalle tredici colonie dell'Impero britannico situate lungo la costa atlantica. Con la dichiarazione di indipendenza il 4 luglio 1776 proclamarono la loro indipendenza dalla Gran Bretagna: furono le prime colonie a rivoltarsi con successo contro le leggi coloniali. Una convenzione federale (convenzione di Filadelfia) adottò la Costituzione degli Stati Uniti d'America il 17 settembre 1787 e con la ratifica l'anno successivo nasceva una repubblica con un forte governo centrale. La carta dei diritti, che comprendeva dieci emendamenti costituzionali per garantire molti diritti civili fondamentali e libertà, venne ratificata nel 1791. Il regime di apartheid e discriminazione razziale negli Stati Uniti è terminato nel 1964 con l'Atto dei diritti civili (Civil Rights Act).Nel corso del XIX secolo gli Stati Uniti acquisirono nuovi territori da Francia, Spagna, Regno Unito, Messico e Impero russo, annettendo la repubblica del Texas e la repubblica di Hawaii. Le controversie tra il sud agrario e il nord industriale sull'affermazione dei diritti e l'espansione dell'istituzione della schiavitù provocarono la guerra di secessione americana del 1861. Il nord impedì una scissione del Paese e portò la fine della schiavitù legale negli Stati Uniti. La guerra ispano-americana e la prima guerra mondiale confermarono lo stato di potenza militare. Nel 1945 gli Stati Uniti emersero dalla seconda guerra mondiale come il primo Paese dotato di armi nucleari, membro permanente del consiglio di sicurezza dell'Organizzazione delle Nazioni Unite (ONU) e uno dei membri fondatori della Organizzazione del Trattato dell'Atlantico del Nord (NATO). La fine della guerra fredda e il conseguente crollo dell'Unione Sovietica lasciarono gli Stati Uniti come unica superpotenza. L'economia statunitense è infatti la più grande del mondo, con una stima del PIL nel 2018 di 20 494 miliardi di dollari (che rappresenta il 22% del totale mondiale basato sul PIL nominale e quasi il 20% del PIL calcolato a parità di potere di acquisto).Con una superficie di oltre 9 milioni di km² e con circa 325 milioni di abitanti gli Stati Uniti sono il quarto Paese più esteso al mondo e il terzo più popolato, generalmente suddiviso a un primo livello in tre unità distinte: il «Mainland», ovvero il gruppo continentale di quarantotto Stati contigui che confina a nord con il Canada e a sud con il Messico, mentre a est e a ovest è bagnato rispettivamente dall'oceano Atlantico e dall'oceano Pacifico; l'Alaska (lo Stato più vasto), che sul continente confina unicamente con il Canada, mentre le acque territoriali confinano con la Russia (stretto di Bering); lo Stato delle Hawaii, un arcipelago localizzato nel centro dell'oceano Pacifico. A questa principale tripartizione vanno aggiunti anche alcuni territori esterni, zone insulari dipendenti economicamente o politicamente dagli Stati Uniti (un esempio è il Guam, un territorio non incorporato) e sparsi tra il mar dei Caraibi e il Pacifico.
Sebbene gli abitanti siano molto numerosi la densità di popolazione è di circa 34 ab/km², il che significa che la maggior parte delle terre è scarsamente abitata. I principali nuclei urbani si concentrano sulla East Coast (la costa Atlantica), dove sorgono grandi metropoli come New York, Boston, Filadelfia, Washington, Baltimora e Miami; nella parte continentale sulle rive dei Grandi Laghi, dove sorgono Chicago, Detroit e Milwaukee; oppure sulla West Coast, con San Diego, Los Angeles, San Francisco, Portland, Seattle e San Jose. Gli Stati Uniti sono uno dei Paesi con la maggior diversità etnica e la sua multietnicità è il prodotto di un'immigrazione su larga scala dai più svariati Paesi dei diversi continenti.
Secondo la teoria che si è prevalentemente diffusa nei secoli il continente americano prenderebbe il nome dall'esploratore fiorentino Amerigo Vespucci: secondo tale ipotesi fu un cartografo tedesco, Martin Waldseemüller, a suggerire l'idea di chiamare il Nuovo Mondo in tale modo, usando il genere femminile (America) del suo nome latinizzato (Americus Vespucius) per indicare il nuovo continente in una carta del mondo disegnata nel 1507, contenuta nella Cosmographiae Introductio.
Il nome completo Stati Uniti d'America è stato utilizzato per la prima volta ufficialmente nella dichiarazione di indipendenza con la dicitura di «unanime dichiarazione dei tredici Stati Uniti d'America», adottata dai Rappresentanti degli Stati Uniti d'America il 4 luglio 1776. Il nome è stato modificato il 15 novembre 1777, quando il secondo Congresso Continentale adottò gli articoli della confederazione, utilizzando The United States of America (Gli Stati Uniti d'America), anche se la forma più breve di Stati Uniti è normalmente utilizzata. Altre forme comuni sono le sigle U.S. e U.S.A., o semplicemente America (termine erroneamente utilizzato poiché America è il nome del continente e non di una singola nazione). Il nome Columbia, un tempo nome popolare per le Americhe e per gli Stati Uniti (in onore di Cristoforo Colombo), permane nel distretto di Columbia. Il nome tecnico per fare riferimento a un cittadino degli Stati Uniti è con il termine statunitense (American). Tuttavia l'aggettivo americano è erroneamente e comunemente adottato per riferirsi al Paese («i valori americani», «le forze americane»), in quanto American è raramente usato nella lingua inglese per riferirsi a persone o cose che non siano relative agli Stati Uniti.
Le popolazioni indigene del continente americano, tra cui i nativi dell'Alaska, migrarono dall'Asia in una data variabile (a seconda della ricerca) tra i 50 000 e i 12 000 anni fa. Alcune civiltà precolombiane svilupparono un'avanzata agricoltura, una grande architettura e un alto livello di società. Nel 1492 l'esploratore genovese Cristoforo Colombo sotto la corona spagnola raggiunse diverse isole dei Caraibi, contribuendo al primo contatto dell'uomo bianco con le popolazioni indigene. Milioni di indigeni americani morirono a causa delle epidemie portate dagli europei. Il 2 aprile 1513 il conquistatore spagnolo Juan Ponce de León sbarcò in una regione che chiamò «La Florida», il primo contatto europeo documentato su quello che sarebbero diventati gli Stati Uniti. Degli insediamenti spagnoli nella regione rimane solo St. Augustine, fondata nel 1565.
Altri insediamenti spagnoli vennero creati nell'odierno sud degli Stati Uniti, attirando migliaia di persone attraverso il Messico. I commercianti di pellicce francesi stabilirono avamposti nella Nuova Francia nella regione dei Grandi Laghi e successivamente la Francia si impossessò di gran parte del Nord America, penetrando fino al golfo del Messico. La prima colonia inglese di una certa entità fu Jamestown (Virginia) fondata nel 1607. Nel 1628 venne fondata la Colonia della Massachusetts Bay da parte dei puritani che portò a un'ondata migratoria, tanto che nel 1634 nella Nuova Inghilterra erano insediati circa 10 000 puritani. Tra la fine degli anni dieci del Seicento e la rivoluzione americana vennero spediti circa 50 000 detenuti nelle colonie americane britanniche. Nel 1614 venne fondato un insediamento olandese lungo il fiume Hudson inferiore, includendo l'isola di Manhattan che venne chiamata New Amsterdam. Nel 1664 gli olandesi cedettero il loro territorio americano all'Inghilterra e la provincia dei Nuovi Paesi Bassi venne ribattezzata New York.
Molti dei nuovi immigrati, soprattutto nel sud, erano schiavi (circa due terzi di tutti gli immigrati della Virginia tra il 1630 e 1680). Alla fine del secolo erano gli schiavi africani a diventare la principale forza-lavoro. Nel 1729 con la divisione della Carolina e la colonizzazione della Georgia del 1732 si completava il cerchio delle tredici colonie britanniche che sarebbero diventate gli Stati Uniti d'America. Con tassi di natalità elevati, bassi tassi di mortalità e una costante immigrazione la popolazione coloniale crebbe rapidamente. Nella guerra franco-indiana le forze britanniche si impadronirono del Canada francese. Esclusi i nativi americani, le tredici colonie avevano una popolazione di 2,6 milioni di abitanti nel 1770, circa un terzo della Gran Bretagna e quasi uno su cinque erano schiavi neri. Anche se soggetti alla tassazione britannica, le colonie americane non avevano rappresentanza nel Parlamento della Gran Bretagna.
Tensioni crescenti tra i coloni americani e gli inglesi durante gli anni sessanta e settanta del Settecento portarono alla guerra di indipendenza americana, combattuta dal 1775 al 1781. Il 14 giugno 1775 il Congresso continentale (tenutosi a Filadelfia) istituì un esercito continentale sotto il comando di George Washington. Annunciando che «tutti gli uomini sono stati creati uguali» e dotati di «diritti inalienabili», il 4 luglio 1776 il Congresso adottò la Dichiarazione di indipendenza, redatta in gran parte da Thomas Jefferson. Tale data è celebrata ogni anno come il giorno dell'Indipendenza.
Dopo la sconfitta dell'esercito britannico da parte delle forze americane assistite dai francesi venne riconosciuta dalla Gran Bretagna l'indipendenza degli Stati Uniti e la sovranità sul territorio americano fino al fiume Mississippi. La Costituzione degli Stati Uniti d'America venne ratificata nel 1788 e il primo presidente fu George Washington, che entrò in carica nel 1789.
Gli atteggiamenti verso la schiavitù mutarono e una clausola nella Costituzione protesse il commercio di schiavi africani solo fino al 1808. Il nord abolì la schiavitù tra il 1780 e il 1804.
La necessità di occupazione di nuovi spazi a occidente portò a una lunga serie di guerre contro gli abitanti originari dei territori interessati. Definito da alcuni come un processo di pulizia etnica, culminò nel 1830 con l'approvazione della «Legge di rimozione degli Indiani» (Indian Removal Act), che fornì la base legale per le deportazioni e il confinamento in riserve dei nativi americani.L'acquisto della Louisiana francese sotto la guida del presidente Thomas Jefferson nel 1803 raddoppiò quasi la dimensione della federazione. La guerra del 1812 contro la Gran Bretagna rafforzò il nazionalismo. Una serie di incursioni militari statunitensi in Florida portarono la Spagna a cedere altro territorio lungo la costa del golfo del Messico nel 1819. Ci fu l'annessione della repubblica del Texas nel 1845. Nel 1846 fu siglato il trattato dell'Oregon con la Gran Bretagna, portando al controllo da parte statunitense sul nord-ovest americano. La vittoria degli Stati Uniti nella guerra contro il Messico nel 1848 (trattato di Guadalupe Hidalgo) portò all'annessione della California e di gran parte dell'odierno sud-ovest americano. La corsa all'oro tra il 1848 e 1849 portò a un'ulteriore migrazione verso occidente. La nuova rete ferroviaria rese più facile il trasferimento di coloni e l'aumento dei conflitti con i nativi americani. In mezzo secolo vennero abbattuti fino a quaranta milioni di bisonti americani per le pelli e la carne (quest'ultima risorsa primaria che scompariva dalle pianure), causando un grave contraccolpo in molte culture native.
Le tensioni tra gli Stati del nord e quelli del sud nacquero principalmente su argomenti quali il rapporto tra Stato e governi federali e l'utilizzo della schiavitù nei nuovi Stati membri. Abraham Lincoln fu eletto presidente nel 1860. Poco prima sette Stati schiavisti (in ordine di secessione: Carolina del Sud, Mississippi, Florida, Alabama, Georgia, Louisiana e Texas) dichiararono la loro secessione. Cominciò così la guerra di secessione americana, cominciata con l'attacco a Fort Sumter. Dopo la vittoria dell'Unione nel 1865 tre emendamenti alla Costituzione degli Stati Uniti d'America garantirono la libertà a quasi quattro milioni di africani americani un tempo schiavi, rendendoli cittadini e dando loro il diritto di voto. La guerra e la sua risoluzione portarono a un aumento sostanziale del potere federale.Nonostante la grave recessione postbellica e le crisi economiche del 1873 e del 1907 la classe dirigente statunitense perseguì la via del guadagno e della speculazione, mentre l'industria tecnica e il capitale privato erano in espansione. Dal 1860 al 1914 la popolazione crebbe da 31,9 a 91,9 milioni di abitanti, tra cui 21 milioni di immigrati e nel decennio post-bellico le dieci più grandi città statunitensi aumentarono del 70% i loro abitanti, tanto che fra 1860 e il 1890 la popolazione urbana crebbe da 25% a oltre il 35% della popolazione. Un esempio clamoroso fu Chicago che nel 1833 aveva solo 350 abitanti, che divennero 30 000 nel 1850, 300 000 nel 1870, fino a quasi 1 100 000 nel 1890. Nel nord l'urbanizzazione e un afflusso senza precedenti di immigrati provenienti dagli Stati meridionali e orientali affrettò il processo di industrializzazione fino al 1929. Tra il 1830 e il 1860 gli immigrati sbarcati negli Stati Uniti furono 4,6 milioni: irlandesi (39%), tedeschi (30%), scandinavi (15%) e britannici (inglesi e scozzesi) (16%).
Massicce protezioni tariffarie, costruzione di infrastrutture e nuovi regolamenti bancari incoraggiarono la crescita economica e i monopoli. Nel 1914 il Paese in testa tra i Paesi produttori di ferro, carbone, petrolio, rame e argento. Il vapore venne sostituito dall'elettricità che accelerava la produzione nazionale. Sorsero anche i «trust» e i giganteschi complessi industriali dei re del cosiddetto «big business» (grandi affari). Famiglie come quelle degli Astor per le pellicce e le pelli, i Rockefeller per la Standard Oil Company, i Carnegie per la United States Steel Corporation, i Morgan, i Vanderbilt per le ferrovie, i Westinghouse per la Air Brake Company, i Fulton, gli Eastman per la Kodak Company, i Ford per la Ford e i Du Pont de Nemours per la DuPont Company dominarono l'economia statunitense e mondiale. Morgan e Rockefeller controllavano da soli il 20% del patrimonio nazionale (341 grandi aziende con un capitale di circa 22 miliardi di dollari).
Le organizzazioni dei lavoratori condussero dure lotte salariali, arrivando a oltre mille scioperi l'anno. Cominciò in questi anni la politica imperialistica statunitense, con l'acquisto dell'Alaska dalla Russia nel 1867 e completando l'espansione continentale che insieme allo sfruttamento nel commercio delle pellicce e della scoperta dell'oro fruttarono 81 milioni di dollari nel 1913. Nel 1890 il Massacro di Wounded Knee fu l'ultimo grande conflitto armato delle guerre indiane. Nel 1893 la monarchia indigena delle Hawaii venne rovesciata in un colpo di Stato attuato dagli americani residenti: gli Stati Uniti annetterono l'arcipelago nel 1898.
La vittoria nella guerra ispano-americana dello stesso anno dimostrò che gli Stati Uniti erano oramai una potenza mondiale e con la pace di Parigi portò all'annessione di Porto Rico, Guam e delle Filippine, che ottennero l'indipendenza solo mezzo secolo più tardi, mentre Porto Rico e Guam sono ancora territori degli Stati Uniti. Nel 1899 fu la volta delle isole Samoa e di Tutuila, aumentando la propria presenza nel Pacifico. Numerosi interventi militari furono effettuati nell'America centrale e nelle Antille: Panama per ottenere l'area del canale nel 1903 e Cuba nel 1902, creando una sorta di protettorato fino alla metà del XX secolo, oltre a Nicaragua (1911) e Haiti (1915). Nel 1917 furono inoltre acquistate dalla Danimarca le isole Vergini di Saint Croix, Saint Thomas e Saint John.
In questo periodo si collocano anche la corsa all'oro del Klondike, la corsa all'oro dello Yukon e la corsa all'oro californiana.
Quando la prima guerra mondiale scoppiò nel 1914 gli Stati Uniti rimasero neutrali, sebbene la maggior parte degli statunitensi simpatizzasse per i britannici e i francesi, anche se molti erano contrari all'intervento. Nel 1917 gli Stati Uniti si unirono agli Alleati (Triplice intesa) contro gli Imperi Centrali. Dopo la guerra il Senato non ratificò il trattato di Versailles che istituiva la Società delle Nazioni e il Paese perseguì una politica unilaterale di quasi isolazionismo. Negli anni venti un emendamento costituzionale concesse il suffragio alle donne, ma la prosperità dei ruggenti anni venti si concluse con il crollo di Wall Street del 1929 che diede inizio alla «grande depressione». Dopo la sua elezione a presidente nel 1932 Franklin Delano Roosevelt diede inizio al «New Deal», una serie crescente di politiche di intervento del governo nell'economia statunitense, ma il «Dust Bowl» a metà degli anni trenta impoverì molte comunità agricole e stimolò ulteriormente una nuova ondata migratoria verso occidente.
Gli Stati Uniti erano effettivamente neutrali anche durante la seconda guerra mondiale dopo l'invasione nazista della Polonia nel settembre 1939, ma cominciarono la fornitura di materiali agli Alleati nel marzo 1941 con il programma Lend-Lease. Il 7 dicembre seguente gli Stati Uniti entrarono in guerra con gli Alleati contro le potenze dell'Asse dopo un attacco a sorpresa su Pearl Harbor da parte dell'Impero giapponese. La seconda guerra mondiale ebbe un costo economico superiore a qualsiasi altra guerra nella storia degli Stati Uniti, ma favorì l'economia, fornendo capitali e garantendo l'occupazione.
Tra i grandi Paesi combattenti gli Stati Uniti sono stati gli unici a diventare di gran lunga più ricchi in conseguenza alla guerra. Le conferenze di Bretton Woods e Jalta delinearono un nuovo sistema nelle organizzazioni internazionali, ponendo gli Stati Uniti e l'Unione Sovietica al centro del mondo. Con la vittoria in Europa nel 1945 venne tenuta una conferenza internazionale a San Francisco che portò allo Statuto delle Nazioni Unite, divenuto attivo appena dopo la guerra. Dopo aver sviluppato le prime armi nucleari gli Stati Uniti sganciarono la bomba atomica sulle città giapponesi di Hiroshima e Nagasaki nell'agosto del 1945 e il Giappone si arrese il 2 settembre seguente, ponendo definitivamente fine alla guerra dopo sei anni.
Durante la guerra fredda gli Stati Uniti e l'Unione Sovietica si spartirono il potere dopo la seconda guerra mondiale e dominarono gli affari militari dell'Europa attraverso la NATO e il Patto di Varsavia. Gli Stati Uniti promossero la democrazia liberale e il capitalismo, mentre l'Unione Sovietica promosse il comunismo e un'economia pianificata a livello centrale. Le truppe degli Stati Uniti combatterono le forze comuniste nella guerra di Corea dal 1950 al 1953 e si sperimentò la crisi missilistica di Cuba.
Al lancio sovietico del primo equipaggio umano nello spazio nel 1961 risposero con il primo uomo sulla Luna nel 1969. Il Paese conobbe una forte espansione economica e un crescente movimento dei diritti civili, guidato da afroamericani, come il reverendo Martin Luther King Jr., e combatterono la segregazione e la discriminazione razziale. Dopo l'assassinio del presidente John Fitzgerald Kennedy nel 1963 vennero approvati l'Atto dei diritti civili del 1964 e l'Atto del diritto di voto (Voting Rights Act) del 1965 dal presidente Lyndon B. Johnson. Johnson portò nel 1965 il Paese a una nuova guerra nel sud-est asiatico, la guerra del Vietnam, che si concluse dopo dieci anni di polemiche, insuccessi militari e proteste popolari con un totale fallimento strategico per gli Stati Uniti e con laceranti divisioni all'interno delle società statunitense. In questi anni furono grandi le riforme sociali: nacque il movimento femminista e omosessuale, si sviluppò il dibattito sui problemi ambientali (come l'effetto serra e l'inquinamento) e sui diritti civili e l'opposizione alla guerra.
Come risultato dello scandalo Watergate Richard Nixon divenne il primo presidente degli Stati Uniti a dimettersi nel 1974. Durante il governo di Jimmy Carter alla fine degli anni settanta l'economia degli Stati Uniti sperimentò la stagflazione. L'elezione di Ronald Reagan come presidente nel 1980 segnò un significativo spostamento verso destra della politica statunitense, che si rifletté nelle principali modifiche in materia fiscale e nelle priorità di spesa. Tra la fine degli anni ottanta e l'inizio degli anni novanta l'Unione Sovietica crollò, ponendo fine alla guerra fredda dopo quasi cinquant'anni.
Con il comando assunto dagli Stati Uniti e dei suoi alleati la guerra del Golfo sotto la guida del presidente George H. W. Bush e la guerra in Jugoslavia sotto la guida del presidente Bill Clinton contribuì a preservare la propria posizione di superpotenza. La più lunga espansione economica nella storia moderna degli Stati Uniti coprì il periodo tra marzo 1991 e marzo 2001, prevalentemente sotto l'amministrazione Clinton.Gli attentati dell'11 settembre 2001 che colpirono il World Trade Center di New York e il Pentagono uccisero quasi tremila persone. In risposta il presidente George W. Bush lanciò la guerra contro il terrorismo. Alla fine del 2001 le forze statunitensi invasero l'Afghanistan, rovesciando il governo dei talebani che però continuarono le operazioni di guerriglia. Nel 2002 l'amministrazione Bush cominciò a premere per il cambiamento del regime in Iraq. Sebbene senza il sostegno della NATO o di un esplicito mandato dell'ONU si arrivò all'invasione dell'Iraq nel 2003 che portò alla cattura del presidente iracheno Saddam Hussein. La guerra in Iraq vide l'opposizione dalla maggior parte degli statunitensi. Nel 2005 l'uragano Katrina ha causato gravi distruzioni lungo la costa del Golfo e devastato New Orleans.
Il 4 novembre 2008 il senatore democratico Barack Obama è stato eletto presidente (il suo mandato è cominciato il 20 gennaio 2009), primo presidente afro-americano nella storia degli Stati Uniti, battendo il senatore repubblicano John McCain. Inoltre il 9 ottobre 2009 Obama è stato insignito del Premio Nobel per la pace. Obama ha promosso l'approvazione di un'ampia riforma sanitaria e misure economiche per riportare a crescere l'economia degli Stati Uniti in seguito alla grande recessione. Tuttavia si è attirato critiche sia da parlamentari del Partito Repubblicano sia da quello Democratico per l'eccessiva spesa pubblica nei primi anni di mandato. Inoltre sotto il governo del presidente Obama è stato ucciso in Pakistan nel 2011 Osama bin Laden da una squadra di Navy Seals e operativi CIA. Altri avvenimenti importanti avvenuti durante l'era Obama furono l'accordo sul nucleare iraniano, la legalizzazione del matrimonio omosessuale e la riapertura delle relazioni diplomatiche con Cuba.
Gli stanziamenti che il Congresso degli Stati Uniti ha approvato per la guerra in Iraq, Afghanistan e della guerra globale contro il terrorismo dopo l'11 settembre è stato di 1,6 trilioni di dollari.
Sono stati spesi 686 miliardi di $ (43%) per l'Operazione Enduring Freedom (OEF) nella guerra in Afganistan e altre operazioni di controterrorismo.
Sono stati spesi 815 miliardi di $ (51%) per l'Operazione Iraqi Freedom (OIF)/Operazione New Dawn (OND).
Sono stati spesi 27 miliardi di $ (2%) per l'Operazione Noble Eagle (ONE), per fornire una maggiore sicurezza alle basi militari.
Sono stati spesi 81 miliardi di $ (5%) per finanziamenti correlati al Guerre in Afghanistan o in Iraq.
Alle elezioni dell'8 novembre 2016 il candidato repubblicano Donald Trump è stato eletto presidente, battendo la candidata democratica Hillary Clinton.
Gli Stati Uniti d'America occupano una fascia del Nordamerica compresa fra l'oceano Atlantico a est e il Pacifico a ovest e fra il Canada a nord e il Messico e il golfo del Messico a sud. Si tratta di un'area di 9 372 614 km² (escludendo le acque interne), che fa degli Stati Uniti la quarta nazione al mondo per superficie (dopo Russia, Canada e Cina). Agli Stati Uniti appartengono anche alcune regioni geograficamente isolate come le Hawaii e l'Alaska.
L'Ufficio del censimento degli Stati Uniti divjde il territorio continentale in quattro grandi regioni statistiche che raggruppano diversi stati: Northeast (a sua volta suddiviso in Nuova Inghilterra e Medio Atlantico), Midwest (suddiviso in centro nord-est e centro nord-ovest), South (suddiviso in Atlantico meridionale, centro sud-est e centro sud-ovest) e West (suddiviso in regione delle Montagne Rocciose e regione del Pacifico).
Gli stati della costa orientale sono da nord a sud: Maine, New Hampshire, Vermont (che non è sulla costa), Massachusetts, Rhode Island (il più piccolo degli Stati), Connecticut, New York, Pennsylvania (che è vicino alla costa e la cui metà occidentale è spesso considerata parte del Midwest), New Jersey, Delaware, Maryland, Virginia, Carolina del Nord, Carolina del Sud, Georgia e Florida. Gli ultimi cinque (dalla Virginia) vengono anche contati come stati del sud. Geograficamente questa zona comprende montagne basse e molto antiche, gli Appalachi, con un andamento generalmente da nord-est a sud-ovest, oltre a molti fenomeni locali, compresi i fenomeni glaciali a nord, le faglie tettoniche della valle del fiume Hudson e la zona di origine calcarea (corallina) della Florida. Il corso dei fiumi è generalmente da ovest verso est e i fiumi tendono a essere di lunghezza limitata, ma ampi e dal flusso regolare. Le maree sono spesso forti, soprattutto al nord. Gli inverni sono freddi (nel nord) o moderati (al sud) e umidi, le estati ugualmente umide.
Gli stati del sud comprendono i summenzionati Virginia, Carolina del Nord, Carolina del Sud, Georgia, Florida e anche la Virginia Occidentale (spesso considerata parte del Midwest, dato che era dalla parte del nord nella guerra civile), Kentucky, Tennessee, Alabama, Louisiana, Arkansas, Oklahoma e Texas (spesso considerato fra gli Stati del sud-ovest). Questa zona comprende la parte meridionale e le cime più elevate degli Appalachi e più a ovest l'altopiano di Ozark. I fiumi comprendono le foci del Mississippi e del Río Grande. La più grande influenza climatica viene dal golfo del Messico e comprende inverni miti, umidità e di tanto in tanto uragani.
Gli Stati del Midwest comprendono: Ohio, Michigan, Indiana, Wisconsin, Illinois, Missouri, Minnesota, Iowa, Dakota del Nord, Dakota del Sud, Nebraska e Kansas. Sono in gran parte stati agricoli e industriali (compresa la «Rust Belt», la zona industriale "arrugginita" negli anni settanta e ottanta del XX secolo dalla concorrenza, soprattutto giapponese), freddi di inverno, caldi di estate e con clima da umido (verso est) a secco (verso ovest). È qui che si trova il "cuore" (heartland) degli Stati Uniti ed è considerato un centro di valori morali (lavoro serio, casa e famiglia, i pionieri sulla prateria e così via) per il resto del Paese.
Gli Stati della zona montana invece comprendono: Montana, Idaho, Wyoming, Nevada, Utah, Colorado, Arizona e Nuovo Messico. Gli ultimi quattro spesso anche considerati gli stati del sud-ovest. Soprattutto a sud la zona è secca, con molti deserti (deserto Sonorano) e le Montagne Rocciose. A nord ci sono inverni molto freddi ed estati miti, mentre a sud gli inverni sono miti e le estati calde. Questa è la zona meno abitata del paese ed è dove si trovano molte delle destinazioni sceniche degli Stati Uniti, per esempio il Grand Canyon (Arizona) see Yellowstone (Wyoming). La geografia della costa occidentale (Washington, Oregon e California) comprende montagne elevate (Sierra Nevada), vari vulcani, deserti (Valle della Morte) e zone molto umide (la costa, soprattutto a nord).
Gli Stati Uniti si trovano interamente nell'emisfero boreale: i quarantotto Stati continentali sono bagnati dall'oceano Pacifico a ovest, dall'oceano Atlantico a est e a sud-est dal golfo del Messico. I Paesi confinanti sono il Canada a nord e il Messico a sud. L'Alaska è lo Stato più vasto, mentre le isole non mancano nel Pacifico centrale. Dopo la Russia, il Canada e la Cina gli Stati Uniti hanno il quarto posto come Paese più esteso del mondo, ma la classifica varia a seconda di come vengono conteggiati i due territori contestati dalla Cina con l'India e la superficie stessa degli Stati Uniti: il World Factbook della CIA segnala 9 826 630 km², la Commissione statistica delle Nazioni Unite fornisce 9 629 091 km² e l'Encyclopædia Britannica 9 522 055 km². Gli Stati Uniti possiedono anche diversi territori insulari sparsi tra l'oceano Pacifico (ad esempio Guam) e i Caraibi (compreso Porto Rico, che è legato agli Stati Uniti in un'associazione chiamata Commonwealth).
Dalla pianura costiera dell'Atlantico spostandosi verso l'interno si incontrano i boschi decidui e le dolci colline del Piedmont. I monti Appalachi dividono la costa orientale dai Grandi Laghi e dalle praterie del Midwest. Il fiume Mississippi-Missouri, il quarto sistema fluviale più lungo del mondo, attraversa da nord verso sud il centro del Paese. Le piatte e fertili praterie delle Grandi Pianure si estendono a ovest, interrotte da un altopiano nella regione sud-est. Le Montagne Rocciose al margine occidentale delle Grandi Pianure si estendono da nord a sud attraverso tutto il Paese, raggiungendo altitudini superiori ai 4 300 metri in Colorado. Più a ovest si incontrano le rocce del Gran Bacino e deserti come il Mojave. Le catene montuose della Sierra Nevada e la Catena delle Cascate si snodano prossimi oramai alla costa del Pacifico. Con i suoi 6 194 metri sul livello del mare il monte Denali in Alaska è la vetta più elevata del Paese. Vulcani attivi sono comuni e presenti in tutta la regione costiera che va dall'arcipelago Alexander alle isole Aleutine, attraversando la penisola di Alaska, oltre che nell'arcipelago delle Hawaii. Il supervulcano presente nel Parco Nazionale di Yellowstone nelle Montagne Rocciose è il più grande vulcano presente all'interno della parte continentale degli Stati Uniti.
Gli Stati Uniti hanno in comune un clima continentale piuttosto accentuato all'interno, ma data l'enorme estensione del territorio si notano differenze considerevoli tra le varie parti, specialmente se ci si sposta da nord a sud con l'andamento meridiano dei rilievi che non oppone ostacoli ai venti freddi del nord che giungono fino nel Texas e a quelli caldi tropicali che giungono dal golfo del Messico oppure se si considerano le due sponde oceaniche. Le influenze nordiche si fanno sentire anche sulla costa atlantica, lungo la quale scende la fredda corrente del Labrador che annulla in gran parte l'influenza mitigatrice marina fino all'altezza del capo Hatteras (New York ha medie di gennaio oscillanti da 0 a -4 °C e medie di luglio da 21 a 25 °C) assieme all'influenza delle correnti occidentali che favoriscono di inverno le irruzioni anche forti di aria fredda di provenienza continentale-canadese (bufera di neve nota come «blizzard»). Cosìcché a est il clima varia da umido continentale nel nord fino a subtropicale umido a sud, con clima tropicale nella punta meridionale della Florida e nelle Hawaii.
Procedendo verso ovest il Midwest ha un clima continentale, le Grandi Pianure a ovest hanno generalmente un clima semi-arido, arido nel Gran Bacino, desertico nel sud-ovest, mediterraneo lungo la costa californiana, temperato umido lungo il golfo del Messico e il sud, oceanico lungo le costiere di Oregon, Washington e Alaska meridionale (la maggior parte dell'Alaska rientra però nel clima subartico o polare), infine gran parte delle regioni montane dell'ovest sono caratterizzate da un clima alpino. Fenomeni meteorologici estremi non sono rari, con le regioni costiere lungo il golfo del Messico soggette al rischio uragani nella stagione autunnale e con le Grandi Pianure soggette a linee temporalesche e tornado laddove si assiste allo scontro tra masse di aria fredda secche provenienti dalle alte latitudini e masse di aria caldo umida di provenienza tropicale, oltre alla già citata bufera di neve nel nord della costa est e nel Midwest.
Il Earth Overshoot Day (indica a livello illustrativo il giorno nel quale l'umanità consuma interamente le risorse prodotte dal pianeta nell'intero anno.) del paese è il 15 marzo.
L'ecosistema degli Stati Uniti è molto vario: circa 17 000 specie di piante vascolari sono presenti negli Stati Uniti contigui e nell'Alaska, oltre a 1 800 specie di piante fiorite situate nelle isole Hawaii, alcune delle quali presenti anche nel continente.Gli Stati Uniti sono anche la patria di oltre più di 400 specie di mammiferi, 700 specie di uccelli, 500 specie di rettili e anfibi e 90 000 specie di insetti. Sono presenti sessanta parchi nazionali e centinaia di altri parchi, foreste e zone desertiche protette a livello federale. Nel complesso il governo gestisce il 28,8% del territorio, buona parte del quale è protetta.
L'inquinamento negli Stati Uniti è sottoposto a controllo da parte di uffici federali come l'Agenzia per la protezione dell'ambiente (Environmental Protection Agency, EPA).
Gran parte dei rifiuti prodotti dagli Stati Uniti vengono spediti all'estero. Nel 2018, l'81% delle esportazioni statunitensi di rifiuti è stato spedito in Asia.
Nel 2015 gli Stati Uniti hanno prodotto 262,4 milioni di tonnellate di rifiuti, il 4,5% in più rispetto al 2010 e il 60% in più rispetto al 1985 secondo i dati ufficiali.Mentre la Cina decide nel 2018 di cessare l'importazione di rifiuti in plastica per non essere più la "pattumiera del mondo", l'industria del riciclaggio negli Stati Uniti è perturbata. Il prezzo del trattamento dei rifiuti sta aumentando considerevolmente e molte città preferiscono incenerire i loro rifiuti, incidendo sulla qualità dell'aria o sulle discariche a cielo aperto, una delle principali fonti di emissioni di metano.
Nel 2012 il governo degli Stati Uniti intendeva regolare le emissioni di CO2 dalle centrali elettriche con il piano Greenhouse Gas New Standard Performance. L'EPA ha segnalato come inquinanti più di 450 aziende statunitensi.
L'inquinamento del suolo è causato principalmente dai rifiuti solidi urbani. Nell'ambito del programma Vital Signs (segni vitali) il Worldwatch Institute di Washington ha segnalato che gli Stati Uniti producono 621.000 tonnellate al giorno di rifiuti solidi urbani non totalmente riciclabili che causano un inquinamento delle acque, portando nella catena alimentare metalli pesanti come il cadmio, lo stronzio, il nichel e il cromo.
Nel 2010 l'Ufficio del censimento degli Stati Uniti ha riportato 308,7 milioni di persone, con un aumento del 9,7% rispetto all'anno 2000, che era di 281,4 milioni di persone. La percentuale di crescita è circa in media con le percentuali dei decenni precedenti a partire dal 1900. La popolazione è generalmente in crescita, grazie specialmente a una forte immigrazione, proveniente in buona parte dall'America Latina e dall'Asia orientale. La presenza di immigrati o di loro discendenti diretti è molto rilevante nella parte sud occidentale del paese. Più di 37 milioni di cittadini sono nati all'estero e circa 15 milioni di questi sono stati naturalizzati cittadini statunitensi. Il 6% della popolazione è di origine italiana, costituita dai discendenti degli immigranti arrivati sulle coste degli Stati Uniti perlopiù dalla seconda metà del XIX secolo fino alla seconda guerra mondiale e provenienti in maggioranza dal Mezzogiorno, dal Veneto e dal Friuli-Venezia Giulia. Sono circa 18 milioni gli italoamericani (cifra che tuttavia non considerava tutti coloro che posseggono solo parziale origine italiana e non deducibile dal cognome), ma solo un milione di essi parla o comprende l'italiano. L'azione positiva (Affirmative Action), una politica a favore dei gruppi minoritari, ha permesso negli ultimi decenni agli appartenenti alle minoranze etniche un più facile accesso alle università, a molti posti di lavoro che precedentemente erano loro preclusi e a incarichi di grande responsabilità nel mondo politico e nell'alta finanza. Questo però da qualcuno è visto come una sorta di razzismo al contrario nei confronti di una parte di popolazione.
L'immigrazione negli Stati Uniti fu sempre molto intensa nel corso della storia, specialmente dall'Europa, tanto che la parte meridionale fu interessata dall'immigrazione dalla Spagna, tranne la zona della Louisiana che al tempo si estendeva fino al Canada. I primi immigrati nelle tredici colonie provenivano dal Regno Unito, ma in seguito fu molto forte l'immigrazione dalla Germania dove il numero degli abitanti era quasi pari a quello degli immigrati britannici, mentre nella zona dello Stato di New York erano presenti immigrati dai Paesi Bassi. L'immigrazione dalla Francia fu frequente dopo la cessione della Louisiana agli Stati Uniti da parte di Napoleone Bonaparte. Nell'Ottocento fu enorme l'immigrazione dall'Irlanda e altrettanto forte quella dall'Italia, specie a cavallo tra l'Ottocento e il Novecento. L'immigrazione proseguì nel Novecento con l'arrivo di immigrati dai Paesi scandinavi e durante la seconda guerra mondiale di ebrei (circa 6 milioni) specialmente dalla Russia, dalla Polonia e dall'Ungheria.
Con più di 325 milioni di abitanti gli Stati Uniti sono il terzo Paese al mondo per popolazione dopo Cina e India. La zona più popolata del Paese è quella nordorientale di antica urbanizzazione, ma si sono espanse anche le zone urbane della costa pacifica, specie in California.
Secondo le stime ufficiali del 2013 il 77% della popolazione è bianca (compreso tuttavia anche un 16% di ispanici o latinoamericani di origine europea o prevalentemente europea, ovvero i bianchi ispanici), il 12,9% nera o afroamericana, il 4,6% asiatica e l'1% di origine amerindia.
Gli americani di origine europea (ma anche araba e turca) non ispanica, ovvero i bianchi non ispanici (non-hispanic whites), costituivano all'incirca il 61% della popolazione nel 2012, considerevolmente calati e in continuo calo, sia in percentuale sia in numero assoluto rispetto all'89% del 1960.Secondo il vecchio censimento ufficiale del 2000 i residenti di ascendenza tedesca erano il 12,2%, quelli di origine britannica il 20,6% (di cui l'11,9% di irlandesi e l'8,7% di inglesi). I residenti di ascendenza italiana rappresentavano il 5,6% della popolazione totale. Il gruppo comunemente identificato come White Anglo-Saxon Protestant (WASP, in italiano Bianco, Anglosassone, Protestante) pur detenendo ancora le leve del potere politico ed economico, non costituisce più la maggioranza della popolazione del Paese.
Nel censimento del 2010 è stato rilevato che il 23% dei bambini sotto i quindici anni ha genitori bianchi (i bianchi di origine europea, ma anche arabi e turchi, sono definiti come bianchi non ispanici nel censimento ufficiale, o anche bianchi di origine non latino-americana), che entro il 2042 sarebbero una minoranza se proseguono le tendenze migratorie e la bassa natalità tra i bianchi. Questa proiezione su un futuro scenario demografico in cui i bianchi (da sempre ai vertici dei poteri e della gestione dello Stato) potrebbero essere in netta minoranza ha cominciato a scatenare forti dibattiti circa l'identità degli Stati Uniti nel futuro prossimo e sull'immigrazione in entrambi gli schieramenti politici. Per quanto riguarda le origini della popolazione statunitense (stima del 2015) si calcola che essa abbia le seguenti discendenze (anche se solo lontane o parziali). 223 553 265 sono bianchi non ispanici così suddivisi:
 britannici – 37,5 milioni o 59,2 milioni (numero che varia a seconda che si includa o meno coloro che hanno indicato «americani» come etnia – colore rosso nella mappa – quasi tutti di discendenza inglese coloniale, mentre i britannici includono anche coloro che si definiscono di origine inglese, nordirlandese scozzese o gallese)
 ebrei – 6,4 milioni (la comunità ebraica più grande del mondo fuori da Israele)
 turchi – 200 milaCirca 42 milioni sono gli afroamericani, compresi i neri ispanici.Circa 20 milioni di persone sono di origine asiatica, soprattutto:
 pakistani – 300 milaSecondo il censimento del 2010 risultavano 50,4 milioni di cittadini statunitensi di origine ispanica (di qualsiasi etnia), in particolare:
 peruviani – 500 milaNel censimento governativo del 2009 gli statunitensi ispanici erano circa 48,5 milioni, con un incremento di quasi 3 milioni di unità in due anni.I nativi americani (compresi i sanguemisti) sono circa 5 milioni.Negli Stati Uniti vive la comunità di rom più grande al mondo, contando circa 1 milione di individui.L'immigrazione ispanica è la più numerosa, tanto che alcuni Stati come California, Arizona e Texas sono già a maggioranza ispanica (definiti come «minoranza-maggioranza» nel censimento ufficiale). Va comunque fatto notare che tutti questi Stati del sud-est facevano parte in passato del primo Impero messicano e prima ancora del Vicereame di Nuova Spagna, oltre ai numerosi ispanici che vi risiedevano già storicamente, ben prima dell'annessione agli Stati Uniti dei territori e dell'immigrazione di massa. Alcuni di essi vengono definiti "Hispanos" e sono discendenti degli originali colonizzatori spagnoli quali i tejanos, i callifornios, i neomessicani e i floridianos di cui 10 milioni di americani hanno tali origini. È stato inoltre calcolato che negli Stati Uniti vivano approssimativamente 12 milioni di clandestini (unauthorized immigrants), principalmente messicani, salvadoregni, guatemaltechi e filippini.
Atei e agnostici: 16,1%Gli Stati Uniti sono contraddistinti da un tanto forte quanto variegato spirito religioso che si spiega facendo riferimento alla storia e alla costituzione materiale del Paese. Di fatto si osserva che nascono continuamente numerose confessioni religiose. I valori religiosi sono una parte assai importante della vita degli statunitensi, come dimostrano le elezioni vinte dal candidato repubblicano George W. Bush, puntando sui valori familiari della società.Il cristianesimo è presente in tutte le sue grandi derivazioni: in maggioranza protestanti (51,3%), seguiti dai cattolici (23,9%), mormoni (1,4%) e cristiani ortodossi (1%).
Le confessioni protestanti di maggiori tradizioni sono quelle della tradizione calvinista-riformata (presbiteriana, congregazionalista, nonché i battisti) e gli episcopali, questi ultimi ramo americano dell'anglicanesimo, cui tradizionalmente fanno riferimento le classi alte: è la confessione della famiglia Bush. Le confessioni protestanti più diffuse sono nell'ordine la battista (17,2%), la metodista (7,2%), fede abbracciata dal presidente George W. Bush dopo il matrimonio, la luterana (4,9%), la presbiteriana (2,8%) e la episcopale (1,8%), oltre a una miriade di Chiese evangeliche, pentecostali e minori. La singola Chiesa più diffusa è quella cattolica, presente fin dall'epoca coloniale, soprattutto nel Maryland: uno dei primi governatori dello Stato era Charles Carroll (che nel 1776 fu tra i firmatari della Dichiarazione di indipendenza) era fratello del primo vescovo cattolico degli Stati Uniti. I cattolici statunitensi (in prevalenza bianchi ed europei) hanno tuttavia visto rafforzare la loro presenza grazie all'immigrazione ispanica degli ultimi trent'anni. Vi sono anche presenze ebraiche (1,7%), islamiche (0,6%), buddisti (0,5%), induisti (0,4%), sikh, caodaisti, shintoisti e bahai.Negli ultimi decenni si è sviluppato il fenomeno delle TV and Web Church, guidate dei cosiddetti "telepredicatori" della Christian Coalition, tra i quali vanno ricordati William M. Branham, Billy Graham, Pat Robertson e Jerry Falwell, animatori della destra cristiana, fondamentale per le vittorie elettorali di Ronald Reagan nel 1980 e 1984, nonché per quelle di George W. Bush nel 2000 e nel 2004 e va ricordato anche il controverso telepredicatore Benny Hinn. Parallelamente sono nate e cresciute le cosiddette «megachurch», grandissime Chiese evangeliche non-denominazionali come la Lakewood Church di Joel Osteen a Houston (Texas), che è la più grande chiesa degli Stati Uniti con più di 45 000 fedeli, seguita dalla Crystal Cathedral di Los Angeles che dispone di 2736 posti a sedere (è situata nei pressi di Disneyland, commissionata nel 1980 dal telepredicatore Robert Schuller).
Spesso la religione è dietro a molte questioni e controversie politiche riguardanti il razzismo (il movimento per la desegregazione dei neri era guidato da Martin Luther King, un pastore protestante), il pacifismo (la stessa guerra in Iraq ha diviso il panorama religioso tra favorevoli e contrari), la pena di morte (sostenuta dalle Chiese protestanti di stampo evangelicale e fermamente contestata dai cattolici), la bioetica, l'omosessualità, l'insegnamento della teoria dell'evoluzione delle specie e il Neodarwinismo.
Fenomeno minoritario anche se in forte crescita è il neopaganesimo, le cui numerose religioni sono tutte presenti negli Stati Uniti. I neopagani statunitensi sono in maggioranza wiccani, ma sono presenti anche ampie comunità di eteni, celtisti e dodecateici. In netta minoranza sono i neopagani romani. Le religioni neopagane hanno trovato negli Stati Uniti terreno fertile per l'istituzione di innumerevoli organizzazioni chiamate chiese nella maggior parte dei casi, come previsto dalla politica religiosa.
Anche se gli Stati Uniti d'America non hanno mai adottato una lingua ufficiale, l'inglese è di fatto la lingua nazionale. Secondo un dato del 2003 circa 215 milioni, ossia il 82% della popolazione in età scolare, ha come lingua madre l'inglese. Oltre all'inglese le lingue più diffuse secondo il censimento del 2000 sono: lo spagnolo, utilizzato regolarmente da 28 milioni di abitanti; il cinese (2 milioni); il francese (1,6 milioni, comprendendo il creolo-francese 1,9 milioni); il tedesco (1,4 milioni); il tagalog (1,2 milioni); il vietnamita (1,1 milioni); l'italiano (1 milione). Le lingue autoctone e inuit sono parlate da meno dello 0,5% della popolazione. Tra queste la più parlata è il navajo, con circa 180 000 persone che lo parlano oltre all'inglese.L'inglese è adottato in tutti gli atti pubblici formali, ma non è ufficiale a livello federale. È ufficiale in ventotto dei cinquanta Stati dell'Unione. Oltre all'inglese alcuni Stati hanno come lingua ufficiale, un'altra lingua: in Louisiana il francese, nelle Hawaii l'hawaiiano, nel Nuovo Messico lo spagnolo. Il 18 maggio 2006 il Senato ha approvato una risoluzione proposta dal repubblicano James Inhofe, con cui si stabilisce che l'inglese è la lingua «comune e unificatrice degli Stati Uniti». Per entrare in vigore deve però essere votata anche dalla Camera dei Rappresentanti e approvata dal presidente in carica, che ha il diritto di veto.
La più antica istituzione universitaria degli Stati Uniti d'America risale all'8 settembre 1636 con la fondazione dell'Università di Harvard, che prende il nome da un suo benefattore inglese, il pastore protestante John Harvard. Oggi questa università privata è una delle più prestigiose a livello internazionale.
Il sistema politico degli Stati Uniti comprende il sistema federale che unisce gli Stati e il sistema di ciascuno Stato. Nonostante la possibilità teorica di ampia indipendenza gli Stati tendono ad assomigliarsi nei sistemi di governo e generalmente sono basati sul sistema federale con un capo dello Stato (il presidente degli Stati Uniti o il governatore di ciascun Stato), un'assemblea legislativa (di solito bicamerale con un Senato e una Camera dei Rappresentanti – House o House of Representatives) e un sistema di giudici e tribunali, federali e statali, ciascuno con una propria giurisdizione. Il rapporto fra il governo federale e gli Stati è regolato dalla Costituzione, interpretata dalla Corte suprema. Per Costituzione il governo federale ha il solo potere di regolare il commercio fra gli Stati, di proteggere i diritti dei cittadini e di difendere il Paese. Di fatto e con l'avallo della Corte suprema col tempo ha acquisito grandi poteri, che esercita attraverso organismi federali i quali, ad esempio, regolamentano la circolazione delle droghe o la cattura dei criminali, ma anche l'educazione e i diritti dei disabili.
Ogni Stato elegge al congresso due senatori e un numero di rappresentanti proporzionale alla popolazione (almeno uno), un sistema che offre un maggiore peso agli Stati più piccoli. Il sistema politico statunitense è bipolare e assegna il potere a chi ha ricevuto più voti tra i due partiti maggiori, il Partito Democratico (di centro e di tendenze progressiste) e il Partito Repubblicano (di destra e di tendenze conservatrici).
L'elezione del presidente avviene ogni quattro anni, il primo martedì dopo il primo lunedì di novembre. L'elezione del presidente avviene in modo indiretto, in quanto i cittadini eleggono i grandi elettori che a loro volta si riuniscono ed eleggono il presidente. Ogni Stato possiede un numero di grandi elettori pari al numero di deputati e di senatori che lo Stato esprime. Con rare eccezioni in ciascuno Stato i grandi elettori vengono assegnati alla lista che prende il maggior numero di voti («the winner takes all»). Il meccanismo elettorale spinge i candidati a concentrare i propri sforzi per ottenere i voti di pochi decisivi Stati nei quali il risultato è incerto, trascurando invece gli Stati nei quali con ragionevole certezza il risultato finale è scontato. La scelta del candidato alla presidenza avviene attraverso elezioni primarie che avvengono nel corso di diverse settimane, secondo un calendario che rispecchia la tradizione e vede nell'Iowa e nel New Hampshire i primi Stati interessati da questo tipo di voto.
Se il presidente si rifiuta di firmare una legge (ponendo il suo diritto di "veto"), maggioranze di due terzi sia nella Camera sia nel Senato possono approvare una legge senza la firma del presidente, superandone il "veto". Talvolta le leggi passate dal Senato e dalla Camera sono diverse e in tal caso un comitato formato da senatori e rappresentanti («conference committee») si riunisce per cercare un compromesso accettabile per entrambe le camere: compromesso che spesso esprime più le preferenze del comitato che delle due camere. Ciononostante molto spesso le leggi vengono approvate comunque. In tali battaglie politiche spesso il conflitto non è a viso aperto: infatti spesso il presidente firma una legge approvata dai due terzi di ciascuna delle due camere («a veto-proof majority») pur dichiarandosi contrario.
Per quanto riguarda la Costituzione può essere emendata mediante due procedure:
con la prima il Congresso con l'approvazione di due terzi di ciascuna delle camere propone agli Stati l'emendamento in questione;
con la seconda (che non è stata mai applicata) il Congresso dietro richiesta delle assemblee legislative di due terzi degli Stati convoca una convenzione nazionale per discutere e presentare l'emendamento. A questo punto in entrambi i casi è necessario che tre quarti degli Stati approvino l'emendamento. Questa approvazione può essere opera dell'assemblea legislativa dello Stato o di un'apposita convenzione. Tranne in un caso, l'approvazione degli emendamenti è sempre stata opera delle assemblee legislative degli stati.Vari emendamenti si sono succeduti nella storia statunitense. Sono famose le modifiche dopo la guerra civile intese a proibire la schiavitù.
Clamoroso fu il XVIII emendamento, che proibì il consumo dell'alcol: esso fu successivamente abrogato dal XXI, emendamento che è stato l'unico a essere approvato mediante convenzioni statali e l'unico ad abrogare un precedente emendamento (lo stesso XVIII).
La Costituzione degli Stati Uniti d'America, la più antica ancora in vigore, fu completata nel 1787 e ratificata nel 1789.
In origine la Dichiarazione di indipendenza fu firmata da tredici dei cinquanta Stati che avrebbero poi costituito i moderni Stati Uniti insieme al distretto federale di Columbia (la data fra parentesi nell'elenco sottostante indica l'epoca della loro entrata nella federazione):
Un distretto separato sotto la diretta autorità del Congresso è il  Distretto di Columbia, ossia Washington, che è anche la capitale della federazione.
Inoltre ci sono anche alcuni territori esterni che dipendono dagli Stati Uniti:
Il secondo livello amministrativo è generalmente quello delle contee. I cinquanta Stati sono suddivisi in 3 141 contee o entità amministrative assimilabili a esse. Il rapporto tra Stati, contee e livelli amministrativi inferiori è regolato in modo autonomo nei diversi Stati dalla Costituzione di ognuno di essi.
Pur con importanti differenze nei diversi Stati il terzo livello amministrativo è solitamente quello delle città (city e borough). Una città occupa in genere una parte del territorio di una contea, ma vi possono essere "città indipendenti" il cui territorio non è compreso in alcuna contea o le «consolidated city-county», cioè città il cui territorio si sovrappone completamente a quello della contea di appartenenza. Un caso unico è invece quello della città di New York, il cui territorio copre cinque diverse contee (rappresentate dai cinque quartieri detti «borough»). I centri urbani maggiori sono tuttavia ben più estesi dei loro confini cittadini e vengono identificati da un'area metropolitana. Le aree metropolitane censite dall'Ufficio del censimento degli Stati Uniti sono 363. Esse comunque non costituiscono un'entità amministrativa, ma hanno una funzione esclusivamente statistica. Nel 2008 l'83,6% della popolazione viveva in un'area metropolitana. Dall'anno 2000 la maggiore crescita demografica si è registrata soprattutto nelle città del sud (la cosiddetta «Sun Belt»), in particolare nelle aree metropolitane di Dallas, Houston, Phoenix, Miami e Atlanta, oltre alla California Meridionale.
Negli Stati Uniti vi sono forze di polizia in ambito federale, statale, di contea e di città. Le agenzie federali con competenza in tutto il territorio nazionale sono:
Naval Criminal Investigative Service (NCIS)Ogni Stato ha poi una polizia, mentre nelle contee la giurisdizione è dello sceriffo. Nelle città vi sono i dipartimenti di polizia e i più conosciuti sono: Los Angeles Police Department, Chicago Police Department, New York City Police Department e Miami-Dade Police Department.
Con la caduta dell'Unione Sovietica all'inizio degli anni novanta del XX secolo gli Stati Uniti sono rimasti l'unica superpotenza globale, nonostante i notevoli tagli di fondi destinati al settore della difesa. Nel corso degli anni (in particolar modo dopo la fine della seconda guerra mondiale), grazie alla ricerca di una sempre maggiore efficienza e superiorità tecnologica (piuttosto che numerica) nei confronti dei potenziali nemici, le forze armate statunitensi hanno raggiunto una capacità operativa molto elevata. I corpi militari sono così suddivisi:
United States Navy (USN): unica marina militare al mondo dotata di undici "superportaerei" (più decine di sottomarini nucleari e vari tipi di navi da battaglia) in grado di "proiettare" il potenziale militare statunitense in qualsiasi parte del globo in pochi giorni. Questo corpo ha anche un servizio investigativo: il Naval Criminal Investigative Service (NCIS)
United States Army (USA): l'esercito, composto da più di un milione di soldati bene addestrati e dotati di armi ed equipaggiamenti tecnologicamente avanzati;
United States Air Force (USAF): l'aviazione militare, dotata di migliaia di aerei ed elicotteri, unica al mondo a essere dotata di aeromobili con tecnologia "furtiva";
United States Marine Corps (USMC): corpo militare elitario gestito come una piccola forza armata a sé stante e con navi dedicate, fanteria sbarcabile e una propria forza aerea di appoggio. Il Corpo dei marines dispone di una “forza di intervento rapido” in grado di raggiungere in poche ore qualsiasi punto del globo terrestre;
United States Reserve (USAR): riserva militare, corpo composto da cittadini civili che in caso di necessità possono essere richiamati in servizio.
United States National Guard (USNG): guardia nazionale, una branca dell'esercito principalmente indicata per agire in situazioni di crisi interna al Paese.Il presidente detiene il titolo di comandante in capo della forze armate e nomina i suoi capi, il Segretario della Difesa e i comandi congiunti del personale. Il Dipartimento della difesa gestisce le forze armate, compresi esercito, marina, Corpo dei marines, e l'Air Force. La guardia costiera è gestita dal Dipartimento di sicurezza della patria in tempo di pace e dal Dipartimento della marina in tempo di guerra. Nel 2011 i militari erano 1,43 milioni di personale in servizio attivo, insieme a diverse centinaia di migliaia di riserva, oltre alla guardia nazionale, per un totale di 2,3 milioni di soldati. Il Dipartimento della difesa impiega inoltre circa 700 000 civili.
Il servizio militare è volontario, anche se la coscrizione può verificarsi in tempo di guerra. Le forze statunitensi possono essere impiegate rapidamente grazie alla grande flotta di aerei da trasporto e aerei cisterna di rifornimento dell'Air Force, oltre alle undici portaerei attive nelle flotte dislocate nell'oceano Atlantico e Pacifico. Al di fuori degli Stati Uniti i militari americani sono schierati su 770 basi e strutture presenti in ogni continente tranne l'Antartide. La spesa totale in campo militare nel 2006 ammontava a più di 528 miliardi di dollari, cioè quasi il 46% della spesa militare globale. La spesa pro capite è di 1 756 miliardi di dollari, circa dieci volte la media mondiale. Nel 2010 la spesa militare statunitense è stata pari al 4,60% del PIL.
La Bandiera degli Stati Uniti d'America, in inglese conosciuta come Stars and Stripes ("Stelle e Strisce") , è composta da tredici strisce rosse orizzontali su sfondo bianco, che rappresentano le tredici colonie inglesi che si ribellarono e con la Rivoluzione Americana diedero vita agli Stati Uniti e un riquadro di 50 stelle bianche su sfondo blu, che rappresentano gli Stati che formano gli USA (48 più l'Alaska e le Hawaii).
Gli Stati Uniti esercitano a livello globale una grande influenza economica, politica e militare. Sono membro permanente delle Nazioni Uniti e del Consiglio di sicurezza delle Nazioni Unite e la città di New York ospita la sede dell'ONU. Quasi tutti i Paesi hanno ambasciate a Washington e numerosi consolati sono presenti in tutto il Paese. Allo stesso modo quasi tutte le nazioni ospitano missioni diplomatiche statunitensi, ma Iran, Corea del Nord, Bhutan, Sudan e Taiwan non hanno formali relazioni diplomatiche con gli Stati Uniti.
Gli uomini del governo degli Stati Uniti percepiscono le minacce poste dai governanti di alcuni di questi Stati come una giustificazione per le proprie iniziative militari e di politica estera, come nel caso dei programmi per il missile anti-balistico, iniziative fondate sul timore che questi Stati non sarebbero (nell'infausta ipotesi di aggressione) dissuasi dalla cosiddetta distruzione mutua assicurata. Di conseguenza si giustifica l'adozione nei confronti di questi Stati di misure di difesa preventiva, regolamentata dalla Strategia di difesa nazionale (National Defense Strategy).Gli Stati Uniti godono di un rapporto speciale con il Regno Unito e mantengono forti legami con Australia, Nuova Zelanda, Giappone, Israele, e tutti i membri della NATO. Lavorano inoltre a stretto contatto con i vicini continentali tramite l'Organizzazione degli Stati americani e accordi di libero scambio come il NAFTA con Canada e Messico. Nel 2005 gli Stati Uniti hanno speso 27 miliardi di dollari in aiuti pubblici allo sviluppo, il maggior Paese contributore del mondo. Tuttavia relativamente al reddito interno lordo gli Stati Uniti contribuiscono con il 0,22%, classificandosi al ventesimo posto tra i ventidue principali Stati donatori.
Enti non governativi come fondazioni private, imprese e istituzioni religiose donano 96 miliardi di dollari e il totale complessivo sale così a 123 miliardi di $, il settimo in percentuale del reddito interno lordo. Sotto il profilo politico ed economico gli Stati Uniti sono stati tacciati di imperialismo culturale verso i paesi latino-americani e secondo alcuni verso l'intero mondo occidentale a partire dall'Ottocento (vedi imperialismo americano).
La politica economica degli Stati Uniti è caratterizzata da un alternarsi di ricette liberiste, neo-liberiste e progressiste, in relazione al presidente in carica e alla contingenza geo-politica.
Gli Stati Uniti hanno un sistema economico capitalista di tipo misto con un grande contributo delle imprese private nelle decisioni microeconomiche, regolate però dalle scelte del governo. Caratterizzata da alta produttività, alimentata da abbondanti risorse naturali e da una sviluppata rete di infrastrutture secondo il Fondo monetario internazionale, l'economia degli Stati Uniti genera un PIL annuale di 16 245 miliardi di dollari, che costituisce il 22% del prodotto interno lordo mondiale ai prezzi di mercato e quasi il 20% del prodotto mondiale lordo a parità di potere d'acquisto (PPA). È la più grande economia statuale del pianeta in termini di PIL (nominale) con circa lo stesso PIL combinato di tutti i Paesi dell'Unione europea a PPA generato nel 2012. Il PIL pro capite è il decimo in termini nominali e il sesto in termini di PPA. Gli Stati Uniti sono il più grande importatore di merci e il terzo maggiore esportatore, anche se le esportazioni pro capite sono relativamente basse. Canada, Cina, Messico, Giappone e Germania sono i principali partner commerciali. Le principali merci di esportazione sono macchinari elettrici, mentre i veicoli costituiscono la principale voce delle importazioni.Il settore privato costituisce la maggior parte dell'economia, mentre le attività governative partecipano al 12,4% del PIL. L'economia è prevalentemente postindustriale, con il settore dei servizi che contribuisce al 67,8% del PIL. Il principale settore in termini di giro di affari è quello del commercio all'ingrosso e al dettaglio, ma in termini di reddito netto è quello della finanza e assicurazioni. Gli Stati Uniti hanno avuto un collasso economico a partire dal 2009 e con loro anche gran parte delle nazioni del pianeta. Al settembre 2012 il debito estero ammontava a 16 000 miliardi di dollari, il più alto del mondo, ma nel 2013 gli Stati Uniti hanno registrato un'ottima ripresa economica: infatti dal dicembre 2013 si è registrato il minore tasso di disoccupazione al mondo e la creazione di nuovi posti di lavoro grazie all'apertura di nuove aziende o fabbriche per i disoccupati oltre che un notevole aumento del PIL e un forte aumento del turismo. Gli Stati Uniti sono la prima superpotenza economica mondiale e industriale con produzioni nell'industria chimica, nell'industria nucleare, nell'industria elettrica e nell'industria informatica, oltre che in tutta l'industria tecnologica e nel settore della ricerca, tanto da detenere il primato nel settore e in tutti i vari tipi di manifatturiera.Il New York Stock Exchange è la più grande borsa valori del mondo.
Gli Stati Uniti sono il terzo più grande produttore di petrolio del mondo, così come il più grande importatore di questa materia prima.
È al primo posto nella produzione di energia elettrica e nucleare, nell'estrazione di gas naturale, zolfo, fosfati e sale.
Sebbene l'agricoltura rappresenti poco meno dell'1% del PIL, gli Stati Uniti sono i maggiori produttori mondiali di mais e soia.
Nel 2005 la forza lavoro retribuita era pari a 155 milioni di persone, di cui l'80% a tempo pieno. Secondo stime del 2009 la maggioranza della forza lavoro, ossia il 77% del totale, era impiegata nel settore dei servizi.Grazie alla ricchezza di risorse minerarie gli Stati Uniti sono un Paese autosufficiente per quanto riguarda la maggior parte delle materie prime. I principali centri dell'industria meccanica sono Chicago e Detroit. In California oltre all'industria cinematografica di Hollywood si trova un'alta concentrazione di aziende specializzate nel comparto delle nuove tecnologie e dell'informatica.
Insieme alla Cina e al Sudafrica gli Stati Uniti sono le sole nazioni industrializzate a non avere una copertura sanitaria universale; questo è causa di un forte dibattito negli Stati Uniti sulla possibilità di ampliare a tutti le cure sanitarie.
Il 25 marzo 2010 il presidente Barack Obama ha firmato la legge della riforma sanitaria: l'aumento del numero di persone tutelate dal sistema sanitario (32 milioni in più), la diminuzione della spesa governativa per la sanità (pari al 4% del pil nel 2007, il doppio della media delle nazioni facenti parte dell'OCSE). Inoltre si stima come la metà delle bancarotte individuali siano cagionate da spese mediche improvvise e non coperte da tutela assicurativa: tale fenomeno dovrebbe pertanto subire un decremento.
Con circa 15,5 milioni di persone il settore dell'assistenza sanitaria e assistenza sociale rappresentava il principale settore di occupazione. Circa il 12% dei lavoratori è sindacalizzato, contro il 30% dell'Europa occidentale. La Banca Mondiale classifica gli Stati Uniti al primo posto per facilità nell'assunzione dei lavoratori. Tra il 1973 e il 2003 le ore lavorative medie per un lavoratore statunitense sono cresciute di 199 ore, pertanto gli Stati Uniti mantengono la più alta produttività del lavoro del mondo, anche se non in termini di produttività per ora lavorata come fino ai primi anni novanta: i lavoratori di Norvegia, Francia, Belgio e Lussemburgo si trovano meglio piazzati in questo indicatore. Rispetto all'Europa negli Stati Uniti le tasse su proprietà e reddito delle società sono in genere più elevate, mentre il lavoro sconta in genere aliquote fiscali più basse.Il tasso di disoccupazione negli Stati Uniti dovrebbe restare stabile nel 2012 ed essere intorno all'8,4% a fine anno.
Secondo il Censimento degli Stati Uniti il reddito medio lordo delle famiglie statunitensi nel 2007 è stato di 50 233 dollari, con medie che variano dai 68 080 dollari nel Maryland ai 36 338 dollari del Mississippi. A parità di potere di acquisto la media è simile ai quella delle maggiori nazioni sviluppate. Dopo essere scesi bruscamente durante la metà del XX secolo i tassi di povertà si sono stabilizzati dai primi anni settanta, ma sono decisamente aumentati dalla fine degli anni novanta e la povertà affligge oltre il 30% della popolazione. Lo stato sociale è ormai tra i più austeri nel mondo sviluppato, ma mentre esso tutela e riduce la fascia debole tra la popolazione anziana, in proporzione poco è fatto per la fascia più giovane. Uno studio 2007 dell'UNICEF sul benessere dei bambini tra le ventuno nazioni più industrializzate ha posto gli Stati Uniti tra gli ultimi posti.
Nonostante i forti aumenti di produttività, la bassa disoccupazione e la bassa inflazione, gli incrementi di reddito a partire dagli anni ottanta hanno avuto una crescita lenta rispetto ai precedenti decenni, oltre a essere stati meno ampiamente condivisi, e accompagnati da una maggiore insicurezza economica.
Tra il 1947 e il 1979 il reddito medio è aumentato di oltre l'80% nell'insieme di tutte le classi di reddito, con i redditi più bassi cresciuti a un ritmo più elevato rispetto a quelli elevati. Il reddito familiare medio è aumentato dal 1980 in gran parte a causa di un doppio reddito all'interno delle famiglie, della riduzione del divario tra i sessi e per il maggior numero di ore lavorate, ma la crescita è stata più lenta e maggiormente concentrata nei redditi più elevati. Di conseguenza i redditi di gran lunga più elevati, che corrispondono all'1% dei redditi, hanno generato il 21,8% del reddito totale prodotto nel Paese nel 2005, cifra che è più che raddoppiata dal 1980, rendendo gli Stati Uniti uno dei Paesi con la maggiore disparità di reddito tra nazioni sviluppate. La ricchezza come reddito è estremamente concentrata: il 10% della popolazione è la fascia più ricca e possiede il 69,8% della ricchezza del Paese, la seconda quota più elevata tra le nazioni sviluppate. L'1% posto al vertice possiede il 33,4% del patrimonio netto.Secondo le statistiche del 2012 il 24% degli statunitensi è ricco (ha cioè un reddito superiore ai 200 000 dollari annui), il 61% appartiene al ceto medio (ha un reddito che oscilla tra i 199 999 e i 28 000 dollari) e il 15% è povero (cioè guadagna in un anno meno di 28 000 dollari). La povertà colpisce soprattutto una parte degli afroamericani e gli immigrati arrivati da poco (messicano-statunitensi, albanesi, slavi arrivati dopo il crollo del muro di Berlino e arabi). Nel corso degli anni il governo ha dato vita a numerose iniziative e strutture nel campo della solidarietà sociale, la più importante delle quali è la Corporation for National and Community Service (CNCS), un'agenzia governativa nella quale a cominciare dal 1993 sono confluite attraverso un complesso processo di progressivo accorpamento numerose e diverse iniziative umanitarie e assistenziali interne, tra cui la AmeriCorps VISTA.
Un settore florido è quello del turismo, sia interno sia internazionale, nelle varie zone ad alto interesse naturalistico (molti eretti a monumenti nazionali) e nelle grandi città simbolo. Tra le aree naturali simbolo oltre ai tanti parchi naturali si ricordano:
Sebbene la classe dirigente abbia in maggioranza origini inglesi (i primi coloni giunsero sulla costa est degli Stati Uniti a seguito della repressione dei puritani dopo la restaurazione stuartiana), la maggior parte degli statunitensi ha origini tedesche. La composizione etnica della federazione varia molto a seconda della regione, ma la cultura statunitense nasce dalla fusione di numerose culture: europei, neri africani, ispanofoni e nativi americani.
Importanti da segnalare sono le grosse differenze culturali e filosofiche fra le diverse regioni statunitensi. Spesso visti dall'estero come un'entità unica e "unita", la realtà degli Stati Uniti è tutt'altro: sulle coste prevalgono gli statunitensi "progressisti", mentre nel grande centro (con l'eccezione delle grandi città come Chicago e Denver) rimane una visione più tradizionale, legata maggiormente alla religione, che fanno parte della cosiddetta «Bible Belt» (cintura della Bibbia), forse la regione meno accessibile alla mentalità filosofica prevalente in Europa.
Si usa l'acronimo WASP (White Anglo-Saxon Protestant) per indicare un tipo di statunitense: bianco, anglosassone e protestante. Nonostante ciò la percentuale di statunitensi cattolici è massiccia, composta in gran parte dai discendenti irlandesi, tedeschi, italiani e polacchi nel contesto europeo e di latinoamericani (principalmente dal Messico al primo posto seguito dalla Colombia e dalla Repubblica Dominicana).
Al momento della rivoluzione statunitense (1775) oltre al rifiuto alle tasse imposte dal regime la nuova federazione si pone il problema di avere una propria cultura distinta da quella dell'Inghilterra, che fino ad allora aveva governato quei territori. Questo problema è affrontato da Ralph Waldo Emerson in uno dei saggi cruciali della letteratura statunitense, Lo studioso statunitense, che O. W. Holmes definì «la Dichiarazione di Indipendenza intellettuale statunitense». Lo stesso problema è affrontato in tutta l'opera di Emerson, tanto che Harold Bloom lo definì «la figura centrale nella cultura statunitense».
Nel corso dei decenni gli apporti di altre culture si sono fatti sentire, a seconda dei flussi migratori che si sono succeduti: hanno contribuito l'Irlanda, l'Italia, l'Europa orientale (soprattutto a seguito della forte immigrazione ebraica dalla Russia, Polonia, Ucraina e Bielorussia) e in minor proporzione (ma non di minore importanza) la Grecia.
Nel frattempo si è sviluppata in territorio statunitense tra mille contraddizioni e lacerazioni una cultura afro-americana, legata alla peculiare e travagliata storia degli statunitensi discendenti degli schiavi. Una delle realizzazioni più rappresentative di questa cultura è il jazz, il più grande e innovativo contributo statunitense nel campo musicale. In modo ancora più faticoso e drammatico è cominciata a uscire dall'isolamento la cultura dei nativi americani, ridotti allo 0,8% della popolazione e confinati nelle riserve dove però hanno la possibilità di professare la loro religione e continuare a vivere secondo le proprie tradizioni.
L'immigrazione dal Messico soprattutto e secondariamente dagli altri Paesi latinoamericani ispanofoni, quella dall'est asiatico e dall'India hanno contribuito a far sì che la cultura statunitense abbia assunto (non senza resistenze e incomprensioni) anche caratteri non-europei. La più recente ondata immigratoria è quella dai Paesi latinoamericani e islamici, che ancora non si può dire abbia segnato la cultura statunitense nel suo complesso (per quanto l'islam si sia diffuso già a partire dagli anni 1930 tra gli afro-americani), ma bisogna però considerare che nonostante l'origine il 55% degli immigrati dai Paesi arabi è di fede cristiana.
Per quanto riguarda la cultura degli Stati Uniti ciò che subito salta all'occhio è lo smodato utilizzo dell'intrattenimento, ossia la spettacolarizzazione degli eventi. Tutto o quasi negli Stati Uniti è reso pubblico sotto forma di spettacolo e anche le elezioni sono estremamente spettacolarizzate, con fastosi raduni e convegni. Un'importante componente della cultura statunitense si sta ponendo in questione tra i progressisti nel film e il sogno americano dove l'idea che con il duro lavoro, il coraggio e l'autodeterminazione una persona possa guadagnarsi una vita migliore.
Gli Stati Uniti sono sede di importanti centri di ricerca quali: Fermilab, Brookhaven National Laboratory, Bell Laboratories, SLAC, Oak Ridge National Laboratory, Institute for Advanced Study e Los Alamos National Laboratory sede operativa del famoso progetto Manhattan. Altri centri di ricerca importanti sono la NASA, il NOAA, il NCAR e NCEP.Scienziati e Matematici importanti (molti anche naturalizzati statunitensi) furono: Benjamin Franklin, Thomas Jefferson, Thomas Morgan, Thomas Alva Edison, Joseph Henry, Elisha Gray, Alexander Graham Bell, Nikola Tesla, Albert Einstein, Kurt Gödel, Enrico Fermi, Robert Oppenheimer, John Von Neumann, Richard Feynman, Carl David Anderson, Virginia Apgar(ideatrice, nel 1952, dell'indice di Apgar, sul controllo delle funzioni vitali primarie dei neonati), Ernest Lawrence, Karl Schwarzschild, James Van Allen, Katherine Johnson, Wernher von Braun, Norbert Wiener, MurrayGell-Mann, Claude Shannon, John Bardeen, John Nash, Milton Friedman, William Shockley, Robert Millikan, Clinton Davisson, Arthur Compton, Percy Bridgman, Willis Lamb, Irving Langmuir, Charles Townes, Robert Goddard, Owen Chamberlain, Walter Brattain, Theodore Maiman, Harold Urey, Luis Álvarez, Leon Cooper, George Heilmeier, Norman Ramsey, Clifford Shull, Emilio Segrè, Jack Kilby, Edwin McMillan, William Fowler, John Schrieffer, John Wheeler, Stanley Cohen, Kenneth Wilson e Russell Ohl
16 ottobre 1846: l'odontoiatra statunitense William Green Morton applica l'etere come anestetico durante un intervento: nasce l'anestesiologia moderna: la data è celebrata con la Giornata mondiale dell'anestesia.
12 aprile 1955: viene annunciato il primo vaccino antipoliomielite da Jonas Salk. Un altro tipo di vaccino antipoliomielite verrà sviluppato da Albert Bruce Sabin.
1893: prima ruota panoramica, la Chicago Ferris Wheel, da parte di George Ferris
l'importante contributo di Amelia Earhart, prima aviatrice della storia e prima donna ad attraversare in volo gli Stati Uniti d'America senza scalo. 
17 dicembre 1903: avviene il primo volo a motore, da parte dei Fratelli Wright col loro Wright Flyer
1º febbraio 1958: viene lanciato il primo satellite statunitense Explorer 1 (o Satellite 1958 Alpha)
Il 20 luglio 1969 l'astronauta statunitense Neil Armstrong, durante la missione spaziale Apollo 11, fu il primo uomo a mettere piede sulla Luna: assieme a lui l'astronauta, anch'egli statunitense, Buzz Aldrin: la missione prendeva origine dal Programma Apollo e fu uno degli avvenimenti più significativi del XX secolo.
24 maggio 1844: avviene il primo messaggio telegrafico trasmesso in codice Morse, da parte di Samuel Morse
21 ottobre 1879: invenzione della lampadina da parte di Thomas Edison: il 31 dicembre 1879 esegue la prima dimostrazione al pubblico della lampada a incandescenza.
Il 16 marzo del 1926, Robert Goddard dopo averlo creato lancia il primo razzo a combustibile liquido della storia, prima di Wernher von Braun, stava progettando missili simili alle V-2 tedesche e per molti fu il padre dei primi razzi spaziali. Il suo lavoro fu rivoluzionario e fondamentale anche nella missilistica moderna.
Viene sviluppato nel dicembre del 1947 il primo transistor della storia alla base dell'elettronica, dal gruppo formato dai fisici : William Shockley, John Bardeen￼ e Walter Brattain. Nel 1948 Shockley sviluppò il transistor a giunzione bipolare. I tre fisici ricevettero nel 1956 il premio Nobel per la fisica per l'invenzione.
Nel 1953 il fisico Charles Townes inventa il primo maser che sarà il precursore del laser
Il 16 maggio del 1960 il fisico Theodore Maiman inventa il primo laser nel laboratori di Malibù in California
Nel 1962 il fisico ￼￼statunitense di origini ucraine Nick Holonyak inventa il primo LED della storia che rimpiazzerà nel corso degli anni le vecchie lampade a incandescenza grazie ai minori consumi, e alla maggior durata.
Il display a cristalli liquidi oggi diffuso nelle televisioni di tutto il mondo venne inventato e sviluppato, dall' ingegnere elettrotecnico George Heilmeier nel 1965
I primi scrittori popolari a livello internazionale negli Stati Uniti sono stati Washington Irving con il racconto La leggenda di Sleepy Hollow (1819) e James Fenimore Cooper con L'ultimo dei Mohicani (1826) nel XIX secolo. Hanno dipinto un paesaggio letterario statunitense pieno di umorismo e avventura. A questi autori sono seguiti Nathaniel Hawthorne, Edgar Allan Poe, Herman Melville, celebre autore di Moby Dick (1851), Ralph Waldo Emerson, Henry Wadsworth Longfellow e Henry David Thoreau, che hanno stabilito una voce letteraria distintiva statunitense nella metà del XIX secolo. E ancora è da ricordare Louisa May Alcott, nota autrice di Piccole donne (1868).
Mark Twain, Henry James e il poeta Walt Whitman erano figure importanti nella seconda metà del secolo, mentre Emily Dickinson, praticamente sconosciuta durante la sua vita, sarebbe stata riconosciuta come un altro poeta essenziale degli Stati Uniti. Undici cittadini statunitensi hanno vinto il premio Nobel per la letteratura, tra cui John Steinbeck, William Faulkner, Eugene O'Neill, Pearl S. Buck, T.S. Eliot e Sinclair Lewis. Il premio Nobel del 1954 Ernest Hemingway è spesso indicato come uno degli scrittori più influenti del ventesimo secolo.
Opere che hanno catturato gli aspetti fondamentali dell'esperienza nazionale e il carattere statunitense sono Moby Dick (1851) di Melville, Le avventure di Huckleberry Finn (1885) di Twain e Il grande Gatsby (1925) di Francis Scott Fitzgerald, ognuno dei quali reputato grande romanzo statunitense. Generi letterari popolari come il romanzo poliziesco sono stati sviluppati negli Stati Uniti. Altri romanzi, come Sulla strada (On the road) di Jack Kerouac, hanno ispirato intere generazioni.
Noti romanzi della letteratura statunitense moderna con successo internazionale sono la saga vampiresca di Twilight (di Stephenie Meyer) e la trilogia di Hunger Games (di Suzanne Collins), da cui in entrambi i casi sono stati tratti dei lungometraggi.
Tra le scrittrici afroamericane di fantascienza ricordiamo Octavia Butler (1947-2006), una delle poche autrici afroamericane ad essersi affermata in questo campo.
Gli Stati Uniti sono la patria del cinema moderno con i suoi studi di Hollywood, avendo influenzato profondamente la produzione cinematografica di molti altri Stati occidentali, nonché la visione a livello mondiale delle sue produzioni. Tra i cineasti più famosi si ricordano Walt Disney, Alfred Hitchcock e Stanley Kubrick. Appartiene alla cultura cinematografica statunitense e mondiale il premio Oscar con la sua cerimonia di premiazione.
Assieme al Regno Unito gli Stati Uniti sono la patria di numerosi generi musicali come jazz, rock, pop, folk, country, dance, gospel, soul e altri ancora. Numerosi sono gli artisti e i gruppi di fama internazionale che hanno segnato le scene e i palcoscenici musicali di tutto il mondo.
Per quanto concerne la danza, nel XX secolo si sono affermate importanti personalità  che hanno contributo allo sviluppo della danza stessa: tra le varie personalità possiamo ricordiamo in particolare Martha Graham,  madre della danza moderna e la più grande danzatrice statunitense del XX secolo.
Nel XX secolo si distinse la figura di Jackson Pollock, importante esponente dell'espressionismo astratto (o Action painting).
Nel XX secolo, per la  scultura, si distinse, tra gli altri, Alexander Calder, noto, in particolare, per delle opere di arte cinetica chiamate mobile. Nel campo dell'architettura figura, tra gli altri, Frank Lloyd Wright, uno dei maggiori esponenti del Movimento Moderno del XX secolo.
In campo archeologico ricordiamo la scoperta della città inca di Machu Picchu, avvenuta il 24 luglio 1911 ad opera dell'archeologo statunitense Hiram Bingham
Tra le emittenti televisive statunitensi ricordiamo la ABC, fondata il 12 ottobre 1943.
13 gennaio: Stephen Foster Memorial Day: commemorazione della data di morte del padre della musica americana Stephen Foster
11 settembre: National 9/11 Attacks Day: giornata commemorativa in ricordo agli attentati dell'11 settembre 2001
7 dicembre: National Pearl Harbor Remembrance Day: Giorno del Ricordo per l'Attacco di Pearl Harbor, nel 1941
17 dicembre: Pan American Aviation Day e il Wright Brothers Day, in onore al giorno del primo volo a motore (1903) dei Fratelli Wright
La cucina statunitense è differente e varia a seconda delle varie zone, come per esempio nel nord-est, nord ovest, ecc.
Lo sport è molto importante nella cultura statunitense, tanto che le università statunitensi affiancano spesso alla funzione educativa primaria l'organizzazione di squadre sportive formate da studenti con borse di studio per attrarre i giovani atleti più promettenti e con la concessione di lauree per meriti sportivi. I tornei universitari per tutte le discipline sono organizzati dalla National Collegiate Athletic Association (NCAA).
Baseball, il principale campionato professionistico è quello MLB (Major League Baseball)
Football americano (football), il principale campionato professionistico è quello NFL (National Football League), la cui finale è Super Bowl, uno degli eventi televisivi più seguiti del mondo
Pallacanestro (basketball), il principale campionato professionistico è quello NBA (National Basketball Association)
Hockey su ghiaccio, il principale campionato professionistico è quello NHL (National Hockey League)
Golf, lo sport negli Stati Uniti è gestito dall'associazione nazionale USGA (United States Golf Association)
Arti marziali miste, la principale federazione è la UFC (Ultimate Fighting Championship)
Lacrosse, il principale campionato professionistico è quello MLL (Major League Lacrosse)
NASCAR (automobilismo), oltre a Indycar e Imsa. Le più importanti gare sono la 500 miglia di Indianapolis (Indycar) e la 500 miglia di Daytona (Nascar)Fra gli sport individuali molto praticati negli Stati Uniti sono l'atletica leggera, il nuoto, il tennis, lo sci alpino, il poker sportivo e il rugby.
Il calcio (noto negli Stati Uniti come soccer) è lo sport più praticato dalle ragazze (la rappresentativa statunitense ha vinto quattro degli otto campionati mondiali femminili e quattro delle sei Olimpiadi), ma non conta molti spettatori. Ciononostante l'organizzazione da parte degli Stati Uniti del Mondiale 1994 ha suscitato un discreto interesse per lo sport e per il campionato locale della MLS (Major League Soccer), fondata nel 1993, la cui prima edizione si è svolta nel 1996, proprio come un impulso alla diffusione del calcio statunitense dopo i Mondiali nel 1994.
La Nazionale di calcio degli Stati Uniti d'America ha ottenuto buoni risultati in ambito internazionale e occupa attualmente il 30º posto in graduatoria nella Classifica mondiale della FIFA: sei volte Campione nella CONCACAF Gold Cup e terzo posto nel Campionato del mondo del 1930, i capocannonieri della Nazionale statunitense, con 57 reti, sono Landon Donovan e Clint Dempsey.
Per il Basket la Nazionale di pallacanestro degli Stati Uniti d'America è una delle più prestigiose a livello internazionale avendo conseguito diversi titoli mondiali.
Otto edizioni dei Giochi olimpici si sono svolte negli Stati Uniti: quattro olimpiadi estive (Saint Louis 1904, Los Angeles 1932, Los Angeles 1984 e Atlanta 1996) e quattro invernali (Lake Placid 1932, Squaw Valley 1960, Lake Placid 1980 e Salt Lake City 2002).
Gli Stati Uniti sono anche al primo posto nel medagliere complessivo dei Giochi olimpici. Fu uno statunitense il primo campione olimpico della storia dei Giochi moderni: James Connolly, che vinse l'oro nel salto triplo alle Olimpiadi di Atene del 1896. Statunitense è anche l'atleta più medagliato della storia delle Olimpiadi moderne: si tratta del nuotatore Michael Phelps, vincitore di 23 ori, 3 argenti e 2 bronzi.
Maldwyn Jones, Storia degli Stati Uniti d'America, Milano, Bompiani, 1984, ISBN 978-88-452-3357-9.
Samuel Eliot Morison - Henry Steele Commager, Storia degli Stati Uniti d'America, 2 voll., Firenze, La Nuova Italia, 1960,
Allan Nevins - Henry Steele Commager, Storia degli Stati Uniti, Torino, Einaudi, 1960, ISBN 978-88-06-04689-7.
George B. Tindall E David E. Shi, La grande storia dell'America, 2 voll., Milano, Oscar Mondadori, 1992.
Furio Colombo, America e libertà. Da Alexis de Tocqueville a George W. Bush, Milano, Baldini & Castoldi, 2005, ISBN 88-8490-721-7.
Abdourahman A. Waberi, Gli Stati Uniti d'Africa, Morellini, 2007, ISBN 88-89550-25-2.
Bruno Cartosio, Gli Stati Uniti contemporanei: 1865-2002, Giunti Editore, 2003, ISBN 88-09-02610-1.
Valentina Valentini, Gli Stati Uniti e la religione. Separatismo e libertà religiosa nella democrazia americana, CEDAM,2010, ISBN 88-13-29906-0.
(IT, DE, FR) Stati Uniti d'America, su hls-dhs-dss.ch, Dizionario storico della Svizzera. 
(EN) Stati Uniti d'America, su Enciclopedia Britannica, Encyclopædia Britannica, Inc. 
 Ambasciata e Consolati degli Stati Uniti d'America in Italia., su it.usembassy.gov.
