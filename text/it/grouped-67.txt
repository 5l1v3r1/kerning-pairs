
Per encefalopatia epatica (chiamata anche encefalopatia porto-sistemica) in medicina si intende la presenza di confusione mentale, un alterato livello di coscienza e coma dovuti a insufficienza epatica. Negli stadi avanzati prende il nome di coma epatico o coma hepaticum e può portare alla morte.Tale condizione è causata dall'accumulo nel sangue di sostanze tossiche che normalmente vengono rimosse dal fegato. La diagnosi di encefalopatia epatica richiede la presenza di insufficienza epatica con l'esclusione di una spiegazione alternativa per i sintomi. Gli esami del sangue (in particolare i livelli di ammoniaca) possono aiutare nella sua formulazione. Gli attacchi sono spesso dovuti ad un problema intercorrente, come infezioni o costipazione.L'encefalopatia epatica è una situazione reversibile se opportunamente trattata. Il trattamento si basa sulla soppressione della produzione delle sostanze tossiche nell'intestino, il più frequentemente delle volte grazie all'impiego di lassativo lattulosio o con antibiotici non assorbibili. Inoltre, la gestione della sottostante condizione può migliorare i sintomi. In casi particolari, come nell'insufficienza epatica acuta, l'insorgenza dell'encefalopatia può indicare la necessità di un trapianto di fegato.
Il presentarsi di disturbi comportamentali nelle persone con ittero è stata descritta nell'antichità da Ippocrate di Coo (ca. 460-370 a.C.). Celso e Galeno (rispettivamente del primo e del terzo secolo) riconobbero anch'essi tale correlazione. Molte descrizioni moderne del legame tra la patologia epatica e sintomi neuropsichiatrici sono stati effettuati nel XVIII e nel XIX secolo. Per esempio, Giovanni Battista Morgagni (1682-1771) ha dimostrato, nel 1761, che si trattava di una condizione progressiva.
Nel 1950, diverse ricerche elencarono le numerose anomalie segnalate in precedenza e confermarono la già enunciata teoria che la compromissione metabolica è il meccanismo scatenante dell'encefalopatia epatica e che i composti ricchi di azoto provengono dall'intestino. Molti di questi studi sono stati fatti dalla professoressa Sheila Sherlock (1918-2001), poi sviluppati dalla Royal Postgraduate Medical School di Londra e successivamente dal Royal Free Hospital. Lo stesso gruppo studiò la deplezione proteica e la neomicina.La classificazione di West Haven è stata formulata professor Harold Conn e colleghi, presso l'Università di Yale, mentre indagavano circa l'efficacia terapeutica del lattulosio.Negli individui che presentano cirrosi, il rischio di sviluppare l'encefalopatia epatica è del 20% all'anno, e in qualsiasi momento circa il 30-45% delle persone con cirrosi mostra segni di encefalopatia conclamata. La prevalenza di encefalopatia epatica minima rilevabile nei test neuropsicologici formali è del 60%-80%, il che aumenta la probabilità di sviluppare encefalopatia conclamata in futuro.
La forma più lieve di encefalopatia epatica è difficile da rilevare clinicamente, ma può essere dimostrata in test neuropsicologici. Essa si manifesta come smemoratezza, una lieve confusione e irritabilità. La prima fase dell'encefalopatia epatica è caratterizzata da un modello di sonno-veglia invertito (dormire di giorno ed essere vegli la notte). La seconda fase invece comporta letargia e cambiamenti di personalità. La terza fase da confusione mentale aggravata e la quarta da una progressione verso il coma.Le più gravi forme di encefalopatia epatica portano ad un peggioramento del livello di coscienza, dalla letargia alla sonnolenza e, infine, al coma. Nelle fasi intermedie si osserva un caratteristico tremore "a battito d'ali" degli arti (asterissi), questo scompare mentre peggiora la sonnolenza. Vi è disorientamento e amnesia e si può osservare un comportamento disinibito. Nella terza fase l'esame neurologico può rivelare mioclonie e un segno di Babinski positivo. Coma e convulsioni costituiscono la fase più avanzata. L'edema cerebrale (rigonfiamento del tessuto cerebrale) porta alla morte.L'encefalopatia si presenta spesso insieme ad altri sintomi e segni di insufficienza epatica. Questi possono includere ittero (colorazione gialla della pelle e del bianco degli occhi), ascite (accumulo di liquido nella cavità addominale) ed edema periferico (gonfiore delle gambe a causa dell'accumulo dei liquidi nella pelle). I riflessi tendinei possono essere esagerati e il riflesso plantare, in una grave forma di encefalopatia, può essere anormale, cioè con un'estensione invece che di una flessione (segno di Babinski). Un odore particolare (foetor hepaticus) può essere rilevabile.
In una piccola percentuale di casi, l'encefalopatia è causata direttamente dall'insufficienza epatica. Ciò si verifica più spesso nei casi di insufficienza epatica acuta. Più comunemente, soprattutto nelle malattie epatiche croniche, l'encefalopatia epatica è causata o si aggrava per via di un'ulteriore causa di cui la sua identificazione può essere importante per trattare efficacemente l'episodio.
L'encefalopatia epatica può verificarsi anche a seguito della creazione di uno shunt portosistemico intraepatico transgiugulare (TIPSS). Esso viene realizzato nel trattamento di ascite refrattaria, sanguinamento da varici esofagee e sindrome epato-renale. L'encefalopatia TIPSS-correlata si verifica in circa il 30% dei casi, con il rischio di essere più frequente nei soggetti con precedenti episodi di encefalopatia, età avanzata, sesso femminile e malattie del fegato dovute a cause diverse dall'alcool.
La valutazione della gravità della encefalopatia è basata sui criteri di West Haven che formulano una classificazione semiquantitativa dello stato mentale, riferendosi al livello di diminuita autonomia, ai cambiamenti nello stato di coscienza, alle funzioni intellettuali, al comportamento e alla dipendenza dalla terapia.
Grado 1: minima perdita della consapevolezza; euforia od ansia; diminuzione del grado di attenzione; diminuzione della capacità di fare semplici calcoli matematici. Il 67% dei pazienti cirrotici può avere una "minima encefalopatia epatica".
Grado 2: letargia o grave apatia; disorientamento spaziale e temporale; alterazione della personalità; comportamenti inappropriati.
Grado 3: sonnolenza o semistupor, ma ancora responsivo agli stimoli verbali; confusione mentale; comportamento bizzarro.
tipo A, che insorge in corso di insufficienza epatica acuta; è molto rapida (ore);
tipo B, che può insorgere dopo interventi chirurgici di inserimento di shunt portosistemico;
tipo C, che deriva da una cirrosi epatica cronica. È la forma più lenta, può presentarsi anche dopo giorni.In quest'ultimo caso, le cause scatenanti possono essere diverse: infezioni (urinarie, polmoniti, peritonite, altre), emorragie gastrointestinali, ipovolemie, iponatriemie. farmaci psicotropi (ad esempio sedativi come le benzodiazepine), carichi proteici. Lo sviluppo di encefalopatia epatica in pazienti cirrotici si ha in circa il 25% dei casi a 5 anni.
Il termine encefalopatia minima (MHE) è definito come un'encefalopatia che non porta a disfunzioni cognitive clinicamente evidenti, ma può essere dimostrata con test neuropsicologici. È stato dimostrato che l'encefalopatia minima può peggiorare la qualità della vita e aumentare il rischio di coinvolgimento in incidenti stradali.
Vi sono varie spiegazioni per cui uno shunt porto-sistemico o una disfunzione epatica possano causare encefalopatia. Nei soggetti sani, i composti contenenti azoto, generati dai microbioti umani nell'intestino, vengono trasportati dalla vena porta al fegato, dove l'80-90% viene metabolizzato attraverso il ciclo dell'urea e/o espulso immediatamente. Questo processo appare ridotto in tutti i sottotipi dell'encefalopatia epatica, sia perché gli epatociti (le cellule del fegato) non sono in grado di metabolizzare i prodotti di scarto o perché il sangue venoso portale bypassa il fegato attraverso una circolazione collaterale o tramite la creazione chirurgica di uno shunt. I prodotti azotati di scarto si accumulano nella circolazione sistemica (da qui il termine più vecchio di "encefalopatia portosistemica").
Il prodotto di rifiuto più importante è l'ammoniaca (NH3). Questa piccola molecola attraversa la barriera ematoencefalica e viene assorbita e metabolizzata dagli astrociti, una tipologia di cellule presenti nel cervello e che costituiscono il 30% della corteccia cerebrale. Gli astrociti utilizzano l'ammoniaca quando sintetizzano la glutammina a partire dal glutammato. I livelli aumentati di glutammina comportano un aumento della pressione osmotica negli astrociti che si gonfiano. Vi è inoltre una maggiore attività del sistema acido γ-amminobutirrico (GABA) e la fornitura di energia ad altre cellule cerebrali viene diminuita. Ciò può essere pensato come un esempio di edema cerebrale di tipo "citotossico".Nonostante i numerosi studi che dimostrano il ruolo centrale dell'ammoniaca, i livelli di essa non sono sempre correlati con la gravità dell'encefalopatia. Si ritiene che gli individui con i sintomi più gravi abbiano già assorbito molta ammoniaca nel cervello e così i suoi livelli sierici appaiono relativamente bassi. Altri prodotti di scarto implicati nell'encefalopatia epatica includono i mercaptani, acidi grassi a catena corta e fenolo.Numerose altre anomalie sono state descritte nell'encefalopatia epatica, sebbene il loro contributo relativo allo stato della malattia sia incerto. Composti simili alle benzodiazepine sono stati trovati a livelli più elevati, nonché anomalie nel sistema di neurotrasmissione GABA. Uno squilibrio tra aminoacidi aromatici (fenilalanina, triptofano e tirosina) e di amminoacidi a catena ramificata (leucina, isoleucina e valina) è stata descritta e ciò comporterebbe la generazione di falsi neurotrasmettitori (quali octopamina e feniletanolamina). È stata inoltre segnalata una disregolazione del sistema della serotonina. Una diminuzione di zinco e l'accumulo di manganese possono inoltre giocare un ruolo nella condizione. La presenza di un'infiammazione in una qualsiasi parte dell'organismo può far peggiorare l'encefalopatia attraverso l'azione delle citochine e dei lipopolisaccaridi batterici sugli astrociti.
L'encefalopatia epatica è caratterizzata da scarse evidenze anatomo-patologiche che tuttavia ne possono rinforzare la diagnosi. Nel caso di eventi acuti si riscontra comunque un importante edema a livello cerebrale, spesso assenti nei casi più lievi o cronici. Gli esami istologici hanno evidenziato alcune alterazioni, tuttavia non specifiche, dei neuroni e delle cellule gliali.
Essendo i suoi sintomi simili a quelli riscontrati in altre encefalopatie, la diagnosi di encefalopatia epatica può essere effettuata solo in presenza di una malattia epatica confermata (tipi A e C) o dalla presenza di uno shunt porto sistemico (tipo B). Per fare la distinzione sono necessarie alterazioni dei test di funzionalità epatica e/o un'ecografia che suggeriscano la presenza di patologie a carico del fegato. Inoltre, idealmente, sarebbe necessaria una biopsia epatica. I sintomi di encefalopatia epatica possono derivare anche da altre condizioni, come l'emorragia cerebrale e le convulsioni. Un'indagine effettuata tramite tomografia computerizzata (TAC) del cervello può rendersi necessaria al fine di escludere sanguinamenti e se si sospetta un'epilessia può essere indicato un elettroencefalogramma (EEG). Patologie rare che mimano l'encefalopatia possono essere la meningite, l'encefalite, l'encefalopatia di Wernicke e la malattia di Wilson. Queste possono essere sospettate sulla base clinica e confermate con gli esami strumentali.Una volta che le altre cause di stato confusionale e coma sono state escluse, la diagnosi di encefalopatia epatica è prettamente clinica: nessun test, infatti, è in grado di confermare o escludere completamente una diagnosi. I livelli di ammoniaca nel siero appaiono elevati nel 90% dei pazienti, ma l'iperammoniemia (elevati livelli di ammoniaca) non può essere sempre associata all'encefalopatia. Una TAC del cervello di solito non mostra alcun'anomalia se non nell'encefalopatia di livello IV, quando l'edema cerebrale può rendersi visibile. Altre modalità di neuroimaging, come la risonanza magnetica (MRI), non sono attualmente considerate utili, anche se possono mostrare alcune anomalie. L'elettroencefalogramma non mostra alterazioni evidenti nella fase 0, anche se è presente un'encefalopatia epatica minima. Nelle fasi I, II e III, si riscontrano onde trifasiche nei lobi frontali che oscillano a 5 Hz e nello stadio IV non vi è attività ad onde delta lente. Tuttavia, i cambiamenti riscontrabili nell'EEG non sono abbastanza tipici per essere utili per distinguere l'encefalopatia epatica da altre condizioni simili.Una volta che è stata formulata la diagnosi di encefalopatia, gli sforzi vengono indirizzati ad escludere le cause sottostanti. Ciò richiede l'esecuzione di esami del sangue (urea ed elettroliti, emocromo completo, test di funzionalità epatica), una radiografia del torace e le analisi delle urine. Se vi è ascite, un'eventuale paracentesi diagnostica (rimozione di un campione di fluido tramite un ago) può rendersi necessaria per identificare un'eventuale peritonite batterica spontanea.
La diagnosi di encefalopatia epatica minima richiede l'esecuzione di test neuropsicologici. Vecchi test comprendono la "prova di collegamento dei numeri" (che misura la velocità con cui si riesce a collegare dei numeri sparsi casualmente da 1-20), il "test di disegno a blocchi" e il "test cifra-simbolo". Nel 2009, un gruppo di esperti ha concluso che una serie di test neuropsicologici volti a misurare più domini della funzione cognitiva risulta generalmente più affidabile rispetto a test singoli, tendendo, i primi, ad essere maggiormente correlati con lo stato funzionale. Sia le serie ripetibili per la valutazione neuropsicologica di stato (RBANS), che il test PSE possono essere utilizzati per questo scopo. Il test PSE, sviluppato in Germania e accettato in diversi altri paesi europei, comprende strumenti di valutazione più antiquati, come il "test di collegamento dei numeri".
Vi sono alcune patologie che possono essere considerate nella diagnosi differenziale dell'encefalopatia epatica.
Encefalopatie tossiche: alcool, psicofarmaci, intossicazione da metalli pesanti
Lesioni intracraniche: emorragia cerebrale, infarto cerebrale, neoplasie cerebrali, ascessi cerebrali, meningite, encefalite, epilessia
I pazienti con encefalopatia severa (stadio 3 e 4) presentano un concreto rischio di incorrere in un'ostruzione delle vie aeree a causa della diminuzione dei riflessi protettivi, come quello relativo al vomito. Questo può portare fino ad un arresto respiratorio. Il ricovero del paziente in un reparto ospedaliero che possa garantire un elevato livello di assistenza, come ad esempio un reparto di terapia intensiva, è pertanto consigliabile e l'intubazione endotracheale risulta spesso necessaria per evitare complicanze potenzialmente letali (come ad esempio la polmonite ab ingestis o l'insufficienza respiratoria). Il posizionamento di un sondino nasogastrico permette una somministrazione sicura di nutrienti e farmaci.Il trattamento dell'encefalopatia epatica dipende dalla sottostante causa sospettata (tipo A, B o C) o l'assenza di essa. Se l'encefalopatia si sviluppa in seguito a insufficienza epatica acuta (tipo A), anche in forma lieve (grado 1-2), potrebbe esservi l'indicazione per un trapianto di fegato e pertanto si consiglia il trasferimento in un centro specializzato. L'encefalopatia epatica di tipo B può insorgere in tutti coloro che hanno subito una procedura di shunt portosistemico intraepatico transgiugulare (TIPS), la maggior parte di questi casi si risolve spontaneamente o con i trattamenti qui di seguito esposti, tuttavia per una piccola parte di essi, circa il 5%, è necessario ricorrere a un'occlusione dello shunt per risolvere i sintomi.Nel caso di encefalopatia epatica di tipo C, l'identificazione e il trattamento delle cause alternative o sottostanti è fondamentale per la gestione iniziale. Data la frequenza delle infezioni come causa di fondo, gli antibiotici vengono spesso somministrati empiricamente (cioè senza conoscere l'esatta origine e natura dell'infezione). Una volta che l'episodio di encefalopatia è stato efficacemente trattato, può rendersi necessaria una valutazione sulla necessità di ricorrere ad un trapianto di fegato.
Tradizionalmente, si è ipotizzato che un eccessivo apporto proteico potesse comportare l'aumento della produzione dello ione ammonio (proveniente dal catabolismo degli aminoacidi) che, se concomitante ad un deficit severo della funzionalità epatica, può accumularsi peggiorando l'encefalopatia. Questo si è poi dimostrato incorretto e, anzi, si è notato che molte persone con malattie epatiche croniche risultano malnutrite e che quindi necessitano di una quantità adeguata di proteine per mantenere un peso corporeo stabile. Si raccomanda quindi un'alimentazione corretta, per quanto riguarda l'apporto sia di proteine sia di calorie.Una supplementazione dietetica con amminoacidi ramificati ha mostrato di portare ad un miglioramento nei casi di encefalopatia e in altre complicanze della cirrosi. Alcuni studi hanno dimostrato un certo beneficio dalla somministrazione di probiotici (batteri "sani").
Il lattulosio e il lattitolo sono disaccaridi non assorbiti dal tubo digerente. Grazie ad essi si pensa di poter migliorare la produzione di ammoniaca, rendendola inassorbibile tramite la conversione in ammonio (NH4) e aumentando il transito del contenuto intestinale. Dosi di 15-30 ml vengono somministrati tre volte al giorno. Il risultato è finalizzato a provocare dalle 3 alle 5 defecazioni molli al giorno o (in alcune cure) al raggiungimento di un pH inferiore a 6,0. Il lattulosio può anche essere somministrato tramite clistere, specialmente se l'encefalopatia è grave. Più comunemente, vengono usati clisteri di fosfato. Ciò può alleviare la costipazione, una delle conseguenze dell'encefalopatia e aumentare il transito intestinale.Una revisione effettuata nel 2004 dalla Cochrane Collaboration ha concluso che non vi erano prove sufficienti per stabilire se il lattulosio e il lattitolo siano di un qualche beneficio per alleviare l'encefalopatia epatica, ma rimangono il trattamento di prima linea per la condizione di tipo C. In caso di insufficienza epatica acuta non è chiaro se l'assunzione di lattulosio comporti un vantaggio. Inoltre, questo può portare al verificarsi di un edema e quindi interferire con un'eventuale procedura di trapianto di fegato.
Precedentemente, gli antibiotici neomicina e metronidazolo, sono stati utilizzati come trattamento nei casi di encefalopatia epatica. Il razionale del loro utilizzo era dato dal fatto che l'ammoniaca e gli altri prodotti di scarto venivano generati e convertiti dai batteri intestinali e, quindi, l'uccisione di questi batteri avrebbe ridotto la produzione. La neomicina è stata scelta per via del suo basso assorbimento intestinale. Tuttavia questa, come gli antibiotici aminoglicosidi simili, può causare perdita dell'udito e insufficienza renale se viene utilizzata troppo frequentemente. Studi successivi hanno dimostrato che la neomicina veniva assorbita per via enterale, con le complicazioni che ne derivano. Il metronidazolo, allo stesso modo, è stato abbandonato perché il suo uso prolungato poteva causare neuropatia periferica (danni ai nervi) e molti effetti collaterali gastrointestinali.Un farmaco più sicuro e probabilmente più efficace è la rifaximina, un antibiotico non assorbibile dalla classe delle rifampicine. Questo è pensato per funzionare in modo simile, ma senza le complicazioni correlate alla neomicina e al metronidazolo. L'uso della rifaximina è supportata da migliori prove rispetto a quelle effettuate per il lattulosio. Per via della maggior esperienza con quest'ultimo, la rifaximina viene utilizzata come trattamento di seconda linea, ovvero se il lattulosio non risulta efficace o è scarsamente tollerato. Quando aggiunta al lattulosio, la combinazione dei due può essere più efficace dei componenti presi separatamente. La rifaximina è più costosa del lattulosio, ma ciò può essere compensato dalla riduzione dei ricoveri ospedalieri dovuti all'encefalopatia.
Una preparazione di L-ornitina e L-aspartato (LOLA) viene utilizzata per aumentare la produzione di urea attraverso il ciclo dell'urea, una via metabolica che rimuove l'ammoniaca trasformandola in urea neutra. Essa può essere combinata con lattulosio e/o con la rifaximina se questi da soli sono inefficaci nel controllare i sintomi.
Una volta che l'encefalopatia epatica si è manifestata, la prognosi è determinata in gran parte da alcuni marcatori, come ad esempio i livelli di albumina (una proteina prodotta dal fegato), il tempo di protrombina (un test di coagulazione del sangue, che si basa sulle proteine prodotte nel fegato), dalla presenza di ascite e dal livello di bilirubina (un prodotto di degradazione dell'emoglobina che viene coniugato ed escreto dal fegato). Insieme alla gravità della encefalopatia, questi marcatori sono stati incorporati nella classificazione di Child-Pugh. Questa punteggio determina la probabilità di sopravvivenza a due anni e può aiutare a prendere una decisione circa la possibilità di proporre un trapianto di fegato.In caso di insufficienza epatica acuta, lo sviluppo di una grave encefalopatia predice seriamente la mortalità a breve termine, ed è un fattore importante quasi quanto la natura della causa di fondo dell'insufficienza epatica nel determinare la prognosi. Storicamente, i criteri utilizzati per decidere se proporre un trapianto di fegato, come i "criteri di King College", sono di uso limitato e le linee guida recenti scoraggiano un eccessivo affidamento su tali criteri. L'insorgenza di encefalopatia epatica nei pazienti affetti da malattia di Wilson (una patologia ereditaria che comporta l'accumulo di rame) o da avvelenamento da funghi indica un urgente bisogno di un trapianto di fegato.
(EN) Chung RT, Podolsky DK, Cirrhosis and its complications, in Kasper DL, Braunwald E, Fauci AS, et al. (a cura di), Harrison's Principles of Internal Medicine, 16th, New York, NY, McGraw-Hill, 2005, ISBN 0-07-139140-1.
 Giacomo Laffi, La cirrosi epatica nella pratica clinica, SEE Editrice Firenze, 2000,  pp. 243-355, ISBN 978-88-8465-010-8.
 Corrado Angelini, Leontino Battistin, Neurologia clinica, Società Editrice Esculapio, 2014,  pp. 191-193, ISBN 978-88-7488-654-8.
 Encefalopatia epatica, su thes.bncf.firenze.sbn.it, Biblioteca Nazionale Centrale di Firenze. 
(EN) Encefalopatia epatica, su Enciclopedia Britannica, Encyclopædia Britannica, Inc.
L'endometrio è una mucosa che ricopre la cavità interna dell'utero, formata da uno strato di epitelio ghiandolare e da mucosa direttamente aderente al miometrio. 
L'endometrio più superficiale va incontro alle modificazioni che sono proprie del ciclo mestruale; il più interno, o basale, ha funzione di rigenerazione.
Durante ogni ciclo mestruale l'endometrio va incontro a modificazioni che possono essere suddivise in tre fasi principali: mestruale, proliferativa e secretiva. Ha uno spessore variabile, ed è costituito da:
Arterie basali provenienti dall'arteria uterina irrorano la parte profonda non soggetta a modificazioni.
 Endometrio, su thes.bncf.firenze.sbn.it, Biblioteca Nazionale Centrale di Firenze. 

L'endometriosi (dal greco ἔνδον, éndon, dentro; μήτρα, mētra, utero; suffisso -ωσις, -osis, condizione morbosa) è una malattia cronica ad eziopatogenesi multifattoriale, ancora non completamente chiarita. Colpisce quasi esclusivamente le donne e origina dalla presenza anomala (ectopia) di endometrio (il tessuto che riveste la parete interna dell'utero) in organi diversi dall'utero, principalmente ovaie, tube, peritoneo, vagina, intestino.Come avviene nell'endometrio normale, le aree interessate dall'endometriosi sono sensibili ai livelli plasmatici di estrogeno e di progesterone, pertanto esse sanguinano durante il ciclo mestruale, provocando frequentemente infiammazione, cicatrici e aderenze. Poiché i livelli di estrogeni si riducono drasticamente dopo i 50 anni, il problema clinico dell'endometriosi si presenta soprattutto prima della menopausa. 
I sintomi principali sono infertilità e dolore pelvico cronico, ciascuno dei quali si osserva in circa il 50% dei casi, ma la frequenza può salire al 70% durante le mestruazioni. È comune anche il dolore nel corso di rapporti sessuali, mentre si manifestano con minor frequenza sintomi urinari o intestinali. Circa il 25% delle donne risulta comunque asintomatica. L'endometriosi può comportare effetti sia sociali che psicologici.La causa non è del tutto chiara, per cui sono state proposte diverse teorie al riguardo. Tra i fattori di rischio vi è la presenza di casi nella storia familiare. La diagnosi viene solitamente sospettata sulla base dei sintomi, mentre l'accertamento diagnostico si avvale dei risultati ottenuti tramite le tecniche di imaging biomedico e soprattutto della biopsia, che è l'unico metodo che ne dà certezza. La diagnosi differenziale considera altre condizioni con sintomi simili, come la malattia infiammatoria pelvica, la sindrome dell'intestino irritabile, la cistite interstiziale e la fibromialgia.Prove sperimentali suggeriscono che l'uso di contraccettivi orali possa ridurre il rischio di endometriosi, così come il regolare esercizio fisico e la limitazione di bevande alcoliche. Al 2019 non esiste una cura farmacologica risolutiva, ma sono possibili alcuni trattamenti per i sintomi, come l'assunzione di farmaci antidolorifici (preferibilmente FANS) o i trattamenti ormonali. Può anche essere utile assumere il componente attivo della pillola anticoncezionale o utilizzare un dispositivo intrauterino con progestinico. Nei casi refrattari alla terapia farmacologica può essere necessaria la rimozione chirurgica del tessuto ectopico. L'agonista dell'ormone di rilascio delle gonadotropine può migliorare la probabilità di concepimento nelle donne con difficoltà.Secondo un'ampia indagine epidemiologica, nel 2015 l'endometriosi ha interessato 10,8 milioni di donne, mentre altre fonti stimano che circa il 6-10% della popolazione femminile ne sia colpita. Più comune tra le trentenni e le quarantenni, può comunque iniziare a presentarsi anche nelle ragazze a partire dagli otto anni. Pochi casi portano al decesso.Fu riconosciuta come malattia a sé stante, differenziandola dall'adenomiosi, solo a partire dagli anni 1920.
L'endometriosi venne scoperta per la prima volta al microscopio da Karl von Rokitansky nel 1860, ma il termine 'endometriosi' risale ad un articolo pubblicato da Sampson nel 1925. Tuttavia la condizione si ritrova in testi medici risalenti a più di 4000 anni fa.Il Corpus Hippocraticum del IV secolo a.C. descrive alcuni sintomi simili a quelli riscontrabili nell'endometriosi, tra cui ulcerazioni uterine, aderenze e infertilità. I medici ippocratici ritenevano che ritardare la gravidanza avrebbe potuto scatenare le malattie dell'utero responsabili di questi sintomi, tanto che le donne con dismenorrea venivano incoraggiate a sposarsi e avere figli in giovane età. Il fatto che gli ippocratici raccomandassero cambiamenti nelle pratiche matrimoniali a causa di una malattia simile all'endometriosi dimostra che questa condizione fosse molto probabilmente comune, con tassi superiori alla prevalenza del 5-15% spesso citata oggi.Storicamente, le donne che accusavano sintomi di endometriosi venivano curate con l'applicazione di sanguisughe, camicia di forza, salassi, oppure ricorrendo a mutilazioni genitali, alla gravidanza (come forma di trattamento), appendendole a testa in giù o sottoponendole ad un intervento chirurgico; in alcuni casi, venivano persino uccise per via di un presunto possesso demoniaco. Sebbene 2500 anni fa i medici ippocratici avessero riconosciuto e trattato il dolore pelvico cronico come una vera malattia organica, nel corso del medioevo si tornò a colpevolizzare le donne, ritenendole pazze, immorali, affette da dolore immaginario o avvezze a una cattiva condotta. I sintomi del dolore pelvico cronico inspiegabile erano spesso attribuiti a follia immaginaria, a debolezza femminile, a promiscuità o isteria. 
L'idea che il dolore pelvico cronico fosse correlato a una malattia mentale influenzò l'atteggiamento moderno nei confronti delle donne affette da tale condizione, causando ritardi nella corretta diagnosi e indifferenza nei confronti della sofferenza delle pazienti vissute durante il XX secolo.Le evidenze che questo disturbo fu in passato così comune non contrastano le teorie moderne che suggeriscono una correlazione tra l'endometriosi e le diossine o i policlorobifenili.
Non è facile determinare dati epidemiologici precisi riguardo all'endometriosi, perché questi si basano essenzialmente sui riscontri chirurgici e istologici. Di conseguenza, la sempre maggiore disponibilità della video-laparoscopia per l'indagine pelvica ha comportato un sensibile aumento delle diagnosi, specie per i casi relativi a lesioni minime o lievi.Ad esempio, nello studio laparoscopio ENDO su una popolazione di 495 donne selezionate per questa procedura, l'incidenza della patologia è stata del 41%, mentre nelle donne non selezionate, in cui la diagnosi è stata del tutto casuale, l'incidenza si è aggirata intorno all'11% Si stima che, nel 2015, vi fossero in tutto il mondo 10,8 milioni di donne colpite dall'endometriosi. Altre fonti stimano che circa il 6-10% delle donne fossero interessate dalla condizione, con una prevalenza di circa il 10% nella popolazione generale, dello 0,5-5% nelle donne fertili e del 25-40% in quelle infertili. Si stima che in Italia le donne affette da endometriosi siano circa 3 milioni. In Friuli Venezia Giulia, dal 2011 al 2013, tra i 15 e i 50 anni, l'incidenza di endometriosi è stata di circa lo 0,14%/anno. In USA si ritiene che possa colpire oltre l'11% delle donne tra i 15 e i 44 anni. Si ritiene che dal 30% al 40% dei casi di infertilità femminile sia dovuto a endometriosi. 
È principalmente una malattia che si riscontra negli anni riproduttivi. In ogni caso, può interessare qualsiasi donna, di età che va dal pre menarca alla post menopausa, indipendentemente dalla razza o dall'etnia o dal fatto che abbiano o meno avuto figli. Casi di endometriosi si sono infatti verificati nelle donne in postmenopausa, e, sia pur raramente, le ragazze possono avere sintomi di endometriosi prima ancora che raggiungano il menarca. Tuttavia l'endometriosi risulta più comune tra le trentenni e le quarantenni; anche se può riscontrarsi nelle ragazze già dagli 8 anni.Tra i fattori di rischio vi è da annoverare una parentela di primo grado con una donna affetta dalla condizione e un basso indice di massa corporea. Le donne con cicli mestruali corti, regolari, con flussi abbondanti e prolungati hanno una probabilità maggiore di sviluppare endometriosi. Non aver mai partorito o aver sperimentato lunghi periodi senza sviluppare una gravidanza, sono situazioni che sono state correlate positivamente con la condizione. Sono stati effettuati diversi studi per valutare una possibile correlazione tra l'utilizzo di metodi contraccettivi e lo sviluppo della malattia, tuttavia le molte distorsioni statistiche, tra cui il fatto che spesso i farmaci su base ormonale vengono prescritti proprio per trattare i sintomi della malattia come la dismenorrea, hanno reso i risultati inconcludenti.In passato si è pure ipotizzato che la condizione affliggesse maggiormente le donne benestanti appartenenti ad un contesto di elevato livello socio culturale, tuttavia è più probabile che ciò sia dovuto al fatto che tali donne siano tendenzialmente più attente al loro stato di salute e quindi con maggior probabilità di vedersi diagnosticata una endometriosi relativamente lieve.Si stima che il tasso di recidiva dell'endometriosi possa attestarsi, negli adulti, tra il 40% e il 50% in un periodo di 5 anni. È stato dimostrato che tale dato aumenti col passare del tempo dall'intervento chirurgico, ma non è correlato allo stadio della malattia, al sito iniziale, al metodo chirurgico utilizzato o al trattamento post-chirurgico.
L'endometriosi è una malattia cronica e complessa che consiste nell'anomala presenza di endometrio (il tessuto che riveste la parete interna dell'utero) in regioni anatomiche diverse da dove dovrebbe trovarsi e in particolare nelle ovaie, nelle tube, nel peritoneo, nella vagina, nell'intestino provocando una serie di segni e sintomi. La sua esatta eziologia non è certa, nel corso del tempo sono state formulate diverse teorie, non necessariamente in contrasto tra loro, ma di cui nessuna in grado di spiegarla esaustivamente. Di conseguenza si ritiene che la causa sia multifattoriale e che implichi un'interazione tra diversi fattori.Una delle teorie più antiche ed accreditate è quella dell'innesto (chiamata anche "delle mestruazioni retrograde") e venne proposta dal ginecologo John Sampson. Questa prevede che durante il flusso mestruale piccole parti di tessuto endometriale si muoverebbero in senso inverso nelle tube per poi impiantarsi nell'addome o comunque al di fuori della cavità uterina, aderendo al peritoneo (il rivestimento della cavità addominale) da dove possono invadere il tessuto dando origine ad una condizione di endometriosi. Questa teoria, comunque, non è da sola in grado di spiegare tutti i casi di endometriosi, in quanto non spiega perché molte donne con ciclo mestruale retrogrado non presentano endometriosi, un fatto da attribuirsi probabilmente ad ulteriori fattori come la genetica e le malattie autoimmuni. Inoltre, seppur raramente, l'endometriosi si è riscontrata in individui che non hanno mai avuto le mestruazioni, come uomini, feti, e ragazze in età prepuberale. Inoltre sono stati riscontrati casi di endometriosi nel cervello e nei polmoni, situazioni non compatibili con i presupposti della teoria.Un'altra teoria che desta molto interesse è quella che imputa l'endometriosi alla metaplasia celomatica delle cellule peritoneali. Le cellule celomatiche sono l'antenato comune sia della cellule endometriali che peritoneali e possono quindi essere sottoposte ad una trasformazione (metaplasia) da un tipo all'altro a seguito di un innesco, come l'infiammazione. Una delle prove a sostegno di questa teoria è il verificarsi di endometriosi alla prostata negli uomini sottoposti a terapia estrogenica.Nonostante goda sempre di minor consenso, è da annoverare anche la teoria metastatica, ovvero la diffusione di isole endometriali (sotto forma di microscopici frustuli di endometrio) per via linfatica o ematica. Tale ipotesi ha il vantaggio di spiegare le pur rare localizzazioni a distanza. Altre teorie proposte riguardano la possibilità che l'endometriosi possa derivare da cellule staminali provenienti dal midollo osseo, oppure che sia causata da tossine ambientali (ad esempio diossina, nichel, ...) o dallo stress ossidativo in quanto l'afflusso di ferro è associato alla distruzione locale del mesotelio peritoneale che porta all'adesione delle cellule endometriali ectopiche. Si è osservato che le donne affette da malattia di Graves, una malattia autoimmune caratterizzata da ipertiroidismo, gozzo, oftalmopatia e dermopatia, abbiano maggiori probabilità di soffrire di endometriosi, portando così sostegno alla possibilità che l'origine della malattia possa coinvolgere fattori autoimmuni.
Tra i diversi organi in cui l'endometriosi può localizzarsi, i più comuni sono le ovaie, le tube di Falloppio, i legamenti dell'utero e la sua superficie esterna. Può essere riscontrata con minor frequenza nella vagina, nel cervice, nella vulva, nell'intestino, nella vescica o nel retto, mentre è possibile (anche se assai raro) che possa comparire in altre parti del corpo come nei polmoni, nel cervello e sulla cute. L'endometriosi rettovaginale o intestinale rappresenta tra i 5% e il 12% dei casi e può essere causa di un forte dolore conseguente ai movimenti intestinali.L'endometriosi può diffondersi nella cervice e nella vagina o nei siti di un'incisione chirurgica addominale, una condizione nota come "endometriosi della cicatrice". Tra gli interventi che comportano un maggior rischio vi possono essere il taglio cesareo o una gravidanze ectopiche, una salpingostomia post parto, una procedura di laparoscopia, l'amniocentesi, una appendicectomia, una episiotomia, una isterectomia o un intervento per la risoluzione di un'ernia. Molto rara è anche l'endometriosi diaframmatica e quasi sempre interessa l'emidiaframma destro, comportando un dolore ciclico della spalla destra appena prima e durante il ciclo mestruale.
Nell'endometriosi, l'infertilità e il dolore sono due manifestazioni molto frequenti, anche se tra il 20% e i 25% delle donne colpite risultano asintomatiche indipendentemente dall'estensione del tessuto endometriale ectopico. Circa un terzo delle donne infertili è colpita dall'endometriosi e tra le donne con endometriosi circa il 40% sono sterili.La sensazione di dolore, che si manifesta nel 60% circa dei casi, presenta tratti assai caratteristici. Può variare da lieve a molto grave, con crampi o dolori lancinanti localizzati su entrambi i lati del bacino, nella zona lombare e rettale, con irradiazione fino anche nelle gambe. Non vi è una correlazione tra il livello di dolore e lo stadio o estensione dell'endometriosi, con alcune donne che sperimentano dolore lieve in condizioni di malattia grave e, viceversa, donne con sintomatologia dolorosa importante a fronte di una endometriosi di lieve entità. La sintomatologia, infatti, viene influenzata dalla sede e dalla profondità degli impianti endometriali ectopici e non dallo stadio della malattia. Tipicamente, il dolore più intenso si riscontra nel corso delle mestruazioni, iniziando anche una settimana prima del ciclo mestruale e permanendo fino ad una settimana dopo; in alcuni casi, tuttavia, è costante. Sebbene possa essere frequente che le donne accusino crampi durante le mestruazioni, i soggetti con endometriosi descrivono il dolore come molto più grave del solito, tanto che in alcuni casi può arrivare ad essere debilitante e a comportare uno stress emotivo.Il dolore può essere accompagnato da altri sintomi come: dismenorrea secondaria (crampi dolorosi durante il periodo mestruale), dispareunia (dolore durante il rapporto sessuale) soprattutto nelle donne con una profonda infiltrazione di endometrio ectopico dei legamenti utero-sacrali, disuria (urgenza urinaria e occasionalmente svuotamento doloroso della vescica), mittelschmerz (dolore associato all'ovulazione), dolore durante l'attività fisica.
Altri sintomi che possono manifestarsi, singolarmente o in concomitanza tra loro, includono diarrea o stitichezza, spesso con dischezia, affaticamento cronico, nausea e vomito, cefalea, irregolarità nel ciclo mestruale, menorragia (mestruazione abbondante), metrorragia (perdita di sangue al di fuori della mestruazione) e ipoglicemia.Talvolta l'endometriosi è riscontrabile anche in sede intestinale e vescicale, sui legamenti utero-sacrali, nel setto retto vaginale, nelle tube. Nel caso di endometriosi vescicale, i sintomi sono quelli tipici di infiammazione e cistite o anche di incontinenza senza che risultino infezioni batteriche o virali a carico della vescica. La loro ricorrenza ciclica è un elemento determinante per distinguerne le cause. Sintomi più rari che si presentano in modo "catameniale" (cioè, in corrispondenza delle mestruazioni) includono epistassi (quando vi è un coinvolgimento polmonare), ematuria, ematochezia e sanguinamenti dall'ombelico. Ancora più raramente vi possono essere degli impianti endometriosici nel cervello che possono causare convulsioni in occasione delle mestruazioni. Talvolta lesioni o aderenze possono portare ad una occlusione intestinale parziale o completa.Un caso particolare può essere rappresentato dalla presenza di tessuto ectopico a livello polmonare e pleurico. In questo caso, l'endometriosi può causare emottisi e pneumotorace catameniale, dovuto al danno causato alla pleura viscerale dal tessuto endometriosico e dall'occlusione bronchiale a cui esso può dare origine, che determina l'aumento della pressione alveolare nei distretti a valle ed eventualmente la formazione di bolle, con rischio di rottura e pneumotorace.Esiste una correlazione tra endometriosi e alcuni tipi di tumore, in particolare alcuni tipi di carcinoma dell'ovaio, linfoma non Hodgkin e tumore al cervello. L'endometriosi non è correlata al tumore dell'endometrio.
Spesso è difficile determinare una singola causa del dolore pelvico conseguente all'endometriosi; è più probabile che esso sia da attribuire a diversi fattori che coinvolgono sia meccanismi locali neuroendocrini, sia cause meccaniche, sia l'elaborazione del dolore da parte del sistema nervoso centrale. Tra le varie cause proposte vi è la possibilità che le lesioni, reagendo alla stimolazione ormonale, possano "sanguinare" al momento delle mestruazioni. Il sangue, se non viene eliminato velocemente, si accumula localmente provocando gonfiore. Questo innesca una risposta infiammatoria con attivazione di citochine, che si traduce in dolore. Un'ulteriore origine del dolore è la dislocazione d'organo che deriva dalla formazione di aderenze che legano insieme gli organi interni, come le ovaie, l'utero, il peritoneo, la vescica. Il dolore innescato in questo modo può durare costantemente, non solo durante i periodi mestruali. Altre possibili cause individuate sono l'azione meccanica del tessuto endometriale, le anomalie nella sintesi dei neuropeptidi dedicati alla modulazione del dolore e alcuni disturbi emotivi. È stato inoltre dimostrato che le lesioni endometriosiche possono sviluppare una propria innervazione, creando un'interazione diretta e bidirezionale tra le lesioni e il sistema nervoso centrale che comporta una percezione del dolore differente da donna a donna. Si ritiene che le fibre nervose e i vasi sanguigni si formino mediante un processo noto come neuroangiogenesi.
La patogenesi della sterilità dipende dallo stadio della malattia. Nei casi lievi e moderati, si ipotizza che ciò sia secondario a una risposta infiammatoria che altera diversi aspetti legati al concepimento. Alcuni studi hanno suggerito che la presenza di tessuto endometriale fuori sede provochi una produzione eccessiva di prostaglandina F2α all'interno del peritoneo, a sua volta causa di alterazione della motilità tubarica, mancata ovulazione e distruzione del corpo luteo. Anche la presenza nel liquido peritoneale di molti macrofagi attivati è stata correlata con l'infertilità. È stato infatti suggerito che essi potrebbero essere responsabili della fagocitosi degli spermatozoi oltre che della sintesi di fattori di crescita e Interleuchina 1 che innescherebbero una reazione immunitaria a cascata; ciò comporterebbe il richiamo di fibroblasti, con conseguente instaurarsi di aderenze che renderebbero l'ambiente non idoneo per la fecondazione dell'ovocita. Le forme più gravi comportano la distorsione dell'anatomia pelvica ed in particolare alterazioni dei rapporti anatomici delle tube di Falloppio, nonché la presenza di estese aderenze localizzate nelle pelvi che contribuiscono a compromettere la capacità di concepimento.
Vi sono molte metodiche utilizzabili per la formulazione di una diagnosi di endometriosi, sia invasive che non. Il punto di partenza, solitamente, è una anamnesi completa seguita da un accurato esame obiettivo ginecologico e rettale in cui ricercare reperti tipici. L'esame del sangue può essere utile per identificare specifici biomarcatori. Tra le tecniche di imaging biomedico, una radiografia (con o senza mezzo di contrasto al bario) e la tomografia computerizzata (TC) non si sono dimostrate utili poiché non sufficientemente sensibili, tuttavia possono essere utilizzate per lo studio di alcune complicanze. La risonanza magnetica può dare ottimi risultati nell'individuare le lesioni più profonde, mentre l'ecografia permette di rilevare gli impianti più piccoli e constatare una retroversione uterina fissa conseguente ad aderenze che vincolano l'utero alla pelvi.Talvolta è necessaria l'esecuzione di una indagine esplorativa tramite video laparoscopia, una procedura che permette di formulare una diagnosi certa ma che consta in un intervento invasivo da effettuarsi in anestesia generale. Oltre che per la diagnosi, questo esame è importante anche per determinare la stadiazione della malattia e trattarla terapeuticamente (asportazione del tessuto, vacuolizzazione e lisi delle aderenze), ripristinando la normale anatomia della pelvi femminili. L'esame istologico dopo biopsia tissutale è in grado confermare la diagnosi.
Molto spesso le pazienti con endometriosi non presentano alcun riscontro fisico correlabile alla condizione. Tuttavia, un esame obiettivo ginecologico approfondito può essere utile per riscontrare reperti che suggeriscono la presenza di endometriosi, anche se ciò non è sufficiente per formulare una diagnosi. Nel corso della visita deve essere esaminato accuratamente, tramite l'utilizzo dello speculum, il fornice vaginale posteriore e la zona rerocervicale, in cui in caso di malattia si possono riscontrare masse nodulari tenere infiltranti la tonaca muscolare e, occasionalmente, noduli bluastri e creste di colore rosso.Dovrebbe essere inoltre effettuato un esame pelvico completo in modalità vagino-rettale combinata, con cui valutare la zona retto-vaginale, la parete rettale anteriore, il cavo del Douglas e le gonadi. Qui si possono apprezzare, alla palpazione, noduli infiltrativi non visibili all'ecografia che appaiono anelastici, nodulari e dolenti. La presenza di una retroversione uterina fissa insieme ad una obliterazione del cavo del Douglas può far supporre la presenza di una endometriosi molto estesa. È consigliabile procedere con l'esame obiettivo nel corso delle mestruazioni, affinché possa essere maggiormente sensibile. Un addome acuto può essere riscontrato nel caso di rottura di un endometrioma ovarico.
Al 2010, tutti i biomarcatori proposti per la diagnosi dell'endometriosi non presentavano un uso clinico sufficientemente chiaro, anche se alcuni sembravano essere promettenti. L'unico biomarcatore utilizzato costantemente a partire dagli anni 1990 è il CA-125. Una revisione del 2016 ha rilevato che nelle donne che presentano sintomi di endometriosi e a cui è stato escluso un tumore dell'ovaio, un CA-125 positivo possa essere un dato in grado di confermare la diagnosi. Tuttavia, la sua affidabilità per l'esclusione dell'endometriosi è bassa. I livelli di CA-125 sembrano diminuire durante il trattamento della condizione, ma non hanno mostrato una correlazione con la risposta della malattia alle cure.Un'altra revisione nel 2011 ha identificato sulla biopsia diversi biomarcatori possibili, compresi i reperti di piccole fibre nervose sensoriali o la subunità dell'integrina β3 espressa in modo errato. È stato ipotizzato che, in futuro, uno strumento diagnostico per l'endometriosi possa consistere in un gruppo di diversi biomarcatori specifici e sensibili, comprese le concentrazioni di sostanze e la predisposizione genetica.
L'ecografia pelvica è in grado di identificare grandi cisti endometriosiche (chiamate endometriomi), tuttavia quelle di dimensioni più piccole possono essere difficili da osservare.
L'ecografia vaginale ha un valore clinico nella diagnosi di endometrioma e viene eseguita anche prima di un intervento chirurgico per l'endometriosi profonda, al fine di consentire l'identificazione della diffusione della malattia nelle donne con sospetto clinico accertato di endometriosi. L'ecografia vaginale è una metodica economica, facilmente accessibile, non presenta controindicazioni e non richiede alcuna preparazione. In ogni caso, i professionisti sanitari che effettuano gli esami mediante ultrasuoni devono aver maturato una certa esperienza. Estendendo la valutazione dell'esame ecografico alle zone pelviche posteriore e anteriore, chi esegue l'esame è in grado di valutare la mobilità strutturale e cercare i noduli endometriosici infiltranti profondi, rilevando la dimensione, la posizione e, se possibile, la distanza dall'ano. Un miglioramento nel rilevamento ecografico dell'endometriosi infiltrante profonda non solo ridurrà il numero di laparoscopie diagnostiche, ma sarà in grado di guidare verso i più corretti trattamenti e consentirà un apprezzabile miglioramento della qualità della vita.
Il ricorso alla risonanza magnetica (RM) è un'altra metodica per rilevare lesioni in modo non invasivo. Tuttavia il suo impiego non è diffusissimo a causa del suo costo elevato e della sua scarsa disponibilità, nonostante sia in grado di rilevare lesioni profonde e di dimensioni relativamente piccole (di solito > 1 cm). La visibilità di innesti endometriosici alla RM dipende dalla concentrazione in essi di ferro e proteine, prodotti della degradazione degli eritrociti. Nelle immagini ottenute, la maggior parte di questi innesti appare come delle grosse masse cistiche iperintense nelle sequenze pesate in T1 e ipointense in quelle in T2. La risonanza magnetica è una metodica diagnostica che vanta una sensibilità del 90-92% e una specificità del 91-98% e pertanto risulta molto utile per distinguere gli innesti endometriosici da altre masse con maggior accuratezza rispetto all'ecografia.La risonanza magnetica fornisce scarsi risultati nella ricerca di impianti superficiali, come nel caso di impianti peritoneali, e quindi da sola non può essere sufficiente per escludere completamente la presenza della condizione. Talvolta possono riscontrarsi falsi positivi nelle neoplasie cistiche o nelle citi funzionali. Occasionalmente, nelle pazienti con endometriosi, è possibile riscontrare una dilatazione delle tube di Falloppio che alla risonanza magnetica appare come un'intensità elevata di segnale nelle sequenze T1 dovuto alla presenza di fluido sanguinante.Essendo la risonanza magnetica una procedura di imaging biomedico molto lunga da eseguire ed estremamente sensibile ai movimenti del corpo, spesso è necessario assumere dei farmaci antiperistaltici come preparazione all'esame al fine di ottenere immagini di sufficiente qualità.
La video-laparoscopia, una procedura chirurgica in cui una fotocamera viene utilizzata per osservare l'interno della cavità addominale, è l'unico metodo per diagnosticare con sicurezza l'entità e la gravità dell'endometriosi. Se le escrescenze (lesioni) non sono visibili, può essere eseguita una biopsia per formulare la diagnosi. Oltre che per la diagnosi, l'intervento laparoscopico consente nello stesso momento anche il trattamento chirurgico.
Durante una procedura laparoscopica, le lesioni possono apparire blu scure, nere, rosse, bianche, gialle, marroni o non pigmentate. Le lesioni variano di dimensioni. Alcune lesioni presenti all'interno delle pareti pelviche potrebbero non essere visibili, poiché il normale peritoneo delle donne infertili rivela l'endometriosi tramite biopsia nel 6-13% dei casi. L'endometriosi precoce si verifica tipicamente sulle superfici degli organi nelle aree pelviche e intra-addominali. Gli operatori sanitari possono chiamare le aree di endometriosi con nomi diversi, come protesi, lesioni o noduli. Ovaie più grandi possono essere viste all'interno delle ovaie come endometriomi o "cisti di cioccolato", perché contengono uno spesso liquido brunastro, per lo più sangue vecchio.Frequentemente, durante una procedura di laparoscopia diagnostica, non si riscontrano lesioni in donne con dolore pelvico cronico, un sintomo comune ad altri disturbi tra cui adenomiosi, aderenze pelviche, malattia infiammatoria pelvica, anomalie congenite del tratto riproduttivo e masse ovariche o tubariche.
Le tipiche lesioni endometriosiche mostrano caratteristiche istopatologiche simili all'endometrio, vale a dire la presenza di stroma endometriale, epitelio endometriale e ghiandole che rispondono agli stimoli ormonali; perché possa essere formulata una diagnosi istologica è necessaria la presenza di tutti questi elementi. Le lesioni più vecchie potrebbero non mostrare ghiandole ma residui di emosiderina conseguente alla fagocitosi dei globuli rossi da parte dei fagociti e dalla degradazione dell'emoglobina successiva a sanguinamenti locali. Ad una analisi macroscopica si possono riscontrare diversi tipi di lesioni, come ridotti impianti peritoneali e la presenza di una sindrome della "pelvi congelata" simile ad un quadro neoplastico.Tra le cisti endometriosiche, quella "di cioccolato" è la più frequente che si possa riscontrare ed è caratterizzata da una parete formata da fibroblasti, da tessuto stromale da alcune zone di epitelio endometriale diffuse. Inoltre, in caso di rottura, vi sarà una fuoriuscita di liquido denso marroncino dall'interno ricco di globuli rossi degradati e macrofagi con elevati livelli di emosiderina, formatosi di conseguenza alle frequenti emorragie. Le grandi cisti (da alcuni millimentri a 10-12 centimetri) spesso sono accompagnate da consistenti aderenze.Il ricorso all'immunoistochimica è apparso utile nella formulazione della diagnosi di endometriosi in quanto le cellule stromali presentano un particolare antigene di superficie, il CD10, consentendo così al patologo di esaminare direttamente un'area di colorazione e quindi confermare la presenza di cellule stromali e, talvolta, di tessuto ghiandolare che possono non essere visti nella colorazione con ematossilina eosina di routine.
Al 2019, il metodo più utilizzato per la stadiazione dell'endometriosi è la classificazione proposta dall'American Society of Reproductive Medicine, nella versione rivista nel 1997. Tale metodo è costituito da un complesso sistema di punteggi che valuta le lesioni e le aderenze negli organi pelvici. Si tratta di una classificazione chirurgica: le classi I e II riguardano lesioni superficiali; le classi III e IV sono considerate gravi, includendo endometriosi cistica e con aderenze. È importante notare che la stadiazione valuta solo la malattia fisica, non il livello dei sintomi come il dolore o infertilità. Una persona con endometriosi allo stadio I può, dunque, presentare una malattia di tipo lieve ma un dolore severo, allo stesso tempo una condizione allo stadio IV può manifestarsi con una sintomatologia dolorosa lieve o totalmente assente. I parametri considerati per l'attribuzione del punteggio, tutti apprezzabili in seguito a video laparoscopia, sono il numero delle lesioni, la loro dimensione, la sede, l'eventuale obliterazione del cavo del Douglas, estensione e caratterizzazione dell'aderenza.In linea di principio i vari stadi si possono riassumere in questa tabella:
La probabilità che vi sia la presenza di endometriosi sottile, tipica, cistica o profonda nelle donne che soffrono di infertilità o dolore pelvico è rispettivamente di circa l'80%, 50%, 25% e 3-4%. Nonostante che la scala di stadiazione dell'endometriosi sia afflitta da una alta variabilità tra diverse osservazione e tra diversi osservatori, rendendola non del tutto efficace per la prognosi, può essere molto utile per valutare il follow-up del paziente alle terapie.
La scala visuo-analogica del dolore (VAS) è la più comune scala utilizzata per la quantificazione del dolore correlato all'endometriosi. Per scopi di ricerca e per una misurazione del dolore più dettagliata nella pratica clinica, la VAS viene utilizzata per quantificare ogni tipo di dolore tipico correlato all'endometriosi (dismenorrea, dispareunia profonda e dolore pelvico cronico non mestruale) insieme alle scale di impressione clinica globale e della qualità della vita.
Moto spesso l'endometriosi può essere scambiata con la dismenorrea primaria (dolore durante le mestruazione non conseguente ad altre cause). Tuttavia, un dolore che non risponde all'assunzione di farmaci antinfiammatori non steroidei o alla terapia contraccetiva orale deve far abbandonare la prima ipotesi. Vi sono anche altre diverse condizioni che devono essere considerate nella diagnosi differenziale di endometriosi. Tra queste: cisti ovariche, malformazioni uterine, adenomiosi, tumore del colon, carcinoma ovarico, appendicite, clamidia, infezione del tratto urinario, diverticolite, gravidanza extrauterina, gonorrea, torsione ovarica e malattia infiammatoria pelvica.
Nonostante che al 2019 non esista una cura definitiva per l'endometriosi, vi è la possibilità di intervenire concretamente sul dolore e sull'infertilità correlata alla condizione. In molte donne, la menopausa (naturale o chirurgica) attenuerà il processo e i sintomi. Nelle donne che si trovano negli anni riproduttivi, l'endometriosi viene semplicemente gestita con l'obiettivo di alleviare il dolore e limitare la progressione del processo, ripristinando o preservando la fertilità ove sia necessario. Nelle donne più giovani, può essere tentato un intervento chirurgico al fine di rimuovere il tessuto endometriale e preservare le ovaie senza danneggiare il tessuto normale.In generale, la diagnosi di endometriosi viene confermata durante l'intervento chirurgico, momento in cui si può procedere con il trattamento tramite escissione o ablazione. L'opportunità di ulteriori azioni dipende dalle circostanze: ad una donna fertile può essere prescritto l'assunzione di farmaci ormonali in grado di sopprimere il ciclo mestruale naturale e quindi diminuire il dolore, mentre ad una donna infertile può essere indicata una terapia farmacologica o una fecondazione in vitro con trasferimento dell'embrione per favorire il concepimento.
Il trattamento conservativo consiste nella escissione o ablazione dell'endometrio ectopico, delle aderenze, della resezione degli endometriomi e del ripristino, il più possibile, dell'anatomia pelvica normale. La laparoscopia, oltre ad essere utilizzata per la diagnosi, può essere eseguita come intervento chirurgico "minimamente invasivo". Con tale procedura vengono praticati 3 o 4 fori di piccole dimensioni sull'addome attraverso i quali vengono introdotti gli strumenti chirurgici, tra cui una piccola telecamera con cui si esplora la cavità addominale alla ricerca di eventuali isole endometriosiche, cisti o noduli. Nel caso in cui fossero presenti lesioni ben visibili, si procede alla loro eliminazione grazie all'ablazione a radiofrequenza realizzabile mediante diversi tipi di laser o per mezzo di scariche elettrice oppure con l'escissione del tessuto; in quest'ultimo caso potrà essere anche prelevato del materiale utile per la biopsia. La degenza in ospedale si riduce ad un massimo di 3 giorni, la ripresa è rapida e le cicatrici sono poco visibili. Le donne che si sono sottoposte a laparoscopia hanno un rischio minore di sviluppare in seguito aderenze. La laparotomia è, invece, un intervento chirurgico che si pratica nella maggior parte dei casi con un'incisione orizzontale all'altezza del pube, risultando così più invasiva della laparoscopia. Con questa tecnica i tempi di degenza si allungano e la cicatrice risulta sicuramente più visibile rispetto alla laparoscopia. Visti gli svantaggi essa viene effettuata molto raramente, ovvero nei casi in cui le lesioni e le aderenze sono particolarmente estese.
Dal 55% al 100% delle donne sviluppano aderenze dopo un intervento chirurgico pelvico e ciò può causare infertilità, dolore cronico addominale e pelvico. La sospensione ovarica temporanea di Trehan, una tecnica in cui le ovaie vengono sospese per una settimana dopo l'intervento chirurgico, può essere utilizzata per ridurre l'incidenza delle aderenze dopo il trattamento chirurgico dell'endometriosi. Il trattamento conservativo prevede l'escissione dell'endometriosi preservando le ovaie e l'utero, una soluzione molto importante per le donne che desiderano concepire, tuttavia aumentando il rischio di recidiva. La ricorrenza dell'endometriosi a seguito di chirurgia conservativa è stimata al 21,5% a 2 anni e al 40-50% a 5 anni.Un'isterectomia (rimozione dell'utero) può essere utilizzata per il trattamento dell'endometriosi nelle donne che non desiderano concepire. Tuttavia, questo dovrebbe essere fatto solo se combinato insieme con la rimozione dell'endometriosi mediante escissione. Se l'endometriosi non fosse rimossa anche al momento dell'isterectomia, il dolore potrebbe persistere.Per le donne con dolore estremo, può essere indicata una neurectomia del plesso ipograstrico superiore (nervo presacrale). Questa procedura consiste nel tagliare i nervi all'utero in cui decorrono le fibre del sistema simpatico e parasimpatico. Tuttavia, questa tecnica non viene quasi mai utilizzata a causa dell'elevata incidenza di complicanze associate, tra cui l'ematoma presacrale e problemi irreversibili con la minzione e con la costipazione.
L'assunzione della pillola anticoncezionale a scopo terapeutico è una pratica in grado di ridurre il dolore mestruale associato all'endometriosi, grazie alla diminuzione o sospensione del flusso. Una combinazione di estroprogestinici (estrogeno e progestinico) somministrati con diverse modalità (pillola anticoncezionale, anello vaginale, spirale al progesterone, progesterone I.M. depot), è il trattamento di prima linea per la maggior parte delle donne per via del fatto che questo è utilizzabile per lunghi periodi di tempo, è relativamente economico, presenta una facilità d'utilizzo e comporta l'ulteriore vantaggio della riduzione del rischio di sviluppare un tumore dell'ovaio o dell'endometrio. Tuttavia gli estroprogestinici possono comportare alcuni effetti indesiderati come: nausea, cefalea, secchezza vaginale, calo del desiderio sessuale. Assumere progesterone contrasta l'azione dell'estrogeno e conseguentemente inibisce la crescita dell'endometrio. Tale terapia può ridurre o eliminare le mestruazioni in modo controllato e reversibile. I progestinici sono varianti chimiche del progesterone naturale; un esempio è il dienogest (Visanne). Sebbene i progestinici vengano spesso somministrati come parte di una terapia ormonale combinata con l'aggiunta di estrogeni, il trattamento con solo progestinico può essere comunque un'alternativa accettabile.Il danazolo e il più moderno gestrinone sono steroidi soppressivi con una certa attività androgenica. Entrambi sono in grado di inibire la crescita dell'endometriosi, tuttavia il loro uso rimane limitato in quanto possono causare effetti collaterali come irsutismo, virilizzazione, acne, seborrea, capelli e pelle untuosa e aumento di peso.Si ritiene che i modulatori dell'ormone di rilascio delle gonadotropine (GnRH), che comprendono gli agonisti del GnRH come la leuprorelina e gli antagonisti del GnRH come l'elagolix, possano essere in grado di diminuire i livelli di estrogeni. Una revisione della Cochrane del 2010 ha rilevato che i modulatori del GnRH erano più efficaci per il sollievo dal dolore nell'endometriosi rispetto al placebo o a nessun trattamento, ma non erano più efficaci del danazolo o del progestinico intrauterino e avevano più effetti collaterali del danazolo. Una revisione sistematica svedese del 2018 ha rilevato che i modulatori del GnRH abbiano effetti analgesici simili a quelli dei gestageni ma che comportavano una diminuzione della densità ossea.
Il dolore è uno dei sintomi più comuni ed invalidanti dell'endometriosi, e vi sono diversi trattamenti farmacologici in grado di intervenire positivamente su questo aspetto. I farmaci antinfiammatori non steroidei (FANS) vengono comunemente utilizzati in combinazione con altre terapie; per i casi più gravi si può ricorrere a quelli per cui è necessaria la prescrizione medica. I FANS iniettabili possono essere utili per gestire il dolore grave o se il dolore allo stomaco impedisce quelli assunti per via orale. Esempi di FANS includono l'ibuprofene e il naprossene. Gli oppioidi, come le compresse di solfato morfina e altri antidolorifici oppiacei, agiscono mimando l'azione delle endorfine, sostanze chimiche che riducono il dolore naturalmente. Sono disponibili in diverse tipologie, sia a breve che a lunga durata d'azione, e possono essere usati da soli o in combinazione per fornire un adeguato controllo del dolore.La pentossifillina, un agente immunomodulante, è stata proposta per alleviare il dolore e aumentare i tassi di gravidanza nelle donne con endometriosi. Tuttavia, una revisione della Cochrane Collaboration del 2012 ha rilevato che non vi erano prove sufficienti a sostegno dell'efficacia o della sicurezza per uno di questi usi. Le attuali linee guida del American Congress of Obstetricians and Gynecologists (ACOG) non includono questa tipologia di farmaci nei protocolli di trattamento standard.Anche gli inibitori dell'angiogenesi mancano di una valida evidenza clinica di efficacia nella terapia dell'endometriosi. In condizioni sperimentali in vitro e in vivo, i composti che hanno dimostrato di esercitare effetti inibitori sulle lesioni endometriosiche includono inibitori del fattore di crescita, inibitori dell'angiogenesi endogena, analoghi della fumagillina, statine, Inibitori selettivi della COX-2, composti fitochimici, immunomodulatori, Agonisti dopaminergici, inibitori dei recettori attivati da proliferatori perossisomiali, perossisomi, progestina, danazolo e agonisti dell'ormone che rilascia la gonadotropina. Tuttavia, molti di questi agenti sono stati correlati a effetti collaterali indesiderati e sono ad oggi (2018) necessarie ulteriori ricerche. Una terapia ideale dovrebbe essere in grado di ridurre l'infiammazione e i sintomi sottostanti senza influire negativamente sulla capacità di concepimento.
Gli interventi chirurgici e farmacologici sono in grado di comportare benefici sovrapponibili riguardo alla gestione del dolore, con una ricorrenza della sofferenza pari al 53% e al 44% rispettivamente. In ogni caso, qualsiasi approccio presenta sia vantaggi che svantaggi.Fino al 2013 vi erano pochi dati disponibili per sostenere l'efficacia del trattamento farmacologico per alleviare il dolore associato all'endometriosi. Una revisione sistematica svedese del 2018 ha riscontrato un gran numero di studi, ma una mancanza generale di prove scientifiche a sostegno della maggior parte dei trattamenti, con un solo studio, qualitativamente sufficiente e contestualmente appropriato, che confrontasse i risultati dell'approccio chirurgico con quello farmacologico. Studi di coorte indicano che la chirurgia è efficace nel ridurre il dolore. La maggior parte delle complicanze post chirurgiche si sono verificate in caso di anastomosi intestinale bassa, mentre il rischio di creazione di una fistola si è verificato nei casi di chirurgia addominale o vaginale combinata. Problemi concernenti il tratto urinario si sono dimostrati comuni a seguito della chirurgia intestinale.In conclusione, i vantaggi dell'approccio chirurgico sono l'efficacia dimostrata per il controllo del dolore, una maggior probabilità di successo per quanto concerne il trattamento della sterilità rispetto alla somministrazione di farmaci, la possibilità di raggiungere una contestuale diagnosi definitiva e la frequente opportunità di ricorrere a procedure minimamente invasive (laparoscopica) in grado di ridurre la morbilità e minimizzare il rischio di sviluppo di adesioni post-operatoria. Sono stati intrapresi sforzi per sviluppare strategie efficaci per ridurre o prevenire le aderenze, ma la loro formazione rimane un frequente effetto collaterale della chirurgia addominale.Alcune tecniche di terapia fisica presentano i vantaggi di un minor costo, assenza di effetti collaterali importanti, nessuna interferenza con la fertilità e della funzione sessuale, tuttavia al 2018 non esistono studi effettuati su di un lungo arco temporale che ne possono attestare i risultati per il trattamento del dolore o dell'infertilità correlata all'endometriosi.
L'approccio chirurgico è più efficace rispetto all'assunzione di farmaci per affrontare l'infertilità correlata all'endometriosi. La chirurgia tenta di rimuovere il tessuto endometriale e preservare le ovaie senza danneggiare il tessuto normale. Le procedure di fecondazione in vitro (FIV) risultano efficaci nel migliorare la fertilità in molte donne con endometriosi.Durante il trattamento per la fertilità, un lungo pretrattamento con l'agonista del GnRH presenta una maggiore probabilità di consentire l'instaurarsi di una gravidanza nelle con endometriosi rispetto allo stesso ma di breve durata.
Una corretta valutazione della prognosi nelle donne con endometriosi richiede una particolare attenzione ai diversi aspetti che caratterizzano la condizione. Di primaria importanza è la stadiazione iniziale della malattia al fine di ottenere un adeguato e veritiero quadro della situazione su cui poi basare le future decisioni concernenti la terapia. I sintomi della donna e il suo eventuale desiderio di procreare in futuro concorrono a determinare quale sia la terapia appropriata. Non tutti i trattamenti portano gli stessi risultati in tutte le donne e talvolta può accadere che una terapia possa rivelarsi appropriata per una paziente e nello stesso tempo totalmente inadeguata per un'altra. Alcune donne accusano recidive dopo l'intervento chirurgico o dopo la pseudo-menopausa indotta farmacologicamente. Nella maggior parte dei casi, il trattamento garantirà alle donne un significativo sollievo dal dolore pelvico e le aiuterà a raggiungere la gravidanza.Tuttavia, ad oggi (2018) non è possibile guarire dall'endometriosi e pertanto il processo sottostante che ne è causa non può cessare dopo l'intervento chirurgico o farmacologico. Gli studi hanno dimostrato che l'endometriosi si ripresenta tra il 20% e il 40% dei casi a cinque anni in seguito a chirurgia conservativa, a meno che non venga eseguita un'isterectomia o che venga raggiunta la menopausa. Il follow-up delle donne consiste nel sottoporsi ad esami clinici periodici e ad una valutazione mediante ecografia.La condizione può comportare alcune complicanze, come la formazione di cicatrici interne, aderenze, cisti pelviche, cisti cioccolato nelle ovaie, rottura di cisti, ostruzione intestinale e dell'uretere dovute ad aderenze pelviche. L'endometriosi ovarica può complicare una gravidanza già in atto. L'endometriosi toracica è associata a ricorrente pneumotorace nel corso dei periodi mestruali, denominato "pneumotorace catameniale". Uno studio durato venti anni ed effettuato su di un campione di 12.000 donne con endometriosi, ha dimostrato quelle al di sotto dei 40 anni accusano una probabilità 3 volte maggiore di avere problemi cardiaci rispetto alle loro coetanee sane. Decessi dovuti all'endometriosi sono assai rari.
Paolo Vercellini e Andrea Genazzani, Endometriosi, Roma, CIC Edizioni Internazionali, 1992, ISBN non esistente.
(EN) Patrick J. McGrath, Bonnie J. Stevens, Suellen M. Walker e William T. Zempsky, Oxford Textbook of Paediatric Pain, OUP Oxford, 2013, ISBN 978-0-19-964265-6.
(EN) Brosens I, Endometriosis: Science and Practice, John Wiley & Sons, 2012, ISBN 978-1-4443-9849-6.
(EN) Ronald E. Batt, A history of endometriosis, Londra, Springer, 2011, ISBN 978-0-85729-585-9.
(EN) Speroff L, Glass RH, Kase NG, Clinical Gynecologic Endocrinology and Infertility, 6th, Lippincott Willimas Wilkins, 1999, ISBN 0-683-30379-1.
 Endometriosi, su thes.bncf.firenze.sbn.it, Biblioteca Nazionale Centrale di Firenze. 
 Ændo – Associazione Italiana Dolore Pelvico ed Endometriosi, su aendoassociazione.com.

Engelbert Dollfuss (Texingtal, 4 ottobre 1892 – Vienna, 25 luglio 1934) è stato un politico austriaco, cancelliere durante l'austrofascismo, dal 1932 al 1934.
Piccolo proprietario terriero, entrò nella vita politica dopo la sconfitta austriaca nella prima guerra mondiale e la dissoluzione dell'Impero austro-ungarico.
Di formazione cattolica, fu uno dei maggiori esponenti del Partito cristiano-sociale, in decisa opposizione al movimento socialdemocratico. Le sue concezioni politiche non erano contrarie all'autoritarismo, al quale improntò la sua azione di governo una volta raggiunta, nel 1932, la cancelleria.
In quell'anno fondò anche, con l'aiuto del principe Ernst Rüdiger Starhemberg, il Vaterlandfront, un partito che riuniva sotto un'unica bandiera i numerosi partiti politici austriaci della destra e che si ispirava al partito fascista italiano.
Dopo aver stroncato, con una dura e sanguinosa repressione, la rivolta dei quartieri operai di Vienna, cercò di appoggiare la sua politica a quella dell'Italia di Mussolini in contrapposizione all'influenza nazista crescente anche in Austria.
Ispiratore della politica antisocialista del cancelliere Dollfuss, fisicamente minuto (a Vienna lo chiamavano Millimetternich, gioco di parole che associava l'ex statista austriaco Klemens von Metternich e l'aggettivo "millimetrico"), fu Benito Mussolini.
Infatti il Duce manovrò il cancelliere per contrastare la pressione del partito socialista e quella del nazionalsocialismo, favorevole all'Anschluss. Il controllo avvenne attraverso le Heimwehren, formazioni squadristiche legate alla polizia italiana e capeggiate dal principe Ernst Rüdiger Starhemberg. A questo nobile, che sarà nominato vice-cancelliere, Mussolini non lesinò aiuti né in denaro né armi.
I contatti fra i due governanti erano frequentissimi. Nell'aprile del 1933 Mussolini si recò a Vienna ed indusse lo statista a formare il Fronte Patriottico, una falange fascista al di sopra dei partiti. Anche nella seconda metà dell'anno i contatti fra Dollfuss e Mussolini furono sempre più frequenti. Alla fine di giugno del 1933 Dollfuss, in seguito all'acutizzarsi della tensione tra Heimwehren e nazisti, si recò a Roma per conferire con Mussolini. Successivamente una lettera del Duce lo rassicurava che qualunque cosa potesse accadere, l'aiuto italiano non sarebbe venuto a mancare.
Ben presto Dollfuss tornò ancora in Italia, il 19 agosto del 1933 arrivò a Riccione ed ebbe un primo colloquio con il Duce nell'appartamento del Grand Hotel dove soggiornava. Mussolini diede al cancelliere austriaco precise direttive: introdurre nel governo elementi delle Heimwehren, dare carattere dittatoriale al governo, creare un commissario straordinario per Vienna e fare propaganda su larga scala: il tutto doveva essere preceduto da un acceso discorso.
Mussolini in effetti entrò così minutamente negli affari austriaci per contrastare il progetto nazista dell'Anschluss, essendo allora ancora molto diffidente nei riguardi del movimento tedesco e del suo capo Adolf Hitler. Il 17 marzo 1934 Dollfuss tornò ancora ufficialmente a Roma ove siglò per conto dell'Austria i cosiddetti "Protocolli di Roma", un'intesa a tre fra Austria, Italia e Ungheria che prevedevano sia facilitazioni doganali fra i paesi contraenti, sia una collaborazione militare in caso di necessità.
Con l'avvento di Hitler al potere in Germania, tuttavia, la posizione di Dollfuss si era fatta sempre più difficile. Contrario all'Anschluss richiesta dai nazisti tedeschi ed austriaci, non poté opporvi l'appoggio delle classi popolari che si era ormai alienato: per questo il Vaterländische Front, il fronte patriottico da lui fondato nel 1933, non poté evitare il putsch nazista che il 26 luglio 1934 giunse ad un soffio dalla conquista del potere.
Dollfuss stava presiedendo il Consiglio dei ministri quando un corteo di automobili entrò nella sede della cancelleria. A bordo vi erano uomini che indossavano la divisa dell'esercito austriaco. Dollfuss pensò che i nuovi arrivati fossero i rinforzi della guardia. Si trattava invece dei congiurati nazisti: 154 uomini che occuparono facilmente il palazzo. Colpito al collo, Dollfuss chiese un prete e un medico, e pregò di avvertire Mussolini perché potesse prendersi cura della moglie e dei figli. I nazisti s'impadronirono anche della stazione radio e annunciarono le dimissioni di Dollfuss, che stava morendo senza che nessun medico lo soccorresse. Nonostante la morte di Dollfuss, tuttavia, il moto fallì.
Forze fedeli alla Repubblica austriaca, guidate dal Ministro della Giustizia Kurt Alois von Schuschnigg, ebbero presto ragione dei rivoltosi che furono arrestati. Mussolini non ebbe esitazioni nell'attribuire l'attentato al dittatore tedesco: la notizia lo raggiunse a Cesena, dove stava esaminando i progetti per un ospedale psichiatrico. Il Duce diede personalmente l'annuncio alla vedova, che si trovava ospite presso la sua villa di Riccione con i figli. Egli mise anche a disposizione di Starhemberg, che trascorreva un periodo di vacanza a Venezia, un aereo che consentì al principe di rientrare precipitosamente a Vienna e di fronteggiare con la sua milizia, e con l'autorizzazione del presidente Miklas, gli assalitori nazisti. Mussolini ordinò inoltre che quattro divisioni italiane raggiungessero il Brennero (L'Italia vigila con l'arma al piede, intitolarono i giornali). Telegrafò poi a Starhemberg: L'indipendenza dell'Austria per la quale egli è caduto è un principio che è stato difeso e sarà difeso dall'Italia ancora più strenuamente. Poi annunciò al mondo: L'Austria non si tocca e fece sostituire nella piazza di Bolzano la statua di Walther von der Vogelweide, un trovatore germanico, con quella di Druso. Fu questo il momento di maggior attrito tra il fascismo ed il nazionalsocialismo, e lo stesso Mussolini scese più volte in campo per ribadirne le differenze.
Alle prime notizie Hitler esultò ma immediatamente dopo, sorpreso dalla reazione italiana e convinto di non poter ancora affrontare un conflitto con le potenze dell'Europa occidentale, declinava ogni responsabilità, dichiarando ufficialmente il proprio rammarico per l'uccisione del Primo ministro austriaco. Sostituì l'ambasciatore a Vienna con Franz von Papen ed impedì ai congiurati, che dopo la sconfitta avevano ripiegato verso il confine, di entrare in Germania, disponendo anche la radiazione dal partito nazista austriaco dei capi del medesimo che si erano compromessi con il tentativo di colpo di Stato.
Nel 1936 un patto con la Germania riconobbe l'indipendenza dell'Austria, ma questa si sarebbe dovuta comportare come uno Stato tedesco in politica estera.
Il 13 marzo del 1938 l'annessione venne consumata col beneplacito dell'Italia che, divenuta oggetto d'isolamento da parte della Francia e dell'Inghilterra a seguito della guerra d'Abissinia, aveva notevolmente migliorato i rapporti con la Germania.

English National Opera (ENO) è una compagnia operistica con sede a Londra, nel London Coliseum in St. Martin's Lane. È una delle due principali compagnie operistiche di Londra, assieme alla Royal Opera House, Covent Garden. Le produzioni di ENO sono cantate in inglese.
Le origini della compagnia sono nel tardo XIX secolo, quando la filantropa Emma Cons, più tardi assistita da sua nipote Lilian Baylis, produsse rappresentazioni teatrali ed operistiche all'Old Vic in una difficile zona di Londra a beneficio della popolazione locale. Da quei primi inizi, la Baylis creò entrambe le compagnie teatrale ed operistica è più tardi aggiunse una compagnia di balletto; queste si svilupparono all'interno dell'ENO, il Royal National Theatre e il Royal Ballet.
La Baylis acquistò e ricostruì il teatro Sadler's Wells nel nord di Londra, un ambiente più grande e più adatto per l'opera rispetto all'Old Vic. La Compagnia d'opera crebbe lì in uno stabile fisso nel 1930. Durante la seconda guerra mondiale il teatro fu chiuso e la compagnia fece un giro fra le città britanniche. Dopo la guerra, la compagnia tornò alla casa madre, ma continuando ad ampliarsi e a migliorare e dal 1960 divenne necessario un teatro più grande. Nel 1968 la compagnia si trasferisce al London Coliseum, nel cuore di Londra e adottò il suo nome attuale nel 1974. La compagnia riuscì a sopravvivere a diverse proposte di fondersi con la Royal Opera.
Tra i vari direttori associati alla compagnia ci sono stati Colin Davis, Reginald Goodall, Charles Mackerras, Mark Elder ed Edward Gardner. Nel 2015 Mark Wigglesworth fu nominato direttore musicale. ENO è nota per la sua accentuazione dell'aspetto spettacolare dell'opera, con produzioni, a volte controverse, di direttori comprendenti David Pountney, Jonathan Miller, Nicholas Hytner, Phyllida Lloyd e Calixto Bieito. Oltre al repertorio operistico di base, la compagnia ha presentato una vasta gamma di attività, dalle prime opere di Monteverdi a nuovi incarichi, operette e spettacoli di music-hall di Broadway.
Nel 1889 Emma Cons, una filantropa vittoriana, che gestiva il teatro Old Vic, in una zona popolare di Londra, iniziò a presentare regolari spettacoli quindicinali di brani d'opera. Anche se le leggi del teatrro del momento impedivano spettacoli in costume completi, la Cons offrì al suo pubblico delle versioni condensate delle opere più conosciute, sempre cantate in inglese. Tra gli interpreti erano cantanti ben noti come Charles Santley.  Queste serate d'opera divennero in breve più popolari del teatro drammatico tradizionale che la Cons aveva messo in scena. Nel 1898, reclutò la nipote Lilian Baylis per aiutarla a gestire il teatro. Allo stesso tempo, nominò Charles Corri come direttore musicale del Vecchio Vic. La Baylis e Corri, nonostante le molte divergenze, condividevano una fede appassionata nella divulgazione dell'opera lirica, finora generalmente appannaggio dei ricchi e delle persone alla moda. Lavorarono con un piccolo budget, con un coro amatoriale ed un'orchestra professionale di soli 18 suonatori, per i quali Corri riorchestrò le parti strumentali delle opere. Per i primi anni del XX secolo, l'Old Vic fu in grado di presentare versioni semi-sceniche delle opere di Wagner.
Emma Cons morì nel 1912, lasciando il suo patrimonio, compreso l'Old Vic, a Baylis, che sognava di trasformare il teatro in un "teatro d'opera per il popolo". Nello stesso anno, Baylis ottenne una licenza che consentiva all'Old Vic di mettere in scena esecuzioni complete di opere liriche. Nella stagione 1914-1915, Baylis mise in scena 16 opere e 16 commedie (13 delle quali erano di Shakespeare). Negli anni successivi alla Prima Guerra Mondiale le produzioni shakespeariane di Baylis, interpretate da alcuni degli attori principali del West End di Londra, attirarono l'attenzione nazionale, come le produzioni operistiche a basso costo non riuscivano a fare. L'opera, tuttavia rimase la sua prima priorità. L'attore-manager Robert Atkins, che ha lavorato a stretto contatto con Baylis sulle sue produzioni shakespeariane, ha ricordato, "L'Opera, il giovedì e il sabato sera, veniva eseguita fra le case sporgenti."
Dal 1920 fu evidente alla Baylis che il suo Old Vic non era più sufficiente ad ospitare sia le compagnie teatrali che operistiche. Ella aveva notato il teatro Sadler's Wells vuoto ed abbandonato in Rosebery Avenue, Islington, dall'altra parte di Londra dall'Old Vic e decise di cercare di farlo funzionare in tandem con il suo attuale teatro.
Baylis fece un appello per fondi nel 1925 e, con l'aiuto del Carnegie Trust e molti altri acquistò la proprietà assoluta del Sadler's Wells. I lavori iniziarono sul luogo nel 1926 ed a Natale del 1930 un teatro completamente nuovo, con 1.640 posti a sedere era pronto per l'utilizzo. La prima produzione lì, una produzione per quindici giorni dal 6 gennaio 1931, fu la commedia di Shakespeare La dodicesima notte. La prima opera, data il 20 gennaio, fu Carmen. Durante la prima stagione furono messe in scena diciotto opere.
Il nuovo teatro era più costoso da gestire rispetto all'Old Vic; erano necessari un'orchestra più grande e più cantanti e gli incassi in un primo tempo erano inadeguati. Nel 1932 il Birmingham Post osservò che le esecuzioni operistiche del Vic-Wells non raggiungevano gli standard delle produzioni teatrali Shakespeariane del Vic-Wells. Baylis si sforzò di migliorare gli standard operistici, mentre allo stesso tempo respingeva i tentativi di Sir Thomas Beecham per assorbire la compagnia d'opera in una società mista con il Covent Garden, dove lui era al comando. Lei fu in un primo momento tentata dalla sicurezza finanziaria la proposta sembrava offrire, ma fu convinta dai suoi amici e consiglieri, come Edward J. Dent e Clive Carey che questo non era negli interessi del suo pubblico abituale. Questo punto di vista ricevette un forte sostegno da parte della stampa; The Times scrisse, "L'Old Vic aveva iniziato offrendo opera lirica di qualche tipo a persone che a malapena conoscevano che cosa significasse la parola... sotto una saggia, incoraggiante guida si è gradualmente elevato verso l'alto... Qualsiasi tipo di incorporazione che lo rendesse il parente povero della 'Grande' stagione lirica sarebbe disastroso."
In un primo momento la Baylis presentò sia il teatro di prosa che l'opera in ciascuno dei suoi teatri; le società erano conosciute come "Vic-Wells". Tuttavia, sia per motivi estetici che finanziari, nel 1934 l'Old Vic divenne la sede del dramma parlato, mentre il Sadler's Wells ospitò sia la compagnia d'opera che quella di balletto, quest'ultima era stata fondata dalla Baylis e da Ninette de Valois nel 1930. Lawrance Collingwood portò Corri come direttore stabile, e con l'aumento del numero delle produzioni, furono reclutati altri direttori ospiti, tra cui Geoffrey Toye e Anthony Collins. Il crescente successo della nuova compagnia di balletto aiutò a sovvenzionare il costo elevato delle produzioni operistiche, consentendo un ulteriore aumento delle dimensioni dell'orchestra a 48 orchestrali. Fra i cantanti, nella compagnia operistica c'erano Joan Cross ed Edith Coates. Nel 1930 la compagnia presentò opere del repertorio tradizionale che includeva lavori di Mozart, Verdi, Richard Wagner e Puccini, opere più leggere di Balfe, Donizetti, Offenbach e Johann Strauss, alcune novità, fra le quali c'erano opere di Holst, Ethel Smyth e Charles Villiers Stanford ed un tentativo insolito di mettere in scena un oratorio di Mendelssohn, Elijah.
Nel novembre 1937 Baylis morì di un attacco cardiaco. Le sue tre compagnie continuarono sotto la direzione dei suoi incaricati, Tyrone Guthrie all'Old Vic aveva l'incarico complessivo di entrambi i teatri, con de Valois che gestiva il balletto e Carey e due colleghi che seguivano l'opera. Nella seconda guerra mondiale il governo requisì il Sadler Wells come rifugio per quelli lasciati senza una casa dalle incursioni aeree. Guthrie decise di tenere l'opera andando in tour con un piccolo ensemble itinerante di 20 esecutori. Tra il 1942 e la fine della guerra la compagnia aveva girato continuamente, visitando 87 sedi di teatri. Era guidata da Joan Cross, che seguiva la compagnia e, se necessario, cantava nei ruoli principali di soprano nelle sue produzioni. La dimensione della compagnia fu aumentata a 50 e poi a 80. Nel 1945 i suoi membri comprendevano cantanti provenienti da una nuova generazione, come Peter Pears e Owen Brannigan e il direttore d'orchestra Reginald Goodall.
Mentre la guerra volgeva al termine, il governo considerò il futuro della lirica in Gran Bretagna. Come il Sadler's Wells, la Royal Opera House non aveva presentato alcuna opera o balletto dal 1939. Il Consiglio per la Promozione della Musica e delle Arti (Arts Council of Great Britain - CEMA), l'organismo ufficiale, recentemente introdotto,  incaricato di erogare modeste sovvenzioni pubbliche, valutò le sue opzioni e concluse che dovesse essere istituita una nuova compagnia Covent Garden. Doveva essere un'unica compagnia, funzionante tutto l'anno e cantare in inglese, al posto delle corte, brillanti stagioni internazionali degli anni prima della guerra. Molti intravidero in questa un'opportunità per unire le due società, dato che il modus operandi della nuova società Covent Garden era ora simile a quello del Sadler's Wells. Tuttavia David Webster, che era stato incaricato di gestire il Covent Garden, anche se desiderava mantenere la compagnia di balletto de Valois per il Covent Garden, non voleva la compagnia lirica del Sadler's Wells. Per lui la vecchia compagnia era rispettabile, ma "sciatta" e "pesante". Anche mantenendo la decisione di cantare in inglese, lui credeva di poter formare una compagnia migliore. La direzione del Sadler's Wells non era disposta a perdere il nome e la tradizione della propria compagnia. Si convenne che le due aziende sarebbero dovute rimanere separate.La sopravvivenza del Sadler's Wells Opera era minacciata da divisioni all'interno della compagnia. La Cross annunciò la sua intenzione di riaprire il teatro Sadler's Wells col Peter Grimes, del giovane Benjamin Britten, con se stessa e Pears nei ruoli principali; ci furono molte lamentele da parte dei membri della società circa presunti favoritismi e la "cacofonia" dell'orchestrazione di Britten. Peter Grimes fu eseguita nel giugno del 1945 e fu acclamata dal pubblico e dalla critica; i suoi incassi al botteghino eguagliarono e superarono quelli della La bohème e di  Madame Butterfly, che venivano messe in scena contemporaneamente da parte della società. Tuttavia la spaccatura all'interno della società era irreparabile; Cross, Britten e Pears recisero i legami con Sadler's Wells nel dicembre del 1945 e fondarono la English Opera Group. L'abbandono della compagnia di balletto verso il Covent Garden due mesi dopo privò il Sadler's Wells di un'importante fonte di reddito; il balletto era stato proficuo e fin dalla sua nascita aveva sovvenzionato la compagnia d'operaClive Carey, che era stato in Australia durante la guerra, fu richiamato per sostituire Joan Cross e ricostruire la società dopo le privazioni del tempo di guerra e le recenti defezioni. Il critico Philip Hope-Wallace scrisse nel 1946 che Carey aveva cominciato a fare la differenza, ma che Sadler's Wells aveva bisogno di "un grande sussulto per uscire dalla mediocrità". Nello stesso anno The Times Literary Supplement chiese se le compagnie Old Vic e Sadler's Wells fossero attaccate modestamente alle loro vecchie basi "o vorranno coraggiosamente abbracciare l'ideale di un Teatro Nazionale ed una National Opera in inglese?" Carey se ne andò nel 1947 e il suo posto a capo della compagnia fu preso nel gennaio 1948 da un triumvirato composto da James Robertson come direttore musicale, Michael Mudie come suo assistente direttore e Norman Tucker responsabile della parte amministrativa. Da ottobre 1948, a Tucker fu dato il controllo assoluto. Mudie si ammalò, e il giovane Charles Mackerras fu chiamato a sostituirlo.
Dal 1950 il Sadler's Wells stava ricevendo una sovvenzione pubblica di £ 40.000 l'anno; il Covent Garden aveva ricevuto £ 145,000. Tucker dovette rinunciare alla possibilità di mettere in scena la prima di Billy Budd di Britten, mancando le risorse per farlo in modo adeguato. Era desideroso di migliorare gli aspetti drammatici della produzione operistica e registi teatrali illustri tra cui Michel Saint-Denis, George Devine e Glen Byam Shaw lavorarono in alcune produzioni del Sadler's Wells nel 1950. Fu esplorato un nuovo repertorio; alle sollecitazioni di Mackerras fu presentato per la prima volta in Gran Bretagna Kát'a Kabanová di Leoš Janáček Il livello ed il morale della compagnia stavano migliorando; Il Manchester Guardian riassunse la stagione lirica 1950-1951 di Londra come "Emozione al Sadler's Wells: mancanza di distinzione al Covent Garden". E riconobbe che il Sadler's Wells aveva portato "in prima fila i teatri d'opera"La compagnia continuò a lasciare Rosebery Avenue per escursioni estive nelle città e paesi inglesi. L'Arts Council  (successore del CEMA), era sensibile all'accusa che dal 1945 molti meno spettacoli d'opera erano stati dati nelle province. Il piccolo Carl Rosa Opera Company era in tour costantemente, ma la compagnia Covent Garden visitava solo quelle poche città con teatri abbastanza grandi per poterla ospitare. A metà degli anni 1950 furono rinnovati gli appelli per una riorganizzazione degli enti lirici della Gran Bretagna. Ci furono proposte per una nuova sede per il Sadler's Wells sulla riva sud del Tamigi, vicino al Royal Festival Hall, ma queste fallirono, perché il governo non era disposto a finanziare la costruzione. Ancora una volta si parlò seriamente di fondere il Covent Garden e il Sadler's Wells. Il Consiglio del Sadler's Wells si oppose, proponendo un accordo di più stretta collaborazione con il Carl Rosa. Quando divenne chiaro che ciò avrebbe comportato che la compagnia del Sadler's Wells restasse in tour per 30 settimane ogni anno, e praticamente annullasse la sua presenza sulla scena lirica di Londra, Tucker, il suo vice Stephen Arlen, e il suo direttore musicale Alexander Gibson si dimisero. Le proposte furono modificate e tutti e tre ritirarono le loro dimissioni. Nel 1960 la compagnia Carl Rosa fu liquidata; il Sadler's Wells assunse alcuni dei suoi membri e rilevò molti impegni del Tour, creando "due aziende intercambiabili di pari importanza", una delle quali avrebbe lavorato al teatro Sadler's Wells, mentre l'altra sarebbe stata "on the road", in tour permanente.
Entro la fine del 1950 Covent Garden andò gradualmente abbandonando la sua politica di produzioni in lingua locale; star del calibro di Maria Callas non avrebbero dovuto imparare di nuovo i loro ruoli in lingua inglese. Questo rese più facile a Tucker sottolineare le differenze tra le due compagnie d'opera di Londra. Mentre il Covent Garden avrebbe ingaggiato star internazionali, il Sadler's Wells si sarebbe focalizzato sui giovani artisti britannici e del Commonwealth. Colin Davis fu nominato direttore musicale succedendo a Gibson nel 1961. Il repertorio continuò a mescolare produzioni consuete ed altre sconosciute. Le novità nel periodo di Davis includevano Assassinio nella cattedrale (opera) di Pizzetti, Oedipus Rex di Stravinsky, The Mines of Sulphur di Richard Rodney Bennett e altre ancora di Janáček. La tradizionale politica del Sadler's Wells di dare tutte le opere in lingua inglese continuò, con due sole eccezioni: Oedipus rex, che fu cantato in latino, e L'Orfeo di Monteverdi, cantata in italiano, per motivi non chiari per la stampa. Nel mese di gennaio 1962, la compagnia diede la sua prima opera Gilbert e Sullivan, Iolanthe; fu eseguita il giorno in cui il Savoy Opera uscì dal diritto d'autore ed il monopolio D'Oyly Carte fu finito. Fu ben accolta (è stato ripreso con successo per molte stagioni fino al 1978) e fu seguita da una produzione di The Mikado nel maggio dello stesso anno.
Il teatro Islington era ormai chiaramente troppo piccolo per consentire alla società di crescere ulteriormente. Uno studio condotto per l'Arts Council riportò che alla fine del 1960 le due compagnie del Sadler's Wells comprendevano 278 artisti stipendiati e 62 cantanti ospiti. La compagnia aveva l'esperienza per lavorare in un grande teatro del West End; nel 1958 la sua produzione de La vedova allegra andò tutta esaurita e si trasferì al London Coliseum con i suoi 2.351 posti a sedere per una singola stagione estiva. Dieci anni dopo il contratto di locazione del Coliseum si rese disponibile; Stephen Arlen, che era succeduto a Tucker come amministratore delegato, fu la forza trainante per spostare la compagnia. Dopo intensi negoziati ed una raccolta di fondi, fu firmato nel 1968 un contratto di locazione per dieci anni.Una delle ultime produzioni della compagnia al teatro Islington fu I Maestri Cantori di Wagner, diretta da Goodall nel 1968, che 40 anni più tardi sarebbe stata descritta dalla rivista Gramophone come "leggendaria". La società lasciò il Sadler's Wells con una ripresa del lavoro con cui aveva riaperto il teatro nel 1945, Peter Grimes. La sua ultima performance al teatro Rosebery Avenue fu il 15 giugno 1968.
La compagnia, mantenendo la denominazione "Sadler'S Wells Opera", aprì al Coluseum il 21 agosto 1968, con una nuova produzione del Don Giovanni di Mozart, diretta da Sir John Gielgud. Questa non ebbe una buona accoglienza, ma la compagnia si rimise in sesto rapidamente con una successione di produzioni altamente apprezzate. Stephen Arlen morì nel gennaio del 1972 e gli succedette come direttore amministrativo George Lascelles, VII Conte di Harewood (Lord Harewood).Il successo dei Maestri Cantori del 1968 fu seguito nel 1970 dal primo ciclo dell'L'Anello dei Nibelunghi, diretto da Goodall, con un cast tra cui Norman Bailey, Rita Hunter e Alberto Remedios. Il ciclo ebbe una nuova traduzione di Andrew Porter e scene di Ralph Koltai. Nelle mire di Harewood, tra i punti salienti dei primi dieci anni al Colisem erano l'Anello, Guerra e pace di Prokofiev, e Salome e Il cavaliere della rosa di Richard Strauss.
Direttore musicale della società dal 1970 al 1977 fu Charles Mackerras. Harewood elogiò la sua eccezionale versatilità, con una gamma che andava "da The House of the Dead fino a Patience." Il critico Alan Blyth lo descrisse come un esperto di autenticità nell'esecuzione di Handel, un pioniere di Janáček, "uno studioso mozartiano... un sostenitore sicuro dell'opera francese, un interprete forte, pragmatico dei classici viennesi, un esperto delle opere di Donizetti ed altri del primo XIX secolo e un ammiratore costante di Gilbert e Sullivan". Tra le opere da lui condotte per la compagnia c'erano Giulio Cesare di Handel, interpretato da Janet Baker e Valerie Masterson; cinque opere di Janáček; Le nozze di Figaro con l'utilizzo pionieristico di uno stile interpretativo tipo XVIII secolo; Werther (opera) di Massenet; Maria Stuarda di Donizetti con Baker; e Patience di Sullivan. La compagnia ha ripreso la produzione di quest'ultima al Festival di Vienna nel 1975, insieme a Gloriana di Britten. A Mackerras succedette come direttore musicale Sir Charles Groves, che non stava bene ed fu sempre molto giù durante la sua breve permanenza nel 1978-79. Groves fu sollevato dall'incarico che fu assegnato a Mark Elder, che parlò del suo predecessore come "immensamente incoraggiante e solidale".Fin dall'inizio Arlen e poi Harewood avevano voluto cambiare il nome della società per riflettere il fatto che la sede non era più al teatro Sadler's Wells. Byam Shaw commentò: "L'unico grave inconveniente che ha subito dal suo spostamento il Sadler's Wells Opera Company fu che i tassisti disattenti venivano a prendere i loro clienti fino a Rosebery Avenue" Harewood riteneva una regola elementare che "non si deve portare il nome di un teatro se si sta lavorando dentro un altro." Il Covent Garden, proteggendo la sua posizione, contestò l'idea che la compagnia Sadler's Wells dovesse essere chiamata "The British National Opera" o "The National Opera", anche se né la Scottish Opera, né la Welsh National Opera si erano opposte a un tale cambiamento. Alla fine la questione fu decisa dal governo britannico e fu approvato il titolo "English National Opera". Fu adottato dal consiglio di amministrazione della compagnia nel novembre 1974. Nel 1977, in risposta alla richiesta di maggiori produzioni liriche nelle città inglesi di provincia, fu costituita una seconda compagnia. Aveva sede a Leeds, nel nord Inghilterra ed era conosciuta come ENO Nord. Sotto la guida di Harewood fiorì, e nel 1981 divenne una società indipendente, la Opera North.
Nel 1982, su iniziativa di Elder, Harewood nominò David Pountney direttore di produzione. Nel 1985 Harewood si ritirò (diventando presidente del consiglio di ENO l'anno successivo) e Peter Jonas gli succedette come direttore generale. Il triumvirato del 1980 Edler, Pountney e Jonas, spesso chiamato la "Powerhouse", avviò una nuova era dell' "opera del regista". Il triunvirato favoriva le produzioni descritte da Elder come "innovative, rischiose, esplorative e teatralmente efficaci" e dal regista Nicholas Hytner come "Euro-cazzate che non devono mai essere comprensibili a tutti, tranne alle persone sedute là fuori a immaginare". Gli amministratori che, secondo la frase di Harewood, "non vogliono spruzzare vernice in faccia al pubblico" furono messi da parte. Un sondaggio nel 1980 dimostrò che le due cose che il pubblico ENO più disprezzava erano la dizione mediocre e gli eccessi dell' "opera del regista".Nel Dizionario Grove di Musica e dei Musicisti Barry Millington ha descritto lo stile Powerhouse come: "notevoli immagini di una realtà stravolta, un repertorio inesauribile di congegni di scena, la volontà di esplorare le questioni sociali e psicologiche latenti nelle opere e soprattutto un abbondante senso della teatralità." Come esempi Millington parla di " Rusalka (1983), con la sua Edoardiana ambientazione infantile e i significati nascosti così freudiani, e Hansel and Gretel (1987), la sua sognante pantomima popolata da figure di fantasia dalla immaginazione dei bambini... Lady Macbeth del Distretto di Mcensk (1987) e Wozzeck (1990) esemplificano un approccio alla produzione in cui la caricatura grottesca lotta con un forte coinvolgimento emotivo".Medie di vendita scarse al botteghino portarono ad una crisi finanziaria, che fu aggravata da problemi di relazioni industriali del backstage. Dopo il 1983 la compagnia cessò i tour presso le altre sedi britanniche. Valutando i risultati degli anni Powerhouse, Tom Sutcliffe ha scritto in The Musical Times:
Le produzioni durante gli anni 1980 compresero le prime presentazioni della compagnia di Pelléas e Mélisande (1981), Parsifal (1986) e Billy Budd (1988). Le produzioni del 1980 che rimasero in repertorio per molti anni includevano Serse diretta da Hytner, Rigoletto e The Mikado dirette da Jonathan Miller. Nel 1984 ENO andò in tournée negli Stati Uniti; la compagnia itinerante, guidata da Elder, si componeva di 360 persone; eseguirono Gloriana, Guerra e Pace, Il giro di vite, Rigoletto e Patience. Questa era la prima compagnia britannica ad essere invitata a comparire al Metropolitan Opera House, dove Patience ricevette una standing ovation e la produzione di Miller del Rigoletto, raffigurante i personaggi come mafiosi, fu accolta con un misto di entusiasmo e fischi.  Nel 1990 ENO fu la prima grande compagnia d'opera straniera a visitare l'Unione Sovietica, eseguendo la produzione di Miller de Il giro di vite, la produzione di Pountney del Macbeth, e quella di Hinter, molte volte rivisitata, del Serse.L'era Powerhouse si concluse nel 1992, quando tutti e tre i membri del triumvirato lasciarono allo stesso tempo. Il nuovo direttore generale divenne Dennis Marks, ex capo dei programmi musicali alla BBC; il nuovo direttore musicale era Sian Edwards; il posto di Pountney come direttore di produzione non fu assegnato. Marks, ereditando un grande deficit finanziario dai suoi predecessori, lavorò per rimettere in sesto le finanze della società, concentrandosi sul recupero della vendita dei biglietti a livelli sostenibili. Una nuova produzione di Miller de Il cavaliere della rosa fu un successo di critica e finanziario, come una messa in scena del Don Chisciotte di Massenet, descritto dal critico Hugh Canning come "il tipo di magia stile vecchio-teatro che l'austero regime Powerhouse disprezzava".Marks fu costretto a passare molto tempo e sforzi per garantire i finanziamenti indispensabili per il ripristino economico del Coliseum, una condizione su cui ENO aveva acquisito la piena proprietà del teatro nel 1992. Allo stesso tempo, l'Arts Council stava contemplando un taglio nel numero delle rappresentazioni di opera a Londra, a scapito di ENO piuttosto che del Covent Garden. Aumentando la vendita dei biglietti negli anni successivi, Marks dimostrò che la tesi della Arts Council non era realistica. Dopo quello che The Independent descrisse come "un periodo prolungato di critica e attacchi ad ENO dai critici musicali", Sian Edwards si dimise da direttrice musicale alla fine del 1995; Le succedette Paul Daniel. Nel 1997 Marks si dimise. Nessun motivo fu reso noto, ma si pensò che lui e il consiglio di ENO fossero in disaccordo circa i suoi piani per trasferire la compagnia dal Coliseum ad una nuova sede appositamente costruita. Daniel assunse la gestione della compagnia fino a quando non fu designato il nuovo direttore generale.Daniel ereditò da Marks una società fiorente artisticamente e finanziariamente. La stagione 1997-1998 ha lavorato al 75 per cento della capacità e ha fatto un surplus di £ 150.000. Daniel guidò la campagna contro l'ennesima proposta di fondere il Covent Garden ed ENO, che fu rapidamente abbandonata. Nel 1998 Nicholas Payne, direttore dell'opera al Covent Garden, fu nominato alla carica di direttore generale di ENO. Le produzioni del 1990 inclusero le prime messe in scena di Beatrice e Benedict (1990), Wozzeck (1990), Jenůfa (1994) della compagnia, Sogno di una notte di mezza estate (1995), Die Soldaten (1996), e Dialoghi delle Carmelitane (1999).  Le coproduzioni, consentendo ai teatri d'opera di dividere le spese delle compagnie unite, divenne importante in questo decennio; nel 1993 ENO e Welsh National Opera collaborarono a produzioni di Don Pasquale, Ariodante e Le due vedove.
Nel 2001 fu nominato presidente del consiglio ENO Martin Smith, un milionario con una preparazione finanziaria. Dimostrò di essere un esperto di raccolta fondi e donò personalmente un milione di sterline per il costo della ristrutturazione del Coliseum. Lui e Payne entrarono in conflitto a causa degli incassi delle produzioni "opera del regista" che Payne aveva insistito per attivare. Il caso più estremo fu una produzione di Don Giovanni diretta da Calixto Bieito nel 2001, disprezzata da critica e dal pubblico; Michael Kennedy ha descritto come "un nuovo punto più basso nell'abuso volgare di un capolavoro", e gli altri recensori furono d'accordo con lui. Payne insisteva, "penso che sia una delle migliori cose che abbiamo fatto. ... ha superato le mie aspettative." Nelle pagine sull'arte del Financial Times, Martin Hoyle scrisse di una "squisita visione da tunnel" di Payne ed espresse "la preoccupazione di quelli di noi che apprezzano la vera opera della gente". Payne rimase fermamente convinto che gli amanti dell'opera erano venuti alla ENO per una "bella, gradevole serata... erano venuti nel posto sbagliato." Le differenze tra Smith e Payne erano inconciliabili, e Payne fu costretto a dimettersi nel luglio 2002.Il successore di Payne fu Séan Doran, la cui nomina era stata controversa perché non aveva esperienza nel gestire una compagnia d'opera. Egli attirò i titoli dei giornali con eventi operistici inconsueti, descritti dagli ammiratori come "colpi inaspettati" e dai detrattori come "acrobazie"; fu eseguita una produzione del terzo atto della Valchiria per 20.000 appassionati di musica rock al Festival di Glastonbury. Nel dicembre 2003 Daniel annunciò che avrebbe lasciato alla fine del suo contratto nel 2005. Fu annunciato Oleg Caetani come prossimo direttore musicale a partire da gennaio 2006.Nel 2004 la società intraprese la sua seconda produzione dell'Anello di Wagner. Dopo i concerti delle ultime tre stagioni, le quattro opere del ciclo furono messe in scena al Coliseum nel 2004 e 2005 nelle produzioni di Phyllida Lloyd, con le scene di Richard Hudson, in una nuova traduzione da Jeremy Sams. Le prime esecuzioni del ciclo furono criticate come poco cantate e dirette, ma per il momento il Crepuscolo degli Dei fu messo in scena nel 2005, con l'intenzione di migliorare la produzione: "La direzione di Paul Daniel della musica è più autorevole di quanto si potesse prevedere dai risultati ineguali delle opere precedenti". In generale la produzione non ricevette una buona accoglienza. Le quattro opere furono date isolatamente, ma mai eseguite come un ciclo completo.
Durante il primo decennio del secolo la compagnia ripeté l'esperimento, in precedenza provato nel 1932, di mettere in scena oratori ed altre opere corali come rappresentazioni operistiche. La Passione secondo Giovanni di Bach fu data nel 2000, seguita dal Requiem di Verdi (2000), A Child of Our Time di Tippett (2005) e Jephtha (2005) e Messiah (2009) di Händel. ENO rispose al crescente interesse per le opere di Handel, mettendo in scena Alcina (2002), Agrippina (2006) e Partenope (2008). Nel 2003 la compagnia organizzò la sua prima produzione della imponente opera di Berlioz I Troiani, con Sarah Connolly come una "estremamente eloquente, genuinamente tragica Didone".Nel 2005, dopo un dibattito interno che durava dal 1991, fu annunciato che sarebbero stati introdotti i sottotitoli al Coliseum. Le indagini avevano dimostrato che solo un quarto degli ascoltatori poteva sentire le parole in modo chiaro. Con poche eccezioni, tra cui Lesley Garrett e Andrew Shore, si è giudicato che i cantanti di ENO del XXI secolo abbiano una dizione più scarsa rispetto ai loro predecessori, come Masterson e Derek Hammond-Stroud. Harewood e Pountney erano stati inamovibili riguardo ai sottotitoli; entrambi erano convinti che l'opera in lingua inglese era inutile, se non poteva essere capita; Harewood pensava, inoltre, che i sottotitoli potevano indebolire una compagnia d'opera in inglese con finanziamento pubblico. Il direttore della rivista Opera, Rodney Milnes, fece una campagna contro i sottotitoli sulla base del fatto che "i cantanti avrebbero rinunciato a cercare di articolare le parole in modo chiaro e il pubblico non si sarebbe consentrato sullo spettacolo sul palco". Nonostante queste obiezioni i sottotitoli furono introdotti da ottobre 2005.Il 29 novembre 2005 Doran diede le dimissioni come direttore artistico. Per rimpiazzarlo Smith divise i compiti tra Loretta Tomasi come capo esecutivo e John Berry come direttore artistico. Queste promozioni dall'interno dell'organizzazione furono controverse, perché non furono né preavvisate né chiarite al top management dell'Arts Council. Smith ricevette critiche severe dalla stampa per la sua azione e nel dicembre del 2005 annunciò le proprie dimissioni. Nella stessa settimana la designazione di Caetani come prossimo direttore musicale di ENO fu cancellata. Berry fu all'inizio criticato sui giornali per la sua scelta dei cantanti nelle produzioni ENO, ma la designazione di Edward Gardner come direttore musicale dal 2007 fu accolta con grandi elogi. The Observer osservò che Gardner era "ampiamente accreditato di far respirare nuova vita all'interno dell'English National Opera, la cui reputazione crescente sotto la sua mano giovane e innovativa ha visto la compagnia stessa allearsi con talenti provenienti dall'esterno, dalla popolarissima Madama Butterfly di Anthony Minghella, fino alla produzione della Forced Entertainment dell'opera Satyagraha di Philip Glass.I dati di affluenza furono recuperati, con il pubblico più giovane attirato dai sistemi di marketing di Eno. Le finanze della compagnia erano migliorate, con 5 milioni di sterline in fondi di riserva nel mese di aprile del 2009.
Le produzioni nella stagione 2011 continuarono la tradizione della compagnia di ingaggiare direttori senza alcuna esperienza operistica (una La dannazione di Faust ben rivisitata messa in scena da Terry Gilliam ed ambientata nella Germania Nazista) e di fare drastiche reinterpretazioni (una versione della A Midsummer Night's Dream di Britten presentata da Christopher Alden come una parabola di un pedofilo ambientata in una scuole di ragazzi del 1950, che divise l'opinione dei critici). Nella stagione 2012–13 ENO introdusse le serate dell'"Opera Svestita", con l'intento di attrarre nuovi ascoltatori che avevano sempre pensato all'opera come "Troppo costosa, troppo pomposa, troppo elegante". Le opere pubblicizzate sotto questa nuova forma furono Don Giovanni, La Traviata, Sunken Garden di Michael van der Aa, eseguita presso il Barbican) e The Perfect American di Philip Glass.Nel gennaio 2014 la ENO ha annunciato che Gardner avrebbe lasciato alla fine della stagione 2014-15, per essere sostituito da Mark Wigglesworth. The Times commentò che il direttore musicale in entrata aveva fama di una "determinazione inflessibile, perfino abrasiva" e che ne avrebbe avuto bisogno, con le recenti produzioni biasimate dai critici ed evitate da parte del pubblico, con un deficit di 800.000 sterline aggravato dai tagli nei finanziamenti pubblici. Dalla fine del 2014 la compagnia ha attraversato una nuova crisi organizzativa. Il presidente, Martyn Rose, si è dimesso dopo due anni nel posto, a seguito di differenze inconciliabili con Berry. È stato seguito da Henriette Götz, direttore esecutivo della compagnia, che ha avuto una serie di disaccordi pubblici con Berry. A febbraio 2015 l'Arts Council of England ha annunciato il passo senza precedenti di rimuovere ENO dal portafoglio nazionale di 670 organizzazioni artistiche che ricevono finanziamenti regolari, ed invece offrì un "piano di finanziamento speciale" a causa delle continue preoccupazioni di ENO sul piano industriale e gestionale. Il Consiglio riconobbe che la compagnia era "capace di uno straordinario lavoro artistico", ma "abbiamo serie preoccupazioni circa la loro governance ed il piano industriale e ci aspettiamo che migliorino o potrebbero dover affrontare l'eliminazione del finanziamento." Nel luglio 2015 Berry si è dimesso.Successi della critica e del botteghino nella stagione 2014-2015 della compagnia inclusero I Maestri cantori, che vinsero un Olivier Award per la migljiore produzione operistica e Sweeney Todd, con Bryn Terfel nella parte del protagonista. Nuove produzioni annunciate per il 2015-2016 sono state Tristano e Isotta, con la sceneggiatura di Anish Kapoor; Lady Macbeth of Mtsensk; la prima messinscena della compagnia di Norma; La forza del destino dirette da Bieito, e la prima esecuzione londinese per i 30 anni di Akhnaten.
La compagnia ha come obiettivo presentare il repertorio operistico standard, cantato in inglese ed ha messo in scena tutte le principali opere di Mozart, Wagner e Puccini, e una vasta gamma di opere di Verdi. Sotto Mackerras ed i suoi successori il repertorio ceco è stato fortemente valorizzato ed è stata presentata una vasta gamma di opere francesi e russe. La società ha per decenni posto l'accento sull'opera come dramma, e ha evitato le opere in cui lo sfoggio di mezzi vocali ha la precedenza sul contenuto musicale e drammatico. Oltre alle opere fondamentali, ENO ha una tradizione di presentare nuove opere e ultimamente di commisionarle.
ENO ha commissionato più di una dozzina di opere a compositori tra cui Gordon Crosse, Iain Hamilton, Jonathan Harvey, Alfred Schnittke, Gavin Bryars, David Sawer, Asian Dub Foundation e Nico Muhly. La prima mondiale della compagnia più conosciuta rimane probabilmente Peter Grimes nel 1945. Prime mondiali successive hanno incluso Le Miniere di Zolfo (1965), La maschera di Orfeo (1986), The Silver Tassie (1999) e opere di Malcolm Williamson, Iain Hamilton, David Blake, Robin Holloway e Stephen Oliver. Prime teatrali britanniche comprendono, tra gli altri, opere di Verdi (Simon Boccanegra, 1948), Janáček (Kát'a Kabanová, 1951), Stravinskij (Oedipus Rex, 1960), Prokofiev (Guerra e Pace, 1972) e Philip Glass (Akhnaten 1985).
Fino dall'inizio la compagnia ha intervallato opere serie con lavori più leggeri. Negli ultimi anni "Irish Ring" (La zingara, The Lily of Killarney e Maritana) rappresentata nelle stagioni dell'Old Vic e del Sadler's Wells. Dopo la Seconda guerra mondiale la compagnia cominciò a programmare operette, comprese La vedova alegra (1958), Il pipistrello (1958), Orfeo all'inferno (1960), Merrie England (1960), La vie parisienne (1961), La belle Hélène (1963), e Lo zingaro barone (1964).La compagnia ha prodotto sei opere di Gilbert and Sullivan per il Savoy opera. Dopo il successo di Iolanthe ed del The Mikado nel 1962 e Patience nel 1969, quest'ultima molto ripresa nel Regno Unito, negli U.S.A. ed anche in Europa, una seconda produzione de The Mikado nel 1986 ebbe protagonista il comico Eric Idle in un ambiente tutto bianco e nero e trasferito in un hotel inglese del 1920 sul mare. È stato regolarmente ripreso per oltre 25 anni. Una produzione del 1992 di Princess Ida diretta da Ken Russell fu un disastro di critica e di pubblico, fu eseguita brevemente e non fu più ripresa. I pirati di Penzance fu prodotta nel. Una produzione altamente colorata di The Gondoliers ha inaugurato la stagione nel 2006; la stampa ha sottolineato che dizione della compagnia era peggiorata al punto tale che i sottotitoli recentemente introdotti erano essenziali. Nel 2015 il regista Mike Leigh diresse una nuova produzione de I pirati di Penzance; l'opinione generale della critica fu la delusione che Leigh avesse scelto una delle opere più deboli del repertorio del Savoy, ma lo spettacolo al botteghino fece un incasso record. La trasmissione in diretta al cinema della produzione ha battuto tutti i record di incassi precedenti del Regno Unito per una realizzazione di un evento operistico per il cinema.Fin dal 1980 la compagnia ha sperimentato con show di Broadway, incluso Pacific Overtures (1987), Street Scene (1898), On the Town (2005), Kismet (2007), e Candide (2008). In molti degli show più leggeri di ENO le dimensioni del Coliseum è stato un problema, sia nel mettere insieme pezzi scritti per un teatro molto più intimo che nella vendita di biglietti a sufficienza. Nel 2015 un nuovo piano d'investimenti per ENO previde di aumentare gli incassi con una collaborazione musicale col West End con gli impresari Michael Grade e Michael Linnit.
Registrazioni di singole scene e numeri furono fatte da cantanti del Sadler's Wells fino dai primi giorni della compagnia. Nel 1972 una serie di LP fu emessa per riunire molte di queste registrazioni, preceduto da un omaggio a Lilian Baylis registrato nel 1936. Tra i cantanti del set sono Joan Cross, Heddle Nash, Edith Coates, Joan Hammond, Owen Brannigan, Peter Pears, Peter Glossop e Charles Craig. I direttori sono Lawrance Collingwood, Reginald Goodall e Michael Mudie.Dopo la seconda guerra mondiale, la compagnia Sadler's Wells incise un disco a 78 giri con una serie di brani tratti dal Simon Boccanegra (1949), ma non fece più registrazioni fino all'epoca dell'LP stereo. Negli anni 1950 e 1960, la compagnia registrò una serie di raccolte di opere e operette abbreviate per la EMI, occupante ciascuna due lati di un LP. Tutte erano cantate in inglese. Le opere erano Madama Butterfly (1960),Il trovatore (1962), e Hansel e Gretel (1966). Le registrazioni di operetta in forma abbreviata erano Il Pipistrello (1959), La vedova allegra (1959), Il paese del sorriso (1960), La vie parisienne (1961), Orfeo all'inferno (1960), Iolanthe (1962), La belle Hélène (1963) e Lo zingaro barone (1965). Una registrazione completa di The Mikado fu pubblicata nel 1962.Estratti dal Crepuscolo degli Dei della compagnia furono registrati in tedesco sotto Mackerras (1972) e in inglese con Goodall (1973). Il ciclo completo dell'Anello fu registrato da EMI durante le rappresentazioni pubbliche al Coliseum tra il 1973 e il 1977. Il ciclo è stato ristampato in CD dalla Chandos Records. Una registrazione dal vivo della compagnia de I Maestri Cantori fu fatta nel 1968, ma non realizzata fino al 2008.Nell'era del CD, fu emessa dalla Chandos Records una serie di registrazioni d'opera cantate in inglese. Alcuna sono riedizioni, altre sono di registrazioni del Sadler's Wells Opera o ENO, originariamente edite dalla EMI: Maria Stuarda (registrata nel 1982) e Giulio Cesare (1985), entrambi interpretati da Janet Baker e La traviata (1981), interpretata da Valerie Masterson. Le registrazioni più recenti, realizzate appositamente per la serie Chandos, non hanno alcun legame ufficiale con ENO, ma utilizzano molti membri passati e presenti della compagnia. I direttori d'orchestra includono Sir Charles Mackerras, Sir Mark Elder e Paul Daniel. Quelli in cui compaiono il coro e l'orchestra di ENO sono Lulu, The Makropoulos Affair, Werther, Dialoghi delle Carmelitane, Il Barbiere di Siviglia, Rigoletto, Ernani, Otello e Falstaff, nonché le registrazioni dal vivo dell'Anello e de I Maestri Cantori.
Nel 1966, sotto la guida del capo design della compagnia, Margaret Harris, il Sadler's Wells Theatre fondò un Corso di Design; in seguito divenne Corso di Design del Motley Theatre.
ENO Baylis, fondata nel 1985, è il dipartimento di educazione dell'ENO; si propone di portare nuovi ascoltatori alla lirica e "di approfondire e arricchire l'esperienza del pubblico attuale in modo avventuroso, creativo e coinvolgente." Il programma offre formazione per studenti e giovani professionisti ed anche laboratori, commissioni, conferenze e dibattiti.
 Paul Banks, The Making of Peter Grimes: Essays and Studies, Woodbridge, Boydell Press, 2000, ISBN 0-85115-791-2.
 Chandos Records, Chandos catalogue 2009 (PDF), London, Chandos Records, 2009 (archiviato dall'url originale il 22 agosto 2011).
 Peter Conrad, A Song of Love and Death – The Meaning of Opera, London, Chatto and Windus, 1987, ISBN 0-7011-3274-4.
 Lord Goodman e Lord Harewood, A Report on Opera and Ballet in the United Kingdom, 1966–69, London, Arts Council of Great Britain, 1969, OCLC 81272.
 Montague Haltrecht, The Quiet Showman: Sir David Webster and the Royal Opera House, London, Collins, 1975, ISBN 0-00-211163-2.
 Peter Jonas, Mark Elder e David Pountney, Power house: the English National Opera experience, London, Lime Tree, 1992, ISBN 0-413-45631-5.
 Elizabeth Schafer, Lilian Baylis: A Biography, Hatfield, University of Hertfordshire Press, 2006, ISBN 1-902806-64-6.
 (EN) UnclaimedFr8, The Mikado (Act 2) - Sir Charles Mackerras & Welsh Nat'l Opera - Gilbert & Sullivan, su YouTube, 20 novembre 2012. «The Mikado è stata la nona delle quattordici collaborazioni operistiche con Gilbert & Sullivan. La prima fu il 14 marzo 1885, a Londra, dove fu eseguito al Savoy Theatre per 672 spettacoli. Fino ad oggi, è la più popolare e la più eseguita delle loro opere. È stata anche tradotta in molte lingue».
Un Enhanced CD è un marchio di certifica della Recording Industry Association of America applicata a quelle tecnologie che sfruttano dati audio e computer da usare nei lettori sia di Compact Disc che di CD-ROM.Alcuni formati che cadono in questa categoria sono i mixed mode CD (Yellow Book CD-ROM/Red Book CD-DA), CD-i, CD-i Ready, ed i CD-Extra/CD-Plus (Blue Book, detti anche semplicemente Enhanced Music CD o E-CD).Gli enhanced CD divennero popolari alla fine degli anni '90 con l'aumento dell'uso dei computer, in quanto includevano spesso video musicali, wallpaper e altri contenuti. Tuttavia, più recentemente, si preferisce stampare questo tipo di file maggiormente sui DVD, con lo svantaggio di non poterlo poi riprodurre in un lettore audio CD, ma con il vantaggio al contempo di archiviare maggiori quantità di dati e/o di qualità video superiore.
A volte con i programmi di ripping (in particolare cdparanoia e CDBurnerXP) si riscontrano problemi a trasferire i dati contenuti in alcuni CD potenziati, specialmente quelli che contengono quei dati in una sezione separata dopo quella audio. 
Infatti tali dischi hanno i dati di 11.400 settori (2m32s) dopo l'audio, ma alcuni ripper potrebbero provare a prelevare questa sezione vuota con l'ultima traccia, con il risultato che il programma si bloccherebbe durante l'ultima traccia o semplicemente segnalare un errore di riproduzione.

Enrico Berlinguer (pron. Berlinguèr, AFI: [berliŋˈɡwɛr], ; Sassari, 25 maggio 1922 – Padova, 11 giugno 1984) è stato un politico italiano.
Attivo nell'antifascismo sardo, nel 1943 si iscrisse al Partito Comunista. Nel dopoguerra fu tra i principali artefici della ricostituzione della sua organizzazione giovanile, la FGCI, che guidò fino al 1956. Nel 1962 entrò nella segreteria del PCI e divenne responsabile della sezione esteri. Eletto segretario generale del partito nel 1972, mantenne tale ruolo fino alla prematura scomparsa, avvenuta dopo un malore sopraggiunto durante un comizio.
Giocò un ruolo di grande importanza nel movimento comunista internazionale con l'avvio di un processo di distanziamento dall'Unione Sovietica e l'elaborazione di un modello alternativo che prese il nome di eurocomunismo. Nello scenario nazionale, teorizzò e tentò di realizzare, collaborando con Aldo Moro, il compromesso storico. È ricordato inoltre per aver sollevato la questione morale relativamente alle modalità di gestione del potere da parte dei partiti politici italiani.
Personaggio molto popolare, fu rispettato dagli avversari e amato dai propri militanti, tanto che al suo funerale, a Roma, partecipò più di un milione di persone; mai nell'Italia repubblicana si era avuta una manifestazione di tale ampiezza nei confronti di una figura politica. Sull'onda emotiva della sua scomparsa, il PCI alle elezioni europee del 1984 superò per la prima e unica volta la Democrazia Cristiana nei consensi (33,33% contro 32,97%).
Il padre di Enrico Berlinguer era l'avvocato Don Mario Berlinguer, Nobile e Cavaliere ereditario antifascista e vicino alla massoneria (come molti intellettuali laici dell'epoca), ufficiale durante la Prima guerra mondiale. La madre era Mariuccia Loriga, cugina della madre di Francesco Cossiga e figlia del medico igienista Giovanni Loriga, il quale fu autore di 120 pubblicazioni scientifiche in Italia e all'estero. La nonna materna di Enrico, Giuseppina Satta Branca, anch'ella di origini nobiliari, era sorella di Pietro, sindaco repubblicano di Sassari nell'età giolittiana con un'amministrazione progressista dov'era assessore anche il nonno paterno Enrico Berlinguer senior.Due anni dopo Enrico, nel 1924, nacque il fratello Giovanni, scienziato e più volte parlamentare, mentre ruoli politici di primo piano avrebbe avuto anche il cugino Luigi Berlinguer.Ateo, Enrico Berlinguer si sposò il 26 settembre 1957 in Campidoglio, con rito civile, con Letizia Laurenti (1928 - 2017), da cui ebbe quattro figli: Bianca Maria (1959), giornalista Rai, Maria Stella (1961), Marco (1963), politico di Rifondazione Comunista, e Laura (1970), giornalista Mediaset.
Enrico Berlinguer nacque alle tre del mattino di giovedì 25 maggio 1922 a Sassari. La sua infanzia fu segnata dal progredire della malattia della madre, un'encefalite letargica che le provocava deformazione fisica, distruzione del sistema nervoso e confusione mentale, e che l'avrebbe condotta alla morte nel 1936, dopo un decennio dall'inizio delle sofferenze.Suo fratello Giovanni raccontò che Enrico in fase adolescenziale coltivava la passione per i libri di filosofia, affermazione confermata da lui stesso in un'intervista del 1980: "Se mi chiede che cosa volevo fare da ragazzo e cioè prima di darmi alla politica, le rispondo il filosofo". Nel giugno del 1940 conseguì la maturità al Liceo classico "Domenico Alberto Azuni" senza sostenere gli esami, sospesi dal governo a causa dello scoppio della guerra, ottenendo ottimi voti nelle materie umanistiche e valutazioni negative in quelle scientifiche e in greco. Appassionato di studi giuridici, il 5 novembre 1940 si iscrisse alla facoltà di Giurisprudenza dell'Università di Sassari. Il 17 giugno 1941 affrontò il suo primo esame, istituzioni di diritto romano, superato con il voto di 30. Aveva progettato di laurearsi con una tesi dal titolo Filosofia del diritto: da Hegel a Croce e Gentile, ma non arrivò a concludere l'università.A 21 anni, nell'agosto del 1943, si iscrisse al Partito Comunista Italiano nella serra del militante pistoiese Renato Bianchi, poco fuori Sassari, dove si era recato in bicicletta con il cugino Sergio Siglienti. Nello stesso periodo Berlinguer fondò e diresse come segretario la sezione della Gioventù comunista di Sassari, con sede provvisoria nel panificio del padre di uno degli iscritti.L'inverno successivo in Sardegna fu molto duro, soprattutto per i ceti popolari. L'isola era infatti scollegata sia dal Mezzogiorno liberato dagli Alleati che dall'Italia occupata dai tedeschi, i traffici erano chiusi e non c'erano approvvigionamenti. La sera del 12 gennaio 1944 Enrico, insieme a una ventina di giovani compagni comunisti, organizzò a Sassari una manifestazione per chiedere pane, pasta e zucchero. Il giorno seguente altri manifestanti, circa cinquecento, entrarono in contatto coi carabinieri a cavallo davanti al Palazzo del Governo, ma la protesta venne sciolta rapidamente. Il venerdì seguente, 14 gennaio, una folla composta da circa duemila persone, soprattutto donne, assaltò e saccheggiò forni, magazzini di grano, farina e pasta, frantoi. I disordini cominciarono alle 7:30, quando due commessi di panificio furono depredati di 80 kg di pane che stavano portando alle rivendite. In serata i partiti della Concentrazione antifascista, tra cui il PCI e il Partito d'Azione, in cui allora militava Mario Berlinguer, si dissociarono seccamente sostenendo che "i disordini ed i torbidi non rispondono ad alcuna iniziativa né finalità di partiti politici, che apertamente li sconfessano".La polizia non credette all'innocenza dei comunisti e procedette a 43 arresti, tra cui quello dello stesso Enrico, ammanettato la mattina del 17 gennaio e portato inizialmente nella caserma intitolata al suo avo Gerolamo Berlinguer e in seguito nella prigione di San Sebastiano. Berlinguer venne liberato il 23 aprile dopo essere stato prosciolto in istruttoria dalle accuse. A proposito di questa esperienza, 40 anni dopo avrebbe commentato che "la galera era stata formativa".
Nel periodo successivo alla Svolta di Salerno dell'aprile 1944 e alla composizione di un governo transitorio con la partecipazione dei rappresentanti del CLN, Mario Berlinguer fu per brevissimo tempo, dal 2 al 16 giugno 1944, commissario aggiunto all'epurazione. Il 23 giugno, in uno dei suoi viaggi a Salerno, dove si riuniva il governo, per incontrare Palmiro Togliatti, portò con sé il figlio Enrico e lo presentò al politico genovese, che in passato aveva frequentato il Liceo "Azuni" insieme allo stesso Mario.Il giovane Enrico destò una buona impressione e in breve ottenne un impiego nel PCI come funzionario dirigente del lavoro giovanile nella Federazione romana, a 400 lire al mese. Enrico si trasferì a Roma insieme al fratello Giovanni e al padre e a novembre iniziò a lavorare nel movimento giovanile, che aveva sede in due appartamenti di via Nazionale 243 ed era al tempo diretto dal ventisettenne Michelino Rossi e dal venticinquenne Giulio Spallone. Si occupò inizialmente dell'ambito sindacale, poi divenne vicepresidente nazionale del movimento giovanile.Nel giugno 1945 venne sostituito da Pietro Secchia, arrivato da Milano, perché Togliatti aveva deciso di inviare Berlinguer nel capoluogo lombardo per cercare di convincere i giovani compagni (quasi tutti partigiani) ad abbandonare le armi e a cessare le violenze e le vendette politiche. Ad aspettarlo c'erano Luigi Longo e Giancarlo Pajetta. Un anno più tardi, al V congresso del PCI, tra il dicembre 1945 e il gennaio 1946, Enrico venne eletto nel Comitato centrale, composto di 70 membri. Si trattava, come ricordò Secchia, della leva più recente insieme a Mario Alicata.Divenuto segretario del Fronte della Gioventù, tra luglio e agosto 1946 Berlinguer fu il capo della delegazione di quindici elementi (tra cui i partigiani Marisa Musu e Vito D'Amico) che visitò l'Unione Sovietica, e nell'occasione fu ricevuto in un breve incontro da Stalin. Dopo il suo ritorno in Italia lavorò di nuovo a Roma insieme a Togliatti ed ebbe il compito di organizzare per il 23 maggio 1947 la prima Conferenza nazionale giovanile del PCI.
Nel 1948, tra il 4 e il 10 gennaio, si svolse a Milano il VI Congresso del PCI, che elesse Enrico, in qualità di responsabile del movimento giovanile, nel massimo organismo del partito, la Direzione, composta di ventuno membri. A fine marzo 1949 il Comitato centrale decise di ricostruire la Federazione Giovanile Comunista Italiana, affidando la segreteria a Berlinguer, con la collaborazione di Silvano Peruzzi, Raffaello Ramat, Bruno Bernini e Ugo Pecchioli. Da agosto la nuova FGCI affiancò al proprio settimanale da centomila copie, Pattuglia, il mensile Gioventù nuova, con una tiratura di ventimila copie, diretto dallo stesso Berlinguer, mentre nella primavera del 1950 tenne al Teatro Goldoni di Livorno il primo congresso dopo la ricostituzione, il XII complessivo.Nello stesso anno Berlinguer divenne segretario della Federazione Mondiale della Gioventù Democratica, l'associazione internazionale dei giovani comunisti con sede a Budapest, dove Enrico si recava a lavorare per 10 giorni al mese. In questo compito era assistito da Hu Yaobang, futuro segretario del Partito Comunista Cinese, ed Erich Honecker, in seguito presidente della Repubblica Democratica Tedesca. Nello stesso periodo il fratello Giovanni era segretario dell'Unione internazionale degli studenti, con sede a Praga. Nell'agosto del 1951 si tenne a Berlino Est il Festival mondiale della gioventù, e l'anno successivo si concluse il mandato di Enrico Berlinguer, che tuttavia continuò anche in seguito a militare nell'organizzazione.
Alla fine del 1956 il PCI dovette affrontare le ripercussioni del XX congresso del PCUS, del processo di destalinizzazione e dell'invasione dell'Ungheria da parte dell'Armata Rossa. All'VIII Congresso del partito Berlinguer scelse una posizione defilata e dimessa, omettendo riferimenti all'URSS e concentrandosi sulla convinta difesa della politica postbellica dei comunisti italiani.Nello stesso anno si esaurì, non senza amarezza, l'esperienza di Enrico in una FGCI che aveva visto una diminuzione di circa 70 000 iscritti negli ultimi due anni. Alla guida dell'organizzazione giovanile subentrò Renzo Trivelli. Nonostante il diffuso giudizio sulla statura politica di Berlinguer, in quei mesi la sua stella era in declino ed Enrico venne spostato a un incarico secondario, divenendo nel 1957 il responsabile dell'Istituto delle Frattocchie, la scuola dei quadri del partito.Nel 1957, dopo il matrimonio con Letizia Laurenti, Berlinguer si trasferì con la moglie a Cagliari; era stato infatti scelto come vicesegretario regionale del PCI in Sardegna dopo il disastroso risultato ottenuto nell'isola dai comunisti alle Elezioni regionali, nelle quali il partito si era fermato al 17,6% dei voti. Nei pochi mesi di permanenza in Sardegna Berlinguer estese l'organizzazione del PCI con la costituzione della Federazione della Gallura, con sede a Tempio Pausania, e si occupò dell'edizione isolana de l'Unità.
Nell'estate 1958 Berlinguer tornò a Roma insieme a Letizia, chiamato da Togliatti e dal vicesegretario Longo per collaborare con quest'ultimo nella direzione dell'Ufficio di segreteria insieme a Salvatore Cacciapuoti, operaio metallurgico, già segretario della federazione napoletana. Con il IX Congresso del partito, svoltosi a Roma tra il 30 gennaio e il 4 febbraio 1960, Enrico fece il suo ingresso a pieno titolo in Direzione ed assunse l'incarico dell'organizzazione. Insieme a lui, oltre a Togliatti e Longo, c'erano Giorgio Amendola, Giancarlo Pajetta, Pietro Ingrao ed Enrico Bonazzi.Nel dicembre 1961 Berlinguer intervenne in una riunione del Comitato centrale con una relazione che rivendicava l’autonomia del partito italiano dal PCUS. Questo in una fase di tensione che seguiva il XXII Congresso del PCUS, in cui Chruščёv aveva inaspettatamente accentuato i toni, riaprendo e aggravando il processo a Stalin.Al X Congresso, tenutosi a Roma tra il 2 e l'8 dicembre 1962, Enrico compì un altro passo in avanti nella dirigenza del partito: riconfermato in Direzione, divenne anche membro della Segreteria e responsabile dell'Ufficio di segreteria. Quest'ultimo incarico, che avrebbe tenuto fino al gennaio 1966, fece di lui il diretto esecutore di tutte le risoluzioni prese dalla Segreteria. Assunse inoltre l'importante ufficio delle relazioni estere.Intanto Chruščëv si trovava in grandi difficoltà all'interno del suo partito dopo l'insuccesso nella gestione della crisi dei missili di Cuba e a fronte del malcontento generato dai problemi dell'economia sovietica, ed in particolare dell'agricoltura. Nell'ottobre 1964, all'indomani della morte di Togliatti a Jalta, andò a buon fine l'iniziativa, guidata da Leonid Brežnev e altri dirigenti del PCUS e del KGB, che portò alla deposizione del leader sovietico, ufficialmente per motivi di salute.
Una delegazione del PCI composta da Berlinguer, Paolo Bufalini ed Emilio Sereni si recò allora a Mosca per avere un chiarimento sulla destituzione di Chruščёv. Il 30 ottobre si avviarono i colloqui: in rappresentanza del PCUS vi presero parte i membri del Praesidium del Comitato centrale Michail Suslov e Nikolaj Podgornyj insieme a Boris Ponomarëv, definito da Vittorio Gorresio «il cane da guardia messo dal Cremlino a sorvegliare il grande gregge dei partiti comunisti non al potere». Berlinguer illustrò i dubbi del PCI riguardo ai metodi e le posizioni del PCUS, incluso il modo dell'allontanamento di Chruščёv, che aveva sollevato nel partito italiano «riserve, perplessità e interrogativi». Berlinguer sottolineò inoltre la necessità di «liberarsi da ogni nostalgia» e trovare «una unità che riconosca come inevitabili ed ammetta le differenze, senza che questo debba dar luogo a condanne». La mattina seguente venne all'incontro anche Brežnev, che partecipò a una breve seduta finalizzata alla stesura di un comunicato neutro. Al rientro, martedì 3 novembre, Berlinguer lesse ai giornalisti che lo attendevano all'aeroporto di Fiumicino un appunto, spiegando come la delegazione italiana avesse «informato ampiamente i compagni sovietici delle reazioni e preoccupazioni che ha suscitato nell’opinione pubblica del nostro paese la sostituzione del compagno Chruščёv. Con grande franchezza», aggiunse, «abbiamo inoltre esposto ai compagni del Pcus le perplessità e le riserve che il modo in cui i mutamenti sono stati annunciati e presentati ha sollevato nel nostro partito».Dal 25 al 31 gennaio 1966 si svolse a Roma l'XI Congresso del PCI, durante il quale vennero riaffermati i temi della lotta per la pace, della distensione, della coesistenza pacifica e del disarmo, con l'obiettivo prioritario dell'organizzazione di un grande movimento unitario. Si trattò del primo congresso dopo la morte di Togliatti e si tenne in un contesto di grave tensione internazionale, legata soprattutto alla guerra del Vietnam, mentre la fase "riformatrice" del centro-sinistra appariva esaurita. Al termine dei lavori Berlinguer non rientrò nella Segreteria nazionale, divenendo invece segretario regionale del Lazio. Andò inoltre a far parte del nuovo organismo voluto dal nuovo segretario Longo, l'Ufficio politico, intermedio tra la Segreteria e la Direzione. In quel periodo, e fino al 1968, ebbe l'occasione di sviluppare l'esperienza internazionale attraverso alcune missioni per conto del PCI in Vietnam, Cina, Corea del Nord e di nuovo a Mosca.
Alle elezioni politiche del 19 maggio 1968 la Direzione del PCI decise di candidare Berlinguer capolista nel Lazio (a verbale risulta il suo unico voto contrario alla candidatura). Enrico venne eletto con 150 000 preferenze e divenne per la prima volta deputato. Le elezioni costituirono un decisivo successo comunista e una secca sconfitta per il Partito socialista unificato: il partito guidato da Longo riuscì a ottenere 11 seggi in più rispetto alle elezioni precedenti, mentre i socialisti ne persero 29. Buono fu anche il risultato della Democrazia Cristiana, che conseguì sei seggi in più rispetto a 5 anni prima.A novembre di quell'anno Berlinguer fu a Mosca su invito del PCUS, alla testa di una delegazione composta da Bufalini, Colombi, Cossutta e Galluzzi, mentre gli interlocutori, assente Brežnev in visita ufficiale a Varsavia, erano guidati dall'ucraino Andrej Kirilenko.
Al XII Congresso, svoltosi nel febbraio 1969 a Bologna, a seguito del peggiorare delle condizioni di salute del sessantottenne Longo, parzialmente invalido, si pose il problema di affiancare al leader un vicesegretario che subentrasse gradatamente alla guida del partito. Al segretario generale della CGIL Agostino Novella e al responsabile dell'Ufficio di segreteria Cossutta fu affidato l'incarico di sondare i membri della Direzione, a cui venne chiesto di esprimere una preferenza fra Berlinguer e Giorgio Napolitano. La larga maggioranza del gruppo dirigente scelse il primo.All'inizio di giugno Berlinguer tornò a Mosca come delegato, con Cossutta e Bufalini, alla Conferenza internazionale dei partiti comunisti. Ad accompagnarli c'erano anche Galluzzi, Michelino Rossi, Boffa e Mechini. I lavori furono aperti il giorno 5 dal discorso di Brežnev, mentre Berlinguer intervenne mercoledì 11 giugno, dopo i relatori di 35 partiti che avevano appoggiato le posizioni sovietiche. In quell'occasione il vicesegretario del PCI tenne quello che sarebbe stato ricordato come «il più duro discorso mai pronunziato a Mosca da un dirigente straniero». Tra l'altro, Enrico disse: «Noi respingiamo il concetto che possa esservi un modello di società socialista unico e valido per tutte le situazioni. In verità le stesse leggi generali di sviluppo della società non esistono mai allo stato puro, ma sempre e solo in realtà particolari, storicamente determinate e irripetibili. Contrapporre questi due aspetti è schematico e scolastico e significa negare la sostanza stessa del marxismo».
Lunedì 13 marzo 1972 al Palalido di Milano si aprì il XIII Congresso del PCI. Berlinguer lesse la relazione introduttiva ai 1 043 delegati, che rappresentavano 1 521 028 iscritti. Al termine del congresso venne eletto segretario nazionale del partito, mentre due mesi più tardi le elezioni politiche videro la sua rielezione a deputato con 230 000 preferenze.All'inizio di ottobre del 1973 Berlinguer si recò in Bulgaria per incontrare il capo di stato Todor Živkov. I colloqui non procedevano benissimo, tanto che Enrico decise di accorciare la permanenza. Mercoledì 3 ottobre si dirigeva verso l'aeroporto di Sofia a bordo di una GAZ-13 Čaika preceduta da una scorta di polizia e seguita da una terza macchina con a bordo i dirigenti del PCI che avevano accompagnato il segretario. All'improvviso la macchina dove viaggiavano Berlinguer e i suoi accompagnatori fu investita da un camion militare. L'incidente provocò la morte dell'interprete e il ferimento grave di due dirigenti del Partito comunista bulgaro che viaggiavano con Berlinguer, che rimase ferito a sua volta.Nel 1991 Emanuele Macaluso, senatore del Partito Democratico della Sinistra ed ex dirigente comunista, rilasciò un'intervista al settimanale Panorama dichiarando che il segretario del PCI, appena rientrato a Botteghe Oscure, gli avrebbe rivelato il sospetto che si fosse trattato in realtà di un "falso incidente", orchestrato ad arte dal KGB e dai servizi segreti bulgari per sopprimere lo scomodo alleato italiano.
Dopo la convalescenza seguita alle ferite riportate, Berlinguer scrisse per la rivista Rinascita tre famosi articoli (Imperialismo e coesistenza alla luce dei fatti cileni, Via democratica e violenza reazionaria e Alleanze sociali e schieramenti politici) che abbozzavano la proposta del "compromesso storico" come soluzione preventiva dinanzi a possibili derive istituzionali di tipo sudamericano. Poche settimane prima, l'11 settembre, si era infatti consumato il golpe in Cile che aveva portato al rovesciamento del governo di sinistra di Salvador Allende ad opera del generale Augusto Pinochet.
Nell'ultimo dei tre articoli, pubblicato il 12 ottobre, si legge: «Sarebbe del tutto illusorio pensare che, anche se i partiti e le forze di sinistra riuscissero a raggiungere il 51 per cento dei voti e della rappresentanza parlamentare (…), questo fatto garantirebbe la sopravvivenza e l’opera di un governo che fosse l’espressione di tale 51 per cento. Ecco perché noi parliamo non di una "alternativa di sinistra" ma di una "alternativa democratica", e cioè della prospettiva politica di una collaborazione e di una intesa delle forze popolari d'ispirazione comunista e socialista con le forze popolari di ispirazione cattolica, oltre che con formazioni di altro orientamento democratico. (…) La gravità dei problemi del paese, le minacce sempre incombenti di avventure reazionarie e la necessità di aprire finalmente alla nazione una sicura via di sviluppo economico, di rinnovamento sociale e di progresso democratico rendono sempre più urgente e maturo che si giunga a quello che può essere definito il nuovo grande "compromesso storico" tra le forze che raccolgono e rappresentano la grande maggioranza del popolo italiano». Iniziarono così a delinearsi le caratteristiche della segreteria Berlinguer: da un lato il tentativo di collaborare con la Democrazia Cristiana nella prospettiva di realizzare riforme sociali ed economiche che il leader del PCI considerava indispensabili, dall'altro la volontà di rappresentare un nuovo comunismo indipendente dall'URSS, che in seguito sarebbe stato chiamato "eurocomunismo", intendendo con tale termine il rapporto che avrebbero avuto i partiti comunisti italiano, francese e spagnolo dal 1975 in poi, con l'obiettivo di distanziarsi dal sistema sovietico e rivendicare più autonomia da Mosca.La proposta politica del compromesso storico sviluppava il tradizionale indirizzo di Togliatti, elaborato durante la Resistenza e il dopoguerra, rivolto a realizzare una stabile alleanza di governo fra le grandi forze popolari (DC, PCI e PSI), ma vi introduceva delle novità: da un lato la volontà di reagire ad una tensione internazionale drammatica che aveva portato all'appoggio americano al cruento colpo di Stato in Cile, dall'altro la prima ricerca di elementi programmatici nuovi da ascrivere al compromesso, come l'"austerità" nel consumo, in risposta all'emergere della questione ecologica.Dal 18 al 23 marzo 1975 si svolse al Palaeur di Roma il XIV Congresso del PCI, ribattezzato dai giornali il "congresso del compromesso storico", ma già nella seconda giornata dei lavori Amintore Fanfani decise di ritirare la delegazione DC a causa delle ingerenze nelle elezioni portoghesi da parte del PCI: il partito italiano aveva infatti avuto un ruolo nella decisione del Consiglio militare della rivoluzione di escludere dalla consultazione il Partito democratico cristiano, responsabile di un tentato golpe.Domenica 15 e lunedì 16 giugno si tennero le Elezioni regionali e amministrative, cariche di significato politico: furono infatti quaranta milioni gli italiani chiamati alle urne per rinnovare i consigli di 6 345 città, 86 province e 15 regioni a statuto ordinario; inoltre per la prima volta votarono anche i diciottenni. L'esito segnò una sostanziale vittoria delle sinistre, in particolare dei comunisti, che ottennero una media nazionale del 33,4%, con la DC al 35,4% e il PSI al 12%.Nel corso del 1976 Berlinguer precisò il proprio pensiero in due significative interviste: nella prima, curata da Carlo Casalegno per alcuni importanti quotidiani europei (La Stampa, Die Welt, Le Monde, Times), il segretario del PCI ribadì la scelta democratica e l'autonomia della politica del partito italiano; nella seconda, firmata da Gianpaolo Pansa sul Corriere della Sera del 15 giugno, Berlinguer si soffermò invece sul rapporto tra l’Italia e la NATO e sull’atteggiamento dei comunisti verso l’Alleanza Atlantica. Fu invece in un incontro in Francia con il segretario del PCF Georges Marchais, il 3 giugno, all'indomani del XXV Congresso del PCUS, che Berlinguer nominò per la prima volta l'eurocomunismo.Alle Elezioni politiche svoltesi domenica 20 e lunedì 21 giugno uscirono vincitori sia la DC che il PCI: la prima infatti riuscì a guadagnare 1 297 000 voti rispetto alle elezioni precedenti, mentre i comunisti crebbero di ben 3 545 000 rispetto a quattro anni prima. I voti dei socialisti restarono invece sostanzialmente invariati.
Il 14 ottobre 1977 Berlinguer scrisse una lettera a monsignor Luigi Bettazzi, vescovo di Ivrea, che segnò una significativa apertura al mondo della chiesa. Nel testo si legge: «Nel PCI esiste ed opera la volontà non solo di costruire e di far vivere qui in Italia un partito laico e democratico, come tale non teista, non ateista, non antiteista, ma di volere anche, per diretta conseguenza, uno Stato laico e democratico, anch’esso dunque non teista, non ateista, non antiteista».Poco dopo si tennero a Mosca grandiose celebrazioni per il 60º anniversario della Rivoluzione d'Ottobre, a cui Berlinguer prese parte con Antonio Rubbi, Nilde Iotti, Antonio Roasio e Luciano Guerzoni, costituendo una delle 123 delegazioni presenti in rappresentanza di partiti comunisti, di partiti socialisti, di movimenti di liberazione, di sindacati, di stati. Il segretario del PCI nell'occasione disse, tra l'altro: «L’esperienza compiuta ci ha portato alla conclusione che la democrazia è oggi non soltanto il terreno sul quale l’avversario di classe è costretto a retrocedere, ma è anche il valore storicamente universale sul quale fondare un'originale società socialista. Ecco perché la nostra lotta unitaria (che cerca costantemente l’intesa con altre forze d'ispirazione socialista e cristiana in Italia e in Europa occidentale) è rivolta a realizzare una società nuova – socialista – che garantisca tutte le libertà personali e collettive, civili e religiose, il carattere non ideologico dello Stato, la possibilità dell'esistenza di diversi partiti, il pluralismo della vita sociale, culturale, ideale».
All'inizio del 1978 venne programmato per il mese di maggio un viaggio di Berlinguer negli Stati Uniti che non avrebbe avuto luogo. Intanto il 5 gennaio Enrico, accompagnato da Luciano Barca, incontrò Aldo Moro in casa di un consigliere di quest'ultimo, Tullio Ancora. Il 26 gennaio il Comitato centrale del partito sottolineò l'esigenza di una partecipazione diretta del PCI al governo del paese, posizione ribadita da Berlinguer nei successivi incontri per la formazione del governo. In un successivo incontro tra i due segretari, svoltosi il 16 febbraio, Moro affermò che avrebbe sostenuto presso i gruppi parlamentari democristiani la necessità dell'ingresso a pieno titolo del PCI nella maggioranza governativa. Le trattative furono tuttavia vanificate dagli eventi successivi. Il rapimento di Moro del 16 marzo 1978 fu commentato così da Berlinguer, cui a seguito dell'avvenimento venne affidata una scorta: «Il momento è tale che tutte le energie devono essere unite e raccolte perché l'attacco eversivo sia respinto: con saldezza di nervi, non perdendo la calma, ma anche adottando tutte le iniziative e tutte le misure opportune per salvare le istituzioni e per garantire la sicurezza e l'ordine democratico». Il presidente della Democrazia Cristiana venne ucciso il 9 maggio, mentre il 15 giugno il Presidente della Repubblica Giovanni Leone fu costretto a dimettersi a causa delle accuse, poi rivelatesi infondate, riguardanti lo Scandalo Lockheed e fu sostituito l'8 luglio da Sandro Pertini.In un contesto aggravato dall'uccisione, il 24 gennaio 1979, del sindacalista Guido Rossa da parte delle Brigate Rosse, il PCI celebrò il suo XV Congresso e subì poi una dura sconfitta alle elezioni anticipate del 3 giugno: il partito scese dal 34,4 al 30,4% dei voti, a fronte del 38,3% ottenuto dalla DC alla Camera. I comunisti persero voti tra i giovani, i ceti professionali e gli strati sociali disagiati. Berlinguer venne comunque eletto a Roma con oltre 238 000 preferenze e una settimana più tardi divenne europarlamentare; alle elezioni europee il PCI ottenne il 29,5%, i democristiani il 36,4% e i socialisti l'11%.All'inizio di gennaio del 1980 l'intervento sovietico in Afghanistan fu condannato dalla Direzione del PCI e portò Berlinguer a definire l'Unione Sovietica una potenza imperialista al pari degli Stati Uniti. Nello stesso anno le Elezioni regionali e quelle amministrative videro un grande avanzamento del PSI, che raggiunse il 13,3% dei voti, mentre il PCI si fermò stabile al 31,1.
La seconda parte del 1980 fu caratterizzata dagli effetti della crisi della FIAT, con la messa in cassa integrazione di migliaia di dipendenti e l'annuncio di quasi 15 000 licenziamenti. Queste misure portarono a uno sciopero che raggiunse il suo apice il 26 settembre quando Berlinguer, parlando davanti ai cancelli di Mirafiori, promise l'appoggio del Partito comunista anche qualora si fosse arrivati ad occupare la fabbrica. La battaglia sindacale, che condusse alla caduta del governo Cossiga II, si protrasse per 35 giorni ma si concluse con un accordo favorevole all'azienda dopo la cosiddetta "marcia dei quarantamila" del 14 ottobre.A novembre Berlinguer, in visita a Salerno dopo il terremoto in Irpinia, ridefinì la politica comunista dell'alternativa democratica rovesciando il compromesso storico e preconizzando un governo senza i democristiani. Tra gli episodi che spinsero il segretario del PCI ad abbandonare la linea della solidarietà nazionale, la notizia del coinvolgimento di politici democristiani, socialdemocratici e socialisti nella prolungata truffa petrolifera emersa a seguito dell'arresto a Casale Monferrato dell'ex comandante generale della Guardia di Finanza Raffaele Giudice. La corruzione e il malcostume che dominavano i partiti di governo furono duramente condannati da Berlinguer in un'intervista, concessa ad Eugenio Scalfari e pubblicata su Repubblica martedì 28 luglio 1981, che apriva la cosiddetta "questione morale". In essa si legge: «I partiti di oggi sono soprattutto macchine di potere e di clientela. I partiti hanno occupato lo Stato e tutte le sue istituzioni, a partire dal governo. Hanno occupato gli enti locali, gli enti di previdenza, le banche, le aziende pubbliche, gli istituti culturali, gli ospedali, le università, la Rai TV, alcuni grandi giornali».
Il 12 ottobre Berlinguer incontrò Fidel Castro in un colloquio durato sette ore, in cui il leader cubano si confermò alleato fidato dell'Unione Sovietica e ostile alla Cina che, «passata dalla parte dell'imperialismo, ha una posizione controrivoluzionaria». Due mesi più tardi si consumò tuttavia lo strappo tra PCI e URSS, a seguito delle vicende polacche. Il 15 dicembre Berlinguer, ospite della rubrica televisiva Tribuna politica, disse: «Ciò che è avvenuto in Polonia ci induce a considerare che effettivamente la capacità propulsiva di rinnovamento delle società che si sono create nell’Est europeo è venuta esaurendosi. Parlo di una spinta propulsiva che si è manifestata per lunghi periodi e che ha la sua data d'inizio nella Rivoluzione socialista dell’Ottobre. Oggi siamo giunti a un punto in cui quella fase si chiude. Noi pensiamo che gli insegnamenti fondamentali che ci ha trasmesso prima di tutto Marx e alcune delle lezioni di Lenin conservino una loro validità; e che d’altra parte vi sia tutto un patrimonio e tutta una parte di questo insegnamento che sono ormai caduti e debbono essere abbandonati e del resto sono stati da noi stessi abbandonati con gli sviluppi nuovi che abbiamo dato alla nostra elaborazione, centrata su un tema che non era centrale in Lenin. Il tema su cui noi ci concentriamo è quello dei modi e delle forme della costruzione socialista in società economicamente sviluppate e con tradizioni democratiche, quali sono le società dell’occidente europeo. Da questo punto di vista, noi consideriamo l’esperienza storica del movimento socialista nelle due fasi fondamentali: quella socialdemocratica e quella dei paesi dove il socialismo è stato avviato sotto la direzione di partiti comunisti. Entrambe vanno superate criticamente con nuove soluzioni, cioè con quella che noi chiamiamo la terza via, terza rispetto alle vie tradizionali della socialdemocrazia e ai modelli dell’Est europeo».Il 29 dicembre le ragioni dell'autonomia da Mosca e le critiche ai Paesi del socialismo reale furono ribadite dal segretario del PCI al Comitato centrale. Nella stessa sede, il 12 gennaio 1982 la posizione di Berlinguer fu criticata da Cossutta. Altri durissimi attacchi arrivarono il 24 gennaio dal Rudé právo, organo ufficiale del Partito Comunista di Cecoslovacchia, e poi dalla Pravda, che pubblicò una sorta di "scomunica" verso il PCI sotto forma di un lungo articolo dal titolo Contro gli interessi della pace e del socialismo.Il 30 aprile Berlinguer, partecipando ai funerali di Pio La Torre, ucciso dalla mafia, illustrò le proposte del partito contro l'installazione in Italia dei missili Cruise. Il 1983 fu invece caratterizzato dal XVI Congresso del PCI, in cui Berlinguer venne rieletto segretario, e dalle elezioni politiche di giugno, che videro un grosso arretramento della DC, il PCI stabile al 30% e un avanzamento del PSI. Berlinguer viene inoltre rieletto per la quarta volta a Roma con oltre 221 000 preferenze.
Il 7 giugno 1984 Berlinguer tenne un comizio a Padova, sul palco di Piazza della Frutta, in vista delle successive elezioni europee. Durante l'intervento venne colpito da un ictus che lo costrinse a una pausa mentre si apprestava a pronunciare la frase:  pur palesemente provato dal malore, continuò il discorso fino alla fine, nonostante anche la folla, dopo i cori di sostegno, urlasse: «Basta, Enrico!». Alla fine del comizio rientrò in albergo, dove si addormentò sul letto della sua stanza, entrando subito in coma. Dopo il consulto con un medico, venne trasportato all'ospedale Giustinianeo e ricoverato in condizioni drammatiche. Morì l'11 giugno a causa di un'emorragia cerebrale. Il comunicato del sovrintendente sanitario affermò che il politico sardo era venuto a mancare alle 12:45.Il presidente della Repubblica Sandro Pertini, che si trovava già a Padova per ragioni di Stato, si recò in ospedale per constatare le condizioni di Berlinguer. Fece in tempo a entrare in stanza per vederlo e baciarlo sulla fronte. Si impose, poche ore dopo il decesso, per trasportare la salma sull'aereo presidenziale, dicendo: «Lo porto via come un amico fraterno, come un figlio, come un compagno di lotta». Commovente fu il suo saluto al funerale, il 13 giugno, al quale partecipò circa un milione di persone: il presidente si chinò con la testa sopra la bara, baciandola tra gli applausi dei presenti. Sonori fischi, che ricambiavano quelli subiti da Berlinguer al congresso socialista, si levarono invece quando Nilde Iotti citò il presidente del Consiglio Bettino Craxi, al quale precedentemente era stata impedita da Marco Berlinguer la visita al capezzale del padre.  Anche colui che era politicamente più distante da Berlinguer, il segretario del MSI Giorgio Almirante, riconoscendone il rigore morale, partecipò al funerale.
Il corteo con la bara, accompagnato dalla musica dell'Adagio in sol minore di Remo Giazotto, sfilò dalla sede del PCI, in via delle Botteghe Oscure, a piazza San Giovanni, rendendo palese l'ammirazione che una larga parte dell'opinione pubblica italiana aveva nei confronti di Enrico Berlinguer.Il PCI decise di lasciare il segretario capolista alle elezioni europee e chiese di votarlo in modo plebiscitario. La consultazione, forse anche per gli eventi precedenti, segnò un grande successo del Partito comunista che, per la prima e unica volta nella storia, superò la DC, affermandosi come primo partito italiano (33,3% contro 33,0%): questo sorpasso è ricordato come dovuto all'"effetto Berlinguer". Precedentemente, con Berlinguer, il PCI nel 1976 aveva invece toccato il massimo storico dei suoi voti col 34,4%.Per decisione della famiglia, secondo la volontà espressa alla moglie, Berlinguer è stato sepolto a Roma nel Cimitero di Prima Porta, nonostante il Partito desiderasse che fosse tumulato al Cimitero del Verano, nel mausoleo in cui già riposavano i dirigenti comunisti Palmiro Togliatti, Giuseppe Di Vittorio e Luigi Longo e dove nel 1999 sarebbe stata sepolta anche Nilde Iotti.Soprannominato subito "il più amato" (a differenza di Togliatti che era "il migliore"), Berlinguer ebbe come successore alla guida del PCI Alessandro Natta.
Una delle più famose immagini di Enrico Berlinguer è quella che lo vede in braccio a Roberto Benigni durante un comizio del 16 giugno 1983 a una manifestazione per la pace della FGCI romana presso la Terrazza del Pincio.Lo stesso Benigni già nel 1977 era stato protagonista del film di Giuseppe Bertolucci Berlinguer ti voglio bene.
Sul leader del PCI sono stati girati anche tre documentari, L'addio a Enrico Berlinguer (1984), diretto da registi vari, Berlinguer – la sua stagione (1988) di Ansano Giannarelli e Quando c'era Berlinguer (2014) di Walter Veltroni.A Berlinguer sono inoltre dedicate le canzoni I funerali di Berlinguer dei Modena City Ramblers e Dolce Enrico di Antonello Venditti. Altre canzoni che citano nel proprio testo Berlinguer sono Svegliami dei CCCP Fedeli alla linea, Qualcuno era comunista di Giorgio Gaber, Robespierre degli Offlaga Disco Pax, Tropico del Cancro di Andrea Appino, 1984 di Salmo, Nel tempo di Luciano Ligabue e Radical chic di Il Pagante .
La produzione testuale di Enrico Berlinguer si differenzia in varie tipologie, dai comizi agli interventi congressuali, dai rapporti agli organismi interni del PCI e delle organizzazioni internazionali fino alle interviste giornalistiche e agli articoli. In particolare sono state edite numerose antologie degli scritti e discorsi del periodo che va da fine anni sessanta – inizio anni settanta (elezione a deputato e poi a vicesegretario e segretario del PCI) fino alla morte.
Lo stile oratorio di Berlinguer è stato oggetto di analisi sulle forme della comunicazione politica italiana e sulla retorica comunista nell'Italia repubblicana e di un approfondimento di carattere linguistico che ha sottolineato, tra l'altro, il «forte lascito in parole o locuzioni (quali compromesso storico, eurocomunismo, austerità o questione morale) che a Berlinguer devono la loro nascita o almeno la loro fortuna nella lingua, nella storia e nella cultura politica del nostro Paese».
Aldo Agosti, Togliatti. Un uomo di frontiera, Torino, UTET, 2003, ISBN 88-7750-862-0.
 Marco Albeltaro, Storia segreta di idiozie lapalissiane, fascicolo 12, Milano, FrancoAngeli, 2013, Historia Magistra.
 Francesco Barbagallo, Enrico Berlinguer, Roma, Carocci, 2006, ISBN 88-430-3761-7.
 Francesco Bartolotta, Parlamenti e Governi d'Italia, vol. II, Roma, Vito Bianco Editore, 1971.
 Enrico Berlinguer, Palmiro Togliatti, La forza, lo sviluppo e i compiti del PCI nel momento presente. Rapporto e intervento alla sessione del Comitato centrale e della Commissione centrale di controllo del PCI del 20-23 dicembre 1961, Roma, SETI, 1962.
 Antonello Biagini, Berlinguer, Enrico, IV appendice, Roma, Istituto dell'Enciclopedia italiana, 1978, Enciclopedia Italiana. URL consultato il 26 maggio 2014.
 Andrea Borella (a cura di), Annuario della Nobiltà Italiana, vol. 1, ediz. XXXI, Teglio, SAGI, 2010.
 Giovanni Maria Cherchi, Togliatti a Sassari 1908-1911, Roma, Editori Riuniti, 1972.
 Piero Craveri, Berlinguer, Enrico, vol. XXXIV (Primo supplemento A-C), Roma, Istituto dell'Enciclopedia Italiana, 1988, Dizionario Biografico degli Italiani. URL consultato il 20 novembre 2016.
 Mario Crespi, Loriga, Giovanni, vol. 66, Roma, Istituto dell'Enciclopedia italiana, 2006, Dizionario Biografico degli Italiani. URL consultato il 20 novembre 2016.
 Giovanni Fasanella, Corrado Incerti, Sofia 1973. Berlinguer deve morire, Milano, Sperling & Kupfer, 2014, ISBN 978-88-8112-630-9.
 Giuseppe Fiori, Vita di Enrico Berlinguer, Bari, Laterza, 1989, ISBN 88-420-3338-3.
 Pietro Folena, I ragazzi di Berlinguer. Viaggio nella cultura politica di una generazione, Milano, Baldini Castoldi Dalai, 2004  [1997], ISBN 978-88-8490-567-3.
 Giorgio Galli et al., Berlinguer, un'idea. L'uomo, le battaglie, le vittorie, le sconfitte, Milano, Mondadori, 1984.
 Carlo Alberto Galluzzi, La svolta. Gli anni cruciali del Partito comunista italiano, Milano, Sperling & Kupfer, 1983, ISBN 978-88-200-0277-0.
 Adriano Guerra, La solitudine di Berlinguer. Governo, etica e politica. Dal no a Mosca alla questione morale, Roma, Ediesse, 2009, ISBN 978-88-230-1516-6.
 Bruno Migliorini et al., Scheda sul lemma "Berlinguer", Rai Eri, 2007, Dizionario d'ortografia e di pronunzia, ISBN 978-88-397-1478-7.
 Silvio Pons, Berlinguer e la fine del comunismo, Torino, Einaudi, 2006, ISBN 978-88-06-18038-6.
 Antonio Tatò (a cura di), Berlinguer. La questione comunista, Roma, Editori Riuniti, 1975.
 Palmiro Togliatti, Avanti, verso il comunismo, liberandosi dalle scorie del passato. Rapporto al comitato centrale e alla commissione centrale di controllo del P.C.I. sul XXII congresso del P.C.U.S., Roma, 10-11 novembre 1961, Roma, Sezione Centrale, 1961.
 Chiara Valentini, Il compagno Berlinguer, Milano, Mondadori, 1985, ISBN 978-88-06-11828-0.
 Chiara Valentini, Enrico Berlinguer, Milano, Feltrinelli, 2014, ISBN 88-07-88449-6.
Anche Berlinguer sospettò l'attentato, in La Repubblica, 27 ottobre 1991. URL consultato il 27 aprile 2014.
 Bruno Bongiovanni, Quelle elezioni del 1975. Storia & antistoria (XML), in L'Unità, 3 luglio 2005,  p. 22. URL consultato il 16 agosto 2016 (archiviato dall'url originale il 25 ottobre 2016).
 Dichiarazioni di Berlinguer sui colloqui di Mosca , in L'Unità, 4 novembre 1964,  p. 1. URL consultato il 22 novembre 2016.
 Dieci domande sui colloqui di Mosca , in L'Unità, 8 novembre 1964,  p. 3. URL consultato il 22 novembre 2016.
 Il famedio nell'area acattolica del Verano, in L'Unità, 7 dicembre 1999,  p. 4. URL consultato il 22 novembre 2016 (archiviato dall'url originale il 22 novembre 2016).
 Mino Fuccillo, Sul palco lo Stato per l'ultimo omaggio, in La Repubblica, 14 giugno 1984. URL consultato il 22 novembre 2016.
 Paolo Garimberti, "Che posso dire?" Così 50 anni fa Krusciov venne deposto, in La Repubblica, 14 ottobre 2014. URL consultato il 23 novembre 2016.
 Giovanni Berlinguer, morto il fratello di Enrico: tre volte deputato Pci, in Il Fatto Quotidiano, 6 aprile 2015. URL consultato il 22 novembre 2016.
 Angelo Macchi, L'XI Congresso del PCI, in Aggiornamenti sociali, marzo 1966,  pp. 169-184.
 Ordine del giorno della Concentrazione antifascista, in L'Isola, 15 gennaio 1944. 
 Maria Serena Palieri, Una morte, un popolo e 50 registi , in L'Unità, 14 giugno 1984,  p. 5. URL consultato il 22 novembre 2016.
 Questo il testo integrale dell'articolo della Pravda, in L'Unità, 25 gennaio 1982.
 Eugenio Scalfari, Marziani o missionari?, in La Repubblica, 28 luglio 1981. URL consultato il 16 agosto 2016.
 Si è conclusa senza incidenti una campagna tesa e breve, in La Stampa, 19 giugno 1976,  p. 1. URL consultato il 20 giugno 2016.
 Marcello Sorgi, PCI-PSI, c'eravamo tanto odiati, in La Stampa, 17 novembre 2010. URL consultato il 22 novembre 2016.
 Alberto Stabile, Almirante va a Botteghe Oscure e si inchina davanti alla bara, in La Repubblica, 13 giugno 1984. URL consultato il 27 aprile 2014.
 Alberto Statera, È giunto il momento di una nuova autonomia, in La Nuova Sardegna, 15 gennaio 1984.
 Alberto Statera, I massoni di sinistra? Nelle logge sono 4mila, in La Repubblica, 9 giugno 2010. URL consultato il 27 aprile 2014.
 Gian Antonio Stella, Mio cugino Berlinguer. Cossiga racconta un leader, in Corriere della Sera, 10 giugno 1994,  p. 29.
 Salvatore Tropea, Il giorno dei quarantamila, in La Repubblica, 14 ottobre 1990. URL consultato il 27 aprile 2014.
 Luca Villoresi, Tomba numero sette, riquadro dodici, in La Repubblica, 13 giugno 1984. URL consultato il 22 novembre 2016.
Archivio Storico delle Elezioni – Camera del 19 maggio 1968, su interno.it. URL consultato il 16 agosto 2016.
 Archivio Storico delle Elezioni – Camera del 20 giugno 1976, su interno.it. URL consultato il 16 agosto 2016.
 Archivio Storico delle Elezioni – Camera del 3 giugno 1979, su interno.it. URL consultato il 16 aprile 2013.
 Archivio Storico delle Elezioni – Camera del 26 giugno 1983, su interno.it. URL consultato il 16 agosto 2016.
 Archivio Storico delle Elezioni – Europee del 10 giugno 1979, su interno.it. URL consultato il 16 agosto 2016.
 Stefano Baldolini, Antonello Venditti, cantautore, su europaquotidiano.it, 200 agosto 2010. URL consultato il 22 novembre 2016 (archiviato dall'url originale il 23 novembre 2016).
 Berlinguer, la cronologia, su unita.it, 18 marzo 2014. URL consultato il 16 agosto 2016 (archiviato dall'url originale il 25 ottobre 2016).
 Laura Berlinguer, Da Biancaneve al Sulcis, su lucatelese.it, 18 ottobre 2009. URL consultato il 22 maggio 2010.
 Giovanni Campagnoli, Affinità-divergenze fra il "compagno" Giovanni Lindo Ferretti e noi, su culturificio.org. URL consultato il 22 novembre 2016.
 Compromesso storico, su Dizionario di storia, su treccani.it, 2010. URL consultato il 16 agosto 2016.
 Compromesso storico, su Enciclopedie on line, su treccani.it. URL consultato il 16 agosto 2016.
 Maria Vittoria Dell’Anna, Enrico Berlinguer: l’oratore che non diceva “io”, su treccani.it. URL consultato il 24 novembre 2016.
 Stefano De Luca, Il XXII congresso del Pcus. La destalinizzazione tra Liberman e Solzenicyn, in InStoria (su instoria.it), nº 12, maggio 2006. URL consultato il 20 novembre 2016.
 Daria Egidi (a cura di), Enrico Berlinguer, su cinquantamila.corriere.it, 15 maggio 2012. URL consultato il 16 agosto 2016.
 Enrico Berlinguer, cosa ha fatto? Biografia, pensiero e opere del leader del PCI, su nanopress.it. URL consultato il 16 agosto 2016.
 Enrico Berlinguer (SWF), su I grandi funerali della storia, su corriere.it. URL consultato il 21 novembre 2016.
 Pierpaolo Farina, Benigni non prese in braccio Berlinguer a Reggio Emilia, su qualcosadisinistra.it, 28 agosto 2012. URL consultato il 16 agosto 2016.
 Pierpaolo Farina, La replica di Paolo Guzzanti su Berlinguer, su qualcosadisinistra.it, 4 febbraio 2013. URL consultato il 4 aprile 2017.
 Simonetta Fiori, Mio padre #Berlinguer. Intervista a Bianca Berlinguer apparsa sul Venerdì di Repubblica, su www.enricoberlinguer.it, 20 maggio 2014. URL consultato il 19 marzo 2017.
 I funerali di Berlinguer, su lagrandefamiglia.it, 21 aprile 2010. URL consultato il 22 novembre 2016.
 Giuseppe Formisano, Enrico Berlinguer. Il più amato, in InStoria (su instoria.it), nº 43, luglio 2011. URL consultato il 16 agosto 2016.
 Guido Rossa, su lastoriasiamonoi.rai.it. URL consultato il 16 agosto 2016 (archiviato dall'url originale il 19 agosto 2016).
 La morte di Togliatti, su cinquantamila.corriere.it. URL consultato il 16 agosto 2016.
 Claudio Lancia, Davide Bassi e Gianni Candellari, Offlaga Disco Pax. Socialismo in formato digipack, su ondarock.it. URL consultato il 22 novembre 2016.
 La storia della foto di Benigni e Berlinguer, su ilpost.it, 25 maggio 2012. URL consultato il 22 novembre 2016.
 Muore a Padova Enrico Berlinguer, su raistoria.rai.it, 11 giugno 2014. URL consultato il 16 agosto 2016.
(EN) Poland marks communist crackdown, in BBC News (su bbc.co.uk), 13 dicembre 2006. URL consultato il 16 agosto 2016.
 Salvatore Cacciapuoti, su Donne e Uomini della Resistenza, su anpi.it, 25 luglio 2010. URL consultato il 16 agosto 2016.
 Luca Telese, Veltroni, il cinema e il mito di Berlinguer, su linkiesta.it, 19 marzo 2014. URL consultato il 22 novembre 2016.
 Luca Valtorta, "Grande raccordo animale", ritorna Appino: "Il mio canto d'amore è tutto per i perdenti", su repubblica.it, 3 giugno 2015. URL consultato il 22 novembre 2016.
 VI Congresso. Milano, 4-10 gennaio 1948, su dellarepubblica.it. URL consultato il 16 agosto 2016.
 IX Congresso. Roma, 30 gennaio - 4 febbraio 1960, su dellarepubblica.it. URL consultato il 16 agosto 2016.
 XIV Congresso. Roma, 18-23 marzo 1975, su dellarepubblica.it. URL consultato il 16 agosto 2016.
 XV Congresso. Roma, 30 marzo - 3 aprile 1979, su dellarepubblica.it. URL consultato il 16 agosto 2016.
 Sito ufficiale, su enricoberlinguer.it (archiviato dall'url originale il 10 aprile 2019). 
 Enrico Berlinguer / Enrico Berlinguer (altra versione), Istituto dell'Enciclopedia Italiana, Enciclopedia Italiana. 
 Enrico Berlinguer, Istituto dell'Enciclopedia Italiana, 2010, Dizionario di storia. 
(EN) Enrico Berlinguer, su Enciclopedia Britannica, Encyclopædia Britannica, Inc. 
 Enrico Berlinguer, Istituto dell'Enciclopedia Italiana, Dizionario biografico degli italiani. 
 Enrico Berlinguer, su siusa.archivi.beniculturali.it, Sistema Informativo Unificato per le Soprintendenze Archivistiche. 
 Berlinguer – Un percorso umano, politico e intellettuale, su La Storia siamo noi.
 Enrico Berlinguer – Faccia a faccia del 27 aprile 1983, su La Storia siamo noi.
 Enrico Berlinguer. Idee e battaglie (1969-1984), in Il Calendario del Popolo, nº 502, agosto-settembre 1987.
Enrico di Monmouth (in inglese Henry (of) Monmouth; Monmouth, 9 agosto o 16 settembre 1387 – Vincennes, 31 agosto 1422) fu re d'Inghilterra dal 1413 alla sua morte.
Benché regnante soltanto nove anni, l'azione politico-militare esercitata da Enrico V fu assai notevole sullo scacchiere europeo, tanto da renderlo uno dei più popolari sovrani del Medioevo.
Enrico, infatti, fu capace di portare nuovamente il regno d'Inghilterra tra le prime potenze europee grazie alla brillante vittoria conseguita ad Azincourt sui francesi, in seguito alla quale riuscì a farsi nominare erede del trono di Francia.
Abile politico ed esperto amministratore, Enrico ebbe anche il merito di ricomporre, attraverso lo zio Enrico Beaufort, lo Scisma d'Occidente, stipulando con l'imperatore Sigismondo il Trattato di Canterbury. La figura del sovrano, comunque, fu eternata da William Shakespeare nel dramma omonimo, in cui viene rimarcato lo spirito affabile, nobile e profondamente religioso.
Enrico V nacque al castello di Monmouth il 9 agosto del 1387, figlio maschio primogenito di Enrico Bolingbroke, conte di Derby e duca di Lancaster, e di Maria di Bohun. Il giovane Enrico, cresciuto dalla governante Johanna Waring, fu educato poi dallo zio, l'ecclesiastico e cancelliere dell'Università di Oxford Enrico Beaufort, in una serie di discipline inusuali per gli standard dell'epoca: musica, letteratura e lingua inglese e altre discipline umanistiche. Si è incerti se Enrico abbia studiato effettivamente al Queen's College, mentre è nota l'investitura a cavaliere da parte di re Riccardo II.
Per quanto riguarda il resto dell'infanzia di Enrico, non si hanno sufficienti fonti al riguardo, che ne attestino il carattere, gli studi superiori e la vita privata: la vita dissoluta e il successivo ravvedimento narrato da Shakespeare nel dramma storico omonimo sono, con tutta probabilità, prive di fondamento. Sicuramente, non furono anni facili a causa dei dissidi politici tra il padre e Riccardo II, e per il dolore subito in seguito alla perdita improvvisa della madre.
Il 1399 fu un anno fondamentale nella vita del giovane Enrico: il padre Enrico, rientrato in Inghilterra dopo essere stato esiliato da Riccardo II, si coalizzò con un gruppo di nobili insoddisfatti, depose il re plantageneto e si autoproclamò re col nome di Enrico IV. Di conseguenza il figlio Enrico di Monmouth, che durante la ribellione paterna fu inviato con il fratello Tommaso al castello di Trim, fu creato principe di Galles e avviato subito alla carriera militare. Poco più che sedicenne Enrico, in qualità di principe di Galles, comandò le forze militari occupate a debellare le rivolte del 1403, capeggiate da Owain Glyndŵr, tenendolo occupato fino al 1408. Gli sforzi militari, però, non si rivolsero soltanto ai gallesi: alcuni nobili (tra cui i membri della famiglia dei Percy) lo stesso Roberto III di Scozia si allearono con i rivoltosi per attaccare l'Inghilterra, approfittando della caduta del ramo principale dei Plantageneti e l'ascesa del ramo cadetto dei Lancaster.
Enrico, in questo quinquennio di torbidi, dimostrò le proprie innate capacità militari contribuendo alla vittoria su Henry Percy (che in linea dinastica era il vero erede al trono) nella battaglia di Shrewsbury del 21 luglio del 1403. Sconfitto il primo e morto il secondo, a Owen Glydnwr non rimase che il fiacco supporto di Carlo VI di Francia, il quale presto abbandonò il rivoltoso gallese al suo destino (1409).
In virtù anche di questi meriti sul campo, il giovane principe fu nominato presidente del consiglio privato della corona nel 1410, assumendo sempre di più una posizione di predominio a causa della cattiva salute del padre. In tale incarico dove si distinse, grazie al supporto degli zii Henry e Thomas Beaufort, in una vivacissima contrapposizione alla politica del re suo padre e del suo cancelliere, l'arcivescovo Thomas FitzAlan: Monmouth non condivideva la politica del padre nei confronti della Francia e la sua arrendevolezza nei confronti di Arundel. Tale dissidio suscitò la disapprovazione del re, sentimento ostile che crebbe quando alcuni nobili del Parlamento gli proposero di abdicare in favore dell'erede al trono. Ciò lo spinse a una rapida destituzione dalla carica già nel 1411. Ma il 23 settembre 1412 Enrico di Monmouth arrivò a Londra con un numeroso seguito, e si presentò da solo di fronte al re, che lo abbracciò e lo perdonò: il futuro Enrico V fu giudicato e pienamente assolto. Enrico IV morì a Westminster, il 20 marzo 1413, ed Enrico di Monmouth ascese al trono inglese il giorno successivo, venendo poi incoronato all'Abbazia di Westminster il 9 aprile.
I primi problemi che dovette affrontare furono di politica interna: all'inizio del 1414, Enrico dimostrò notevole risolutezza nella repressione dell'eresia lollarda, ispirata all'hussismo e diffusasi in Inghilterra sotto il regno di Riccardo II. Per l'opposizione ad Arundel, i lollardi pensavano che il principe di Galles fosse un simpatizzante del loro movimento, ma compresero l'ortodossia di Enrico soltanto quando questi ascese al trono. Sir John Oldcastle, vecchio amico di Enrico e leader dei lollardi, cercò di radunare, il 7 gennaio del 1414, i suoi confratelli a St Giles in the Fields, ma il re in persona li disperse, distruggendone il fronte interno.. Poi, nell'aprile del medesimo anno, il parlamento riunitosi a Leicester approvò nuove severissime misure contro gli eretici.
La rivolta dei lollardi, nonostante fosse stata colpita a morte al principio del regno di Enrico e debellata entro il 1417 (quando Oldcastle fu catturato nelle Midlands e poi impiccato), continuerà a sussistere in forma clandestina fino alla Riforma anglicana, quando riaffiorerà con il crollo della Chiesa Cattolica sul suolo inglese.
Nel luglio del 1415 il re represse una congiura nota come "Complotto di Southampton" ordita dai seguaci di Edmondo Mortimer, erede di Riccardo II. Nel luglio 1415, Edmondo fu messo a parte di una congiura guidata da suo cugino e cognato, il conte di Cambridge, Riccardo di Conisburgh, della casa di York, che si proponeva di porre Edmondo sul trono al posto di Enrico V. Edmondo, colto da un grave senso di colpa, corse a riferire il tutto al re, che perdonò Edmondo ma mandò al patibolo Riccardo.
In politica economica continuò il rapporto conflittuale con la Hansa. Tra il 1418 e il 1420, infatti, si verificò un incidente commerciale tra la città di Londra e i mercanti della Lega che vi risiedevano: la giunta municipale della capitale inglese, infatti, impose una tassa (la scot and lots) su tutti i mercanti stranieri, atto che suscitò le proteste dell'Hansa. Enrico V, da parte sua, sfruttò silenziosamente la cosa per danneggiare la potente lega commerciale, non facendo nulla di concreto per opporsi al degenerare dei rapporti e scrivendo solamente vaghe lettere di rinnovata amicizia con il leader dell'Hansa.
La risoluzione dei problemi interni fu il prodromo necessario perché il giovane sovrano potesse concentrarsi sul suo vero obiettivo: la sottomissione della Francia, azione politico-militare favorita tramite il rispolveramento di vecchi diritti dinastici accampati, quasi un secolo prima, da Edoardo III. Infatti, già a partire dal mese di settembre 1413, Enrico V intraprese un'audace politica estera: approfittando anche della grave frattura fra il partito degli armagnacchi e dei borgognoni, il sovrano inglese finse di voler rinnovare il trattato di pace, con la vera intenzione di tenere sotto controllo l'evoluzione della politica interna francese. Il leader dei borgognoni, il duca Giovanni Senza Paura, fu il principale interlocutore del sovrano inglese, tanto che tra il 1413 e il 1414 furono intavolate delle trattative matrimoniali tra il giovane re e una figlia del duca di Borgogna.
L'alleanza prevedeva tra i due che, nel caso che Enrico avesse attaccato la Francia, Giovanni sarebbe rimasto neutrale e lo avrebbe riconosciuto come re, se Enrico avesse avuto il sopravvento. Sull'altro fronte, Enrico V, probabilmente già dalla fine di maggio del 1414, rivendicò ufficialmente il trono di Francia, chiedendo in sposa Caterina, la figlia di Carlo VI, proposta che fu rifiutata per i titoli avanzati dal re d'Inghilterra. Il 31 maggio 1415, approfittando del degenerare degli eventi in seno al Regno di Francia, Enrico V tornò sull'offensiva, avanzando richieste territoriali inaccettabili: la Normandia, il Ponthieu, il Maine, l'Anjou, la Touraine, il Poitou ed, infine, l'Aquitania nella sua estensione all'indomani del trattato di Bretigny del 1360, con l'aggiunta della Provenza. I messi francesi, sapendo bene che la Francia non era pronta ad un conflitto aperto con l'Inghilterra, cercarono di controbattere concedendo la "signoria "legale" dell'Aquitania piuttosto che la sua "sovranità diretta" e pagando un pesantissimo tributo. Enrico, reputando questa controfferta troppo esigua, rispose dichiarando guerra alla Francia.
Dopo che lasciò il fratello Giovanni, duca di Bedford, in qualità di luogotenente del Regno, Enrico V si accinse a partire per la Normandia nel mese di agosto. Il 13 di quel mese, la flotta inglese (forte di 1500 vascelli) attraccò nei pressi di Le Havre, e alcuni giorni dopo l'esercito inglese assediò Harfleur, che cadde il 22 settembre. Enrico, conscio di come il suo esercito fosse stato decimato dalle malattie e dalla fame e di come l'estate stesse rapidamente finendo, ritenne saggio raggiungere il porto di Calais donde poi ritornare in Inghilterra, ma arrivato in Piccardia si trovò di fronte l'armata francese, almeno tre volte più grande della sua. L'esercito francese avrebbe potuto essere ancora più numeroso se fosse stata accettata l'offerta di aiuto di Giovanni Senza Paura, che fu respinta a causa delle diatribe tra il duca di Borgogna e il connestabile Charles d'Albret, leader degli armagnacchi.
Nonostante le pessime condizioni meteorologiche e la fangosità del terreno, verso le 10 del mattino del 25 ottobre del 1415, giorno di San Crispino, i francesi capitanati dal D'Albret ingaggiarono battaglia nei pressi del villaggio di Azincourt. Alle quattro del pomeriggio, la battaglia era già finita con un disastro francese: rispetto ai 500 morti di parte inglese, dal lato francese morirono tra i 7.000 e i 15.000 uomini, tra cui i due fratelli di Giovanni Senza Paura, Antonio, Duca del Brabante e Filippo, Conte di Nevers, mentre il duca d'Orleans, Carlo, cadde prigioniero. La straordinaria vittoria conseguita dagli inglesi su un esercito molto più grande può essere spiegata non soltanto per gli impedimenti di natura meteorologica prima ricordati, ma anche per la stessa differente organizzazione dei due eserciti. Infatti, se l'armata francese era composta principalmente dalla temibile cavalleria pesante, espressione dell'aristocrazia feudale, quella inglese poteva contare su una maggiore mobilità grazie alla fanteria e agli arcieri, preparati dopo lunghi e duri addestramenti. Questi ultimi furono fondamentali per la vittoria: i dardi scagliati dai loro archi non potevano essere evitati dalla cavalleria francese, che fu pertanto decimata.
Dopo essere ritornato a Londra nel mese di novembre Enrico, forte del sostegno popolare per la vittoria ottenuta, si preparò alla ripresa delle ostilità e con una fortunata attività diplomatica prima ruppe l'alleanza tra i francesi e l'imperatore Sigismondo, attraverso la stipulazione del Trattato di Canterbury, del 15 agosto 1416. Con tale atto diplomatico, Enrico sostenne l'azione diplomatica svolta da Sigismondo nel Concilio di Costanza per porre fine allo Scisma d'Occidente; da parte sua, Sigismondo si dichiarò favorevole a riconoscere la legittimità della guerra intrapresa da Enrico stesso. L'8 ottobre, il sovrano Lancaster rinsaldò l'alleanza con Giovanni Senza Paura incontrandolo a Calais, dove pare che Giovanni fosse disposto a riconoscere Enrico V re di Francia. La Francia, nel frattempo, stava sempre più sprofondando nella completa anarchia: la sconfitta navale subita alla foce della Senna il 15 agosto del 1416, il fallimento delle trattative diplomatiche per evitare la coalizione con Sigimondo e la morte, nell'aprile del 1417, del delfino di Francia, Giovanni, contribuirono a demoralizzare la corte francese. Con un re folle, la minaccia perenne del duca di Borgogna e l'esercito francese annientato, Enrico poteva rivendicare la corona di Francia, data la giovane età del nuovo delfino, il quattordicenne Carlo.
Nell'estate del 1417 ripresero le ostilità. Enrico V, ottenuti i finanziamenti dal Parlamento, sbarcò a Trouville con 12.000 uomini il 1º agosto e, dopo aver conquistato in meno di un anno la Normandia, il 29 luglio 1418 si presentò davanti a Rouen, assediandola.
Nello stesso tempo Giovanni era avanzato su Parigi, dove fu accolto come un liberatore il 14 luglio, due mesi dopo che i cittadini della capitale uccisero Bernardo VII d'Armagnac. Il Duca si atteggiò a protettore del re e prese, ufficiosamente, il comando delle operazioni contro gli inglesi, non facendo però nulla per evitare la resa di Rouen, il 20 gennaio 1419. Ora la Normandia era tutta inglese, ad eccezione di Mont-Saint-Michel, ed Enrico, per tutto il biennio 1419-1420, poté muoversi liberamente nel nord della Francia, conquistando Pontoise (città alle porte di Parigi) il 30 luglio.
Nel corso del 1419, il duca Giovanni Senza Paura si era riavvicinato al delfino Carlo per contrastare la presenza inglese in Francia. Durante le trattative Giovanni venne però assassinato a Montereau (10 settembre) e il nuovo duca, il figlio Filippo III, accusò Carlo (che era anche suo cognato), di aver progettato l'omicidio del padre, arrivando alla conclusione che per i borgognoni era preferibile l'alleanza con gli inglesi a quella con gli armagnacchi. Nel frattempo, la moglie di Carlo VI, l'intrigante Isabella di Baviera, scongiurò Enrico di vendicare l'omicidio del duca Giovanni, di punire il presunto assassino e di raggiungere Parigi. Ormai la guerra era finita: con il Trattato di Troyes (21 maggio 1420), si riconosceva Enrico, che era stato adottato dai reali francesi, reggente di Francia ed erede di Carlo VI in luogo dell'erede legittimo, il Delfino Carlo. Gli accordi prevedevano anche il matrimonio tra Enrico e Caterina di Valois, figlia del sovrano francese, matrimonio che fu celebrato il 2 giugno del 1420.
La Francia si trovò così spaccata in due, quella controllata dai borgognoni e dagli inglesi, e quella sotto il controllo del Delfino e gli armagnacchi. Nonostante gli armagnacchi non intendessero riconoscere le clausole di Troyes e la nuova linea di successione, all'alba del 1421 Enrico era divenuto non soltanto il padrone virtuale del regno francese, ma anche l'arbitro della politica europea, grazie agli accordi con Sigismondo. Nel 1421, la sconfitta (e morte) del fratello Tommaso di Clarence nella battaglia di Baugé indussero Enrico V a scendere ancora nel continente, da dove apprese della nascita del figlio ed erede Enrico, avvenuta il 21 dicembre. Il re, però, non avrà più l'occasione di vedere il figlio, in quanto morì di febbre tifoide il 31 agosto 1422 presso Vincennes.
Il suo corpo, dopo essere stato imbalsamato, fu trasportato a Rouen, donde fu infine traslato in Inghilterra e sepolto, dopo un solenne funerale il 7 novembre, nella abbazia di Westminster a Londra. Nel 1422, oltre a Enrico V morì anche Carlo VI, per cui il nuovo re di Francia, oltre che re d'Inghilterra, fu il figlioletto Enrico, affidato alla tutela di un consiglio di reggenza composto da Enrico Beaufort, Giovanni duca di Bedford e Humphrey duca di Gloucester.
La figura di Enrico V è stata oggetto di una politica di mitizzazione da parte della tradizione storiografica e letteraria inglese, rendendo il sovrano Lancaster uno dei più fulgidi simboli del patriottismo e il prototipo dell'eroe medievale, per via della sua mentalità cavalleresca. Indubbiamente, i successi di Enrico furono straordinari: la fulminea stabilizzazione del reame, il genio tattico e l'abilità politica dimostrata nei confronti della Francia, dell'Impero e in occasione della ricomposizione della Chiesa sono il frutto delle sue qualità innate. La potenza politico-militare che l'Inghilterra raggiunse sotto il suo scettro, di conseguenza, favorì la nascita di una storiografia ampiamente favorevole ad Enrico V, che già si può riscontrare sotto il suo regno dalle cronache lui coeve.
Lo storico Tyler James Endell (1789-1851), nel suo importante lavoro di ricostruzione della figura di Enrico V (il saggio Henry of Monmouth, pubblicato nel 1838), esaminò le testimonianze scritte dei contemporanei del re Lancaster, delineandone un profilo estremamente positivo e virtuoso:
Endell, per delineare un quadro così virtuoso di Enrico V, lesse le testimonianze degli Ypodigma Neustriae del monaco Thomas Walsingham (datate intorno al 1419 e dedicate al sovrano), e quelle degli scritti dei poeti John Lydgate e di Thomas Occleve, esaltanti le sue imprese militari in Francia. La consultazione di tali fonti così sfacciatamente di parte impedisce una chiara valutazione storiografica presso i contemporanei, cosa che può essere smentita, però, dalla sicurezza con cui Enrico V attuò la sua ambiziosa politica estera. Infatti, la piena sintonia del sovrano con le aspettative del popolo inglese sono un tacito segnale della popolarità che il sovrano godeva in ampi strati del Regno. Altra importante testimonianza storica contemporanea, che verrà usata poi da Shakespeare per il suo Enrico V, sono gli Henrici Quinti Angliae Regis Gesta. Gli stessi cronachisti francesi contemporanei alla campagna francese di Enrico V, quali Waurin, Jean Chartier e Chastellain, riconobbero che «, nonostante fosse stato loro nemico, fu davvero un grande personaggio».
Sotto la dinastia Tudor (specialmente da parte di Enrico VIII, che sognava di emulare le imprese belliche del predecessore) la memoria di Enrico V fu oggetto di una vera e propria propaganda patriottica. I Chronicles di Raphael Holinshed, pubblicati per la prima volta nel 1577 sotto il regno di Elisabetta I, influenzarono profondamente il teatro storico di William Shakespeare, il quale cristallizzò la figura di Enrico V nel sovrano virtuoso, affabile e pio che la tradizione storiografica dell'età moderna non ha messo in discussione.
Come accennato prima, sul personaggio di Enrico V William Shakespeare incentrò la sua omonima tragedia storica, dove il sovrano appare come il più puro eroe dell'epopea nazionale. Già nell'Enrico IV, Shakespeare aveva introdotto la figura dell'allora principe di Galles (chiamato nel dramma col soprannome di Hal), delineandolo come un giovane in piena evoluzione psicologica, all'inizio estremamente impulsivo e dedito alle gozzoviglie, per poi maturare verso la fine della rappresentazione. Divenuto sovrano, Enrico incarnò in sé tutti quei tratti virtuosi che contraddistinguevano l'etica cavalleresca: forte senso della giustizia, grande religiosità, risolutezza e sicurezza nelle proprie azioni. Un manifesto esempio di questa forte personalità è testimoniata dal discorso che Enrico tenne alle truppe la sera prima dell'inizio della battaglia di Azincourt, capolavoro della retorica patriottica e nazionale. La rievocazione teatrale che Shakespeare realizzò, però, è stata modellata su precise necessità politico-ideologiche proprie dell'Inghilterra elisabettiana: la figura di Enrico V, infatti, assurse a quella del simbolo per eccellenza dell'unità nazionale del popolo inglese riunito sotto il comando del monarca.
Dall'opera shakespeariana sono stati tratti due film e una serie televisiva, basati sull'opera shakespeariana:
Enrico V (film del 1944), diretto da Laurence Olivier, che v'interpreta anche la parte di Enrico.
Enrico V (film del 1989), diretto da Kenneth Branagh, che v'interpreta anche la parte di Enrico.
Enrico V (Henry V), episodio della miniserie The Hollow Crown (2012), prodotto dalla BBC, diretto da Thea Sharrock e con attore protagonista Tom Hiddleston.Inoltre in una scena del film Anonymous (2011) si vede recitare parte dell'opera.
Il 2 giugno 1420, a Troyes, Francia, Enrico sposò Caterina di Valois figlia del re di Francia Carlo VI e di Isabella di Baviera. Caterina ad Enrico diede un unico figlio, Enrico VI di Windsor, re d'Inghilterra.
(EN) Juliet Barker, Agincourt: The King, the Campaign, the Battle (U.S. Title: Agincourt: Henry V and the Battle That Made England.), 1ª ed., Londra, Little, Brown Book Group, 2005, ISBN 978-0-316-72648-1.
(EN) David Bates, England and Normandy in the Middle Ages, Londra - Rio Grande, The Hambledon Press, 1994, ISBN 1-85285-083-3. URL consultato il 19 giugno 2015.
 Alfredo Bosisio, Il Basso Medioevo, in Storia Universale, vol. 4, Novara, Istituto geografico De Agostini, 1968, SBN IT\ICCU\SBL\0106101.
(EN) Anne Curry, Agincourt: A New History, The History Press, 2006, ISBN 978-0-7524-3813-9.
(EN) Tyler James Endell, Henry of Monmouth, vol. 1, Londra, R. Bentley, 1838, OL7063183M.
(EN) C.L. Kingsford, Henry V, in Leslie Stephen and Sidney Lee (a cura di), Dictionary of National Biographic, vol. 26, Londra, Smith, Elder & Co, 1891,  p. 43. URL consultato il 18 giugno 2015.
(EN) Aeneas James George Mackay, Robert III, in Leslie Stephen and Sidney Lee (a cura di), Dictionary of National Biography, vol. 48, Londra, Smith, Elder & Co, 1896,  p. 349. URL consultato il 18 giugno 2015.
(EN) John Matusiak, Henry V, New York, Routledge, 2012, ISBN 978-0-415-62027-7. URL consultato il 18 giugno 2015.
 Kenneth O.Morgan (a cura di), Storia dell'Inghilterra da Cesare ai giorni nostri, 10ª ed., Milano, Bompiani, 2007, ISBN 978-88-452-4639-5.
(EN) Desmond Seward, Henry V, The Scourge of God, Books on Tape, Inc., 1999, ISBN 978-0-7366-4452-5.
(EN) T.F. Tout, Henry IV, in Leslie Stephen and Sidney Lee (a cura di), Dictionary of national biography, vol. 26, Londra, Smith, Elder & Co, 1891,  p. 35. URL consultato il 18 giugno 2015.
 George Maculay Trevelyan, Storia di Inghilterra, a cura di G. Martini e E. Panicieri, Milano, Garzanti, 1965  [1962], SBN IT\ICCU\SBL\0420529.
(EN) John A. Wagner, Encyclopedia of the Hundred Years War, Westport, Greenwood Publishing Group, 2006, ISBN 0-313-32736-X. URL consultato il 19 maggio 2015.
(EN) C.L. Kingsford, Henry V, Luminarium Encyclopedia Project. URL consultato il 21 giugno 2015.
(EN) C.D. Ross, Henry V, Encyclopedia Britannica. URL consultato il 17 giugno 2015.
(EN) David Bevington, Henry V, Encyclopaedia Britannica. URL consultato il 20 giugno 2015.
(EN) Sir Henry Percy, luminarium.org, 3 maggio 2007. URL consultato il 17 giugno 2015.
(EN) Owain Glyndwr, englishmonarchs.co.uk, 2004-2005. URL consultato il 18 giugno 2015.
(EN) Biography of Henry V, Archontology.org, 14 marzo 2010. URL consultato il 18 giugno 2015.
(EN) Sanderson Beck, England under Henry V 1413-22, san.beck.org, 2010. URL consultato il 19 giugno 2015.
(EN) Edmundo De Mortimer, 5th earl of March, luminarium.org. URL consultato il 18 giugno 2015.
(EN) Richard, Earl of Cambridge, luminarium.org. URL consultato il 18 giugno 2015.
(EN) J.P. Sommerville, Henry V, faculty.history.wisc.edu. URL consultato il 18 giugno 2015 (archiviato dall'url originale l'11 luglio 2015).
(EN) Jim Keys, King Henry V and the French Throne, thehistoryherald.com, 19 giugno 2013. URL consultato il 20 giugno 2015.
(EN) Henry VI, archontology.org, 14 marzo 2010. URL consultato il 19 giugno 2015.
(EN) Amanda Mabillard, Sources for Henry V, Shakespeare Online, 20 agosto 2000. URL consultato il 19 giugno 2015.
(EN) Chronicles of England, Scotland, and Ireland 1587 (Selection), Internet Shakespeare Editions. URL consultato il 19 giugno 2015.
(EN) Lara E. Eakins, Henry VIII, Lara E. Eakins, 19 febbraio 2012. URL consultato il 19 giugno 2015.
(EN) Henry V: Analysis of Major Characters, sparknotes.com. URL consultato il 20 giugno 2015.
(EN) Rich Lawson, Historical Sources and Shakespeare's Henry V, shadowedrealm.com. URL consultato il 20 giugno 2015.
(EN) FRANCE, CAPETian kings, Charles Cawley & FMG, 30 maggio 2014. URL consultato il 19 maggio 2015.
(FR) La Bataille de Azincourt, histoire-pour-tous.fr, 2 maggio 2011. URL consultato il 19 giugno 2015.
(FR) Bataille de Azincourt, Encyclopædia Universalis,  p. 1. URL consultato il 19 giugno 2015.
 Battaglia di Azincourt. 25 ottobre 1415, arsbellica.it, 7 dicembre 2004. URL consultato il 19 giugno 2015.
 Enrico IV shakespeare parte I: analisi dei personaggi principali, shakespeareinitaly.it. URL consultato il 20 giugno 2015.
(EN) The Battle of Agincourt, 1415, eyewitnesstohistory.com, 2006. URL consultato il 19 giugno 2015.
Enrico VI d'Inghilterra (Castello di Windsor, 6 dicembre 1421 – Londra, 21 maggio 1471) è stato re d'Inghilterra dal 1422 al 1461 (con un reggente fino al 1437) e poi dal 1470 al 1471 e re di Francia dal 1422 al 1453.
Asceso al trono quando non aveva nemmeno nove mesi, Enrico VI assistette al tracollo della potenza militare inglese in Francia e alla conclusione della sanguinosa guerra dei cent'anni con la perdita di quasi tutti i feudi inglesi. La crisi che ne conseguì, facilitata anche dall'inettitudine del re al governo e dalla follia da cui era affetto, scatenò la guerra delle due rose con la rivale casata degli York, durante la quale Enrico perse la vita.
Il regno di Enrico VI, nonostante si sia rivelato un completo fallimento dal punto di vista politico e militare, fu caratterizzato però da una serie di iniziative di rilievo sul versante culturale, quale la costruzione del College di Eton e del King's College dell'Università di Cambridge. Uomo estremamente pio, fu oggetto di culto popolare all'indomani della sua morte, mentre William Shakespeare lo rese protagonista della trilogia di opere teatrali: Enrico VI, parte I, Enrico VI, parte II e Enrico VI, parte III, in cui Enrico incarna il simbolo dell'uomo forzato a ricoprire ruoli di comando, in contrasto con la sua stessa volontà.
Enrico era l'unico figlio ed erede di Enrico V d'Inghilterra e di Caterina di Valois, figlia di Carlo VI di Francia. Dopo la morte improvvisa del padre, avvenuta a Bois de Vincennes il 31 agosto 1422 a causa di febbre tifoide e di dissenteria quando aveva appena trentasei anni, l'infante Enrico divenne re all'età di soli nove mesi. Il 7 novembre, quando la salma di Enrico V giunse a Londra per essere tumulata nell'Abbazia di Westminster, le massime cariche dello Stato e della Chiesa inglesi lessero formalmente il testamento del sovrano defunto. Secondo le direttive di Enrico V, fu istituito un consiglio di reggenza composto dai seguenti lords:
Humphrey di Lancaster duca di Gloucester, il più giovane figlio di Enrico IV che era stato già nominato nel terzo testamento di Enrico V del 10 giugno 1421, Lord Protector del Regno, incarico che consisteva nella gestione della politica interna del Paese.
Il fratello maggiore ancora vivente di Enrico V, Giovanni, 1º Duca di Bedford, ebbe la carica ufficiale di Reggente ma, in quanto comandante in capo delle operazioni militari in Francia, dovette lasciare il potere civile del Regno al fratello nei periodi in cui era assente dalla madrepatria. Infatti, Bedford aveva poteri più ampi di quelli del fratello minore e, quando rientrava in Inghilterra, poteva gestire gli affari interni in piena autonomia.
Il vescovo di Winchester Henry Beaufort, fratellastro di Enrico IV e cardinale dal 1426, ebbe un ruolo importante nel consiglio per la sua autorità morale e la sua forte personalità.
Infine, il conte Edmondo Mortimer fu, invece, nominato luogotenente dell'Irlanda.Alla regina madre Caterina, invece, fu impedito di prendere parte attiva nell'educazione del figlio, essenzialmente perché era figlia del mortale nemico francese della Corona inglese, fatto che suscitava diffidenza da parte della corte.
I membri del consiglio di reggenza, nonostante i legami di parentela, non avevano buoni rapporti fra di loro: Bedford e Gloucester erano perennemente in lotta fra loro e, dopo la morte di Bedford nel 1435, l'anziano Beaufort entrò in contrasto con il nipote Gloucester. Per equilibrare gli interessi e le lotte di potere in seno al consiglio, fu immediatamente stabilito che i componenti di tale assemblea ricevessero il loro potere e la loro autorità non dall'esecuzione testamentaria di Enrico V, ma direttamente dall'autorità reale incarnata da Enrico VI, anche se minorenne: tale provvedimento, però, non servì a frenare le ambizioni di Gloucester e quelle di Bedford. In questo quindicennio di reggenza, che ebbe ufficialmente inizio con l'apertura del Parlamento il 5 dicembre del 1422, come osserva lo storico George Macaulay Trevelyan, le fazioni aristocratiche che i due precedenti re Lancaster, cioè Enrico IV ed Enrico V, erano riusciti a tenere sotto controllo, ripresero vigore durante la minore età di Enrico VI, suscitando quelle discordie e rivalità che non verranno più placate, dopo la fine della reggenza.
Come risultato dei successi conseguiti durante la guerra dei cento anni, Enrico V aveva lasciato il suo paese in possesso di ampi territori francesi e il figlio Enrico VI erede al trono di Francia dove, alla morte di Carlo VI nel 1422, fu acclamato re come Enrico II. Nel frattempo, il duca di Bedford consolidava le conquiste del fratello e, insieme all'alleato duca di Borgogna Filippo III il Buono, reggeva il governo di tutto il nord e l'ovest della Francia, compresa la capitale Parigi. Bedford, buon generale, riuscì a consolidare e a portare avanti la guerra (Trattato difensivo di Amiens del 1423 con Borgogna e Bretagna, durante il quale sposò Anna di Borgogna), sconfiggendo i francesi sostenitori del delfino Carlo a Cravant (1423) e a Verneuil (17 agosto 1424). Inoltre, grazie ad un'oculata amministrazione dei territori conquistati, Bedford riuscì a renderli efficienti dal punto di vista economico e governativo, contribuendo così a diminuire le spese inglesi per il loro mantenimento. Nel 1429, la guerra sembrava vedere ormai come vittoriosi gli anglo-borgognoni: Bedford, infatti, stava assediando la città di Orléans (l'assedio cominciò nel mese di aprile), l'ultima vera roccaforte ancora in mano ai francesi fedeli al delfino Carlo. Inaspettatamente, però, le forze francesi si rianimarono all'arrivo di Giovanna d'Arco, una giovane contadina di Domrémy che convinse il delfino di essere un'inviata di Dio venuta appositamente per sconfiggere gli inglesi e mettere il legittimo erede alla corona di Francia sul trono. L'arrivo di Giovanna ebbe un effetto psicologico di rivalsa nell'animo dei soldati francesi, al punto da capovolgere le sorti dell'assedio e costringere Bedford a ritirarsi.
Le armate francesi, galvanizzate da Giovanna e comandate da generali del calibro di Jean de Dunois e La Hire, ottennero, nel giro di un anno, una serie di schiaccianti vittorie (tra le quali, la più importante fu la battaglia di Patay) che aprirono la strada di Reims a Carlo, ove fu incoronato col nome di Carlo VII (17 luglio 1429). Bedford, riparatosi nel frattempo a Parigi, pensò di far venire in Francia il giovane Enrico: bisognava dimostrare che Enrico, non Carlo, fosse il legittimo sovrano di Francia. Il consiglio di reggenza procedette col rito d'incoronazione, elaborato con la precisa finalità di esaltare il potere reale. Il re fanciullo, innanzitutto, fu incoronato re d'Inghilterra nell'Abbazia di Westminster il 6 novembre 1429 dallo zio Enrico Beaufort. Dopo l'incoronazione inglese, si procedette ad organizzare quella francese. Dopo aver varcato la Manica il 23 aprile 1430, Enrico giunse prima a Calais e, dopo una pausa di alcuni mesi, prese residenza a Rouen presso lo zio Bedford. La lentezza con cui il viaggio procedette fu dovuta alle difficoltà che gli inglesi stavano affrontando, nel contempo, nella valle della Loira a causa dell'avanzata di Giovanna d'Arco; ciò costrinse re Enrico a non mettersi in cammino verso Parigi per questioni di sicurezza e a risiedere nel capoluogo normanno fino al novembre del 1431. Stabilizzatasi momentaneamente la situazione, Enrico poté riprendere il suo viaggio fino a Parigi, ove fu incoronato (sempre da parte di Beaufort) come re di Francia nella Cattedrale di Notre-Dame, il giorno 16 dicembre 1431. Nonostante la duplice incoronazione, il governo inglese non ottenne l'effetto sperato: in primo luogo, perché il luogo tradizionale d'incoronazione dei re di Francia non era Parigi, ma Reims; in secondo luogo, perché l'incoronazione non avvenne per mano del vescovo di Parigi (un francese, quindi), ma sempre per mano di un prelato inglese. Pertanto, risultò sicuramente più prestigiosa l'incoronazione di Carlo rispetto a quella di Enrico VI, avvenuta due anni dopo in una Parigi occupata dagli inglesi.
Sul versante militare, la guerra contro Carlo VII non proseguiva al meglio. Nonostante gli inglesi fossero riusciti a mandare al rogo, con l'accusa di stregoneria, Giovanna d'Arco (Rouen, 30 maggio 1431), le difficoltà finanziarie in cui versava il governo inglese e i continui attriti tra i reggenti causarono una rotta definitiva delle sorti belliche nella guerra in Francia. Il disastro politico-militare fu aggravato, però, da una serie di altre motivazioni, tra le quali la più importante fu la scomparsa di Bedford. Questi, che si era recato nel 1434 per reprimere un'insurrezione in Normandia, morì improvvisamente nell'autunno dell'anno seguente a Rouen, mentre si stava svolgendo il Congresso di Arras tra borgognoni, francesi e inglesi. La morte di Bedford (preceduta tre anni addietro da quella della moglie) fu una disgrazia per l'Inghilterra: perdeva, nel contempo, il più abile tra i reggenti. Difatti, all'indomani della sua scomparsa, gli agenti inglesi non furono capaci di evitare che il duca Filippo di Borgogna lasciasse l'alleanza con gli inglesi, permettendo così a Carlo VII di entrare trionfalmente a Parigi nell'aprile del 1436. Se si eccettua la perdita della capitale francese, i territori inglesi in terra di Francia rimasero intatti fino al 1444, con l'inizio delle trattative di pace di Tours.
Durante la reggenza, oltre agli eventi bellici, si segnalarono degli sviluppi nei rapporti commerciali tra Inghilterra e la potente federazione commerciale della Lega anseatica. Inizialmente, Enrico confermò i privilegi dei mercanti anseatici in territorio inglese ma, nel 1431, furono aumentate le tasse di importazione e di esportazione di diversi generi, che la Hansa non accettò di buon grado. Seguirono anni difficili, finché nel 1437, per merito del cardinale Beaufort, fu stipulato Il secondo trattato di Londra che, in cambio della libertà per i mercanti inglesi di commerciare in tutte le città anseatiche, prevedeva il ripristino di tutti i privilegi per i mercanti anseatici esentati da tutti i diritti non menzionati nella Charta Mercatoria del 1303. Nonostante le buone intenzioni, gli attacchi inglesi al naviglio anseatico continuarono, i mercanti inglesi nei porti anseatici non furono favoriti nei loro commerci e i prodotti inglesi venivano boicottati.
Enrico impugnò le redini del paese quando fu proclamato maggiorenne il 13 novembre 1437, il medesimo anno in cui morì sua madre Caterina. Divenuto adulto, Enrico VI si dimostrò profondamente diverso dal padre: era infatti più votato alla spiritualità, privo di quella saggezza mondana necessaria per governare e tutt'altro che abile politico e militare. Enrico, col tempo, permise alla sua corte di essere dominata da pochi favoriti e il partito pacifista (che era a favore della fine della guerra in Francia) prese rapidamente il sopravvento, mentre le voci di Riccardo di York e di Gloucester, esponenti di punta della fazione bellicista, furono relegate ai margini e generalmente ignorate. Nel contempo, il cardinale Beaufort prima e William de la Pole (marchese di Suffolk, all'epoca, e poi elevato al rango di duca nel 1448) poi, convinsero il re che la via migliore per mantenere il controllo dei territori che governava in Francia fosse quella di ottenere la pace con la Francia. Si ricorse a vari espedienti per ottenere tale obiettivo: nel giugno 1439 (incontri di Gravelines), si cercò attraverso Isabella di Borgogna, moglie del duca Filippo, di arrivare a un accordo tra le due parti, ma senza successo. Si tentò un nuovo approccio diplomatico nel 1440, quando il cardinale Beaufort liberò il duca Carlo d'Orléans (prigioniero in Inghilterra dal 1415) per indurre i francesi ad intavolare dei negoziati, ma anche questo tentativo fallì come il precedente.
Il 20 maggio 1444, il marchese di Suffolk guidò un'ambasceria in Francia e ottenne una tregua di due anni (Tregua di Tours) rafforzata dal matrimonio di Enrico con la nipote di Carlo VII, Margherita d'Angiò. Enrico acconsentì, specialmente quando sentì i racconti sulla bellezza della donna, e inviò Suffolk a negoziare con il monarca francese. Quest'ultimo approvò il matrimonio, a condizione che egli non dovesse preoccuparsi della dote prevista, ricevendo per buona misura in cambio i territori del Maine e dell'Anjou dagli inglesi. Tali condizioni furono accettate, ma della cessione dei predetti territori, il parlamento inglese fu tenuto all'oscuro, in quanto avrebbe respinto sicuramente la proposta regia. Il matrimonio avvenne il 22 aprile del 1445 e Margherita sembrò integrarsi fin da subito con la personalità del consorte: la principessa francese, infatti, nonostante avesse solo 16 anni, era pronta a prendere delle decisioni e dimostrava capacità di comando, laddove Enrico si rivelava completamente inetto. Si giunse quindi alla spinosa questione del Maine e dell'Anjou: Enrico, intenzionato a concludere un conflitto del quale non sentiva il motivo e mosso dalla volontà di rispettare la parola data, annunciò pubblicamente ciò di cui era stato tenuto all'oscuro il parlamento. Quest'ultimo, logicamente, reagì molto negativamente, determinando uno stallo nelle trattative con Carlo VII e concentrando l'odio su Suffolk.
Mentre il governo inglese temporeggiava con i francesi e cercava di placare gli animi dei parlamentari, nel 1447 il re, la regina ed i loro fidi (Suffolk, il conte di Somerset Edmund Beaufort, ed il cardinale Beaufort) convocarono Gloucester davanti al parlamento, a Bury St Edmunds (18 febbraio) con l'accusa di tradimento. Gloucester morì in prigionia, non si sa se per cause naturali o per mano assassina. La morte di Gloucester lasciò York come apparente erede di Enrico, ma quest'ultimo non lo riconobbe mai ufficialmente e York continuò ad essere escluso dalla corte, essendo stato "bandito" a governare l'Irlanda, mentre Enrico e Margherita appoggiarono Suffolk e Edmund Beaufort, che nel frattempo era stato elevato alla dignità di duca (un titolo normalmente riservato ai parenti stretti del sovrano), divenendo il secondo duca di Somerset.
L'inadempimento delle clausole del trattato di Tours causarono la ripresa delle ostilità fra le due nazioni già a partire dal 1447. I continui tentennamenti di Enrico e l'approvazione, da parte del parlamento, di inviare un corpo d'armata sotto la guida del marchese di Dorset nel febbraio di quell'anno ruppero la tregua. L'iniziativa politica non poté essere più infelice, in quanto la Francia nel frattempo si era riorganizzata militarmente, mentre l'Inghilterra cominciava a manifestare i primi segni dell'anarchia che la sconvolgeranno da lì a pochi anni dopo. Difatti, il 16 marzo del 1448 Le Mans, capoluogo del Maine, si arrese davanti alle armate di Carlo VII, relegando gli inglesi al solo ducato di Normandia e alla Guascogna. Come il Maine, la Normandia capitolò in pochissimo tempo, a causa del mancato rafforzamento militare da parte di Enrico: il 26 ottobre 1449, con velocità fulminea, gli inglesi persero Rouen. Dopo la battaglia di Formigny del 14 aprile 1450, l'intera Normandia conquistata trent'anni prima da Enrico V ripassò così nelle mani dei francesi. Poco più di due anni dopo, nel 1453, toccò la stessa sorte all'Aquitania, finora quasi mai teatro di eventi bellici. Il Ducato di Aquitania, posseduto sin dai tempi di Enrico II di Inghilterra, era profondamente legato all'Inghilterra da vincoli di natura commerciale: la borghesia di Bordeaux avrebbe perso il suo più importante cliente di vini, visti i fiorenti traffici con Londra, e la stessa nobiltà guascone si sentiva legata da vincoli di fedeltà più alla corona inglese che a quella francese. Nonostante la tenacia sia degli stessi guasconi che del contingente militare inglese, anche i possedimenti nella Francia meridionale andarono persi nella battaglia di Castillon del 17 luglio, durante la quale morì il veterano militare John Talbot. Nel 1453, dell'antico impero angioino, rimaneva soltanto il porto di Calais.
Mentre si consumava la tragedia della guerra in Francia, i sovrani videro la caduta e la tragica fine del loro alleato, il duca di Suffolk. Nel 1449, dopo la caduta di Rouen, il parlamento prese posizione contro l'influente cortigiano, il più malvisto tra i seguaci del re e considerato un traditore per le cessioni territoriali proposte a Tour. Pertanto, nel 1450, fu rinchiuso nella Torre di Londra per essere processato. Alla fine fu raggiunto un compromesso, Suffolk non venne giudicato, ma Enrico fu costretto ad esiliarlo per cinque anni. Uscito dalla torre, de la Pole, il 1º maggio si imbarcò per Calais, ma la nave su cui era imbarcato fu intercettata nel canale della Manica da una nave reale ribelle e il duca fu assassinato.
La debolezza del sovrano, la divisione in fazioni e il disastro bellico contribuirono allo sfacelo della legge e dell'ordine, alla corruzione e alla crisi economica. I reduci inglesi, spesso senza paga, aumentarono il senso di anomia che vigeva nelle contee meridionali d'Inghilterra, e l'irlandese Jack Cade, forse in accordo con Riccardo di York, guidò una ribellione nel Kent con l'appellativo di "John Mortimer" a partire dalla primavera del 1450. Il 18 giugno del medesimo anno, ventimila ribelli guidati da Cade si concentrano presso la città di Blackheath, a sud-est della capitale. Ai rivoltosi, in gran parte contadini, si unì una parte della cittadinanza di Londra e, soprattutto, un buon numero di soldati e marinai inglesi di ritorno dalla Francia, raddoppiandone il numero. Enrico, dimostrando un'insolita energia nel gestire il potere, si recò a Londra con un esercito per schiacciare la ribellione e, lasciato a Greenwich il grosso delle sue truppe, con l'avanguardia incontrò i ribelli a Sevenoaks. Le forze reali, però, si sollevarono anch'esse, lasciando sguarnita la capitale e permettendo così a Cade di impossessarsi del ponte della Torre di Londra. Entrato in città, Cade stabilì la sua residenza alla locanda del Cervo Bianco (che era stato il simbolo del deposto Riccardo II) a Southwark. Durante la notte parte delle truppe reali rimaste fedeli alla causa lancasteriana, riorganizzatesi nella Torre di Londra, diedero l'assalto al ponte ma, alla fine, dovettero ritirarsi nelle postazioni originarie; i ribelli si impossessarono, così, della città. La fine dei torbidi fu dovuta, in gran parte, alla diplomazia del Lord Cancelliere, l'arcivescovo John Kemp, il quale convinse Cade a porre fine alla rivolta. Queste trattative si svolsero l'8 luglio 1450, durante le quali l'arcivescovo concesse il perdono reale a tutti coloro che avrebbero abbandonato le armi. Cade, intimorito dal precipitare della situazione, tentò di fuggire nel Sussex, ma fu catturato il 12 luglio ad Heathfield, morendo poco dopo per le ferite ricevute. La rivolta non portò a risultati concreti, ma l'evento servì ad esternare i sentimenti di malcontento che stavano infervorando gli animi.
Tra il luglio e l'agosto del 1453, non appena giunse la notizia della sconfitta di Castillon e la perdita dei possedimenti francesi, Enrico subì un crollo psico-fisico che perdurò ben 17 mesi. Neanche la nascita del suo erede al trono, Edoardo di Lancaster (1453-1471), riuscì a rinsanirlo dallo stato catatonico e di demenza in cui era caduto: non era più neanche in grado di riconoscere né chi gli stava intorno, né sè stesso. La regina Margherita, constatata l'incapacità del re d'intendere e di volere, chiese per sé la reggenza, ma il 3 aprile 1454 fu Riccardo di York ad essere nominato Lord Protector, ottenendo finalmente la posizione di peso che da tanto tempo desiderava. Riccardo poté così procedere alle sue vendette personali: dopo aver rafforzato la sua posizione alleandosi con il nipote Richard Neville, XVI conte di Warwick, il duca di York escluse la regina dal governo e imprigionò Somerset nella Torre di Londra per essere giudicato. Solamente il pronto intervento della regina impedì il processo intentato contro il suo favorito. Oltre a queste faide interne, Riccardo di York fu impegnato nell'affrontare il problema delle spese del governo e il difficile risanamento interno del reame dopo la disastrosa conclusione della guerra in Francia. Il governo personale del Lord Protettore si interruppe il giorno di Natale del 1454, allorché il re si riprese dalla sua malattia. Immediatamente Somerset riprese la sua posizione di prestigio nella corte, mentre York fu nuovamente isolato grazie all'alleanza stretta da Somerset con Henry Percy, conte di Northumberland.
York e Warwick, pertanto, decisero di riprendere in mano il potere perso in seguito alla guarigione del re. Entrati apertamente in conflitto con il vero leader della causa reale, la regina Margherita, i due uomini raccolsero intorno a loro una serie di nobili insoddisfatti della piega presa dagli eventi e York, sentendosi forte della sua posizione, reclamò il trono in quanto discendente diretto del secondogenito di Edoardo III (1327-1377), Lionello duca di Clarence. Infatti, Enrico IV di Lancaster, il fondatore dell'attuale dinastia, era figlio di Giovanni di Gaunt, che era il terzogenito di Edoardo. Pertanto, Riccardo di York reclamò per sé il trono in quanto discendente più diretto dell'ultimo sovrano plantageneto, Riccardo II.
Le ostilità si aprirono nella primavera del 1455, quando York e i suoi fautori raccolsero delle truppe, marciarono su Londra e alla fine di maggio, entrati in città, sconfissero le truppe reali (il 22 maggio 1455 nella prima battaglia di St Albans), comandate da Somerset che, durante la battaglia, perse la vita. Enrico VI, di fatto prigioniero, fu confermato re dal parlamento, ma de facto privato di tutti i poteri. In novembre, per di più, il re ebbe una ricaduta e Riccardo di York fu nominato per la seconda volta Lord Protector il 19 dello stesso mese.
Rispetto alla prima crisi, la seconda fu di più breve durata: Enrico infatti, il 26 febbraio 1456, si ristabilì. Pur tenendo York come consigliere, il rapporto tra l'instabile sovrano e il potente duca di York fu sempre meno amichevole ed improntato ad una cordiale ostilità. Dopo che, nel 1457, fu inscenata una pacificazione fittizia tra la fazione reale e quella yorkista, nell'estate 1459 Riccardo, sempre più insofferente per la sempre più crescente ostilità di Margherita nei suoi confronti, si schierò definitivamente contro Enrico VI. Nonostante poco dopo fossero stati sconfitti prima a Blore Heath e poi a Ludford Bridge (23 settembre e 12 ottobre), gli yorkisti (riparati momentaneamente in Irlanda) raccolsero le forze rimaste, sbarcarono a Sandwich nel giugno 1460 e, nella battaglia di Northampton (10 luglio 1460), trionfarono sui Lancaster. Conquistata Londra e fatto prigioniero re Enrico, Riccardo convocò in ottobre il parlamento che, dopo avergli negato la corona, lo ricompensò nominandolo erede di Enrico al momento della sua morte, eliminando dalla successione il legittimo erede Edoardo di Lancaster. Nel frattempo la regina Margherita, con l'appoggio degli scozzesi, aveva raccolto nel nord un imponente esercito che, riunitosi nello Yorkshire, si avviava verso sud. Riccardo affrontò i lancasteriani a Wakefield (30 dicembre 1460), ma fu sconfitto e nella battaglia perse la vita. L'eredità di Riccardo fu raccolta dal figlio poco meno che ventenne Edoardo che, dopo essersi riunito alle truppe sconfitte di Warwick, batté alla Battaglia di Mortimer's Cross (2 febbraio 1461) i lancasteriani, aprendosi le porte di Londra (26 febbraio). Enrico fu deposto il 4 marzo 1461 e suo cugino Edoardo fu eletto re per acclamazione divenendo re Edoardo IV di Inghilterra. Edoardo IV inseguì i lancasteriani e li sconfisse a Towton, il 28 marzo 1461, senza riuscire a catturare Enrico e la regina, i quali riuscirono a fuggire in Scozia.
Durante il primo periodo del regno di Edoardo IV, la resistenza dei Lancaster proseguì soprattutto sotto la guida della regina Margherita la quale, dopo aver lasciato il marito in Scozia, si recò dal cugino Luigi XI di Francia, ottenendo da lui un piccolo contingente armato guidato da Pierre de Brézé. Forte di queste truppe francesi, Margherita si recò nelle contee settentrionali dell'Inghilterra e del Galles per fomentare delle rivolte contro Edoardo IV. Enrico, che nel 1464 era rientrato sul suolo inglese per galvanizzare gli animi dei partigiani della causa lancasteriana, fu catturato da Edoardo l'anno successivo, mentre vagava nel Lancashire. Poco dopo, il sovrano Lancaster fu imprigionato nella Torre di Londra, rimanendovi per il successivo quinquennio. L'indomita regina Margherita, invece, riuscì a riparare ancora in Francia, portandosi addietro il figlio Edoardo; da lì, formò un'alleanza con Richard Neville, Conte di Warwick, che aveva avuto un alterco con Edoardo IV e che da questi era stato sconfitto nella battaglia di Stamford del 1470. Dopo aver fatto sposare sua figlia, Anna, con il Principe di Galles Edoardo, Warwick (e con lui il duca di Clarence, fratello di Edoardo IV con cui aveva avuto una serie di litigi) tornò in Inghilterra, costrinse Edoardo a fuggire presso Carlo il Temerario duca di Borgogna, liberò Enrico VI e lo rimise sul trono il 13 ottobre 1470, con una fastosa "reincoronazione". Da tutti i resoconti dell'epoca, il sovrano risulta letargico ed indifferente, specie mentre Warwick ed i suoi uomini lo facevano sfilare per le strade di Londra come il legittimo re d'Inghilterra.
Il ritorno in auge di Enrico fu destinato a durare molto poco. Nell'arco di pochi mesi, difatti, Warwick incautamente si schierò dalla parte di Luigi XI nella guerra contro il ducato di Borgogna, sperando di ottenere in cambio le ricche regioni olandesi e fiamminghe. Carlo il Temerario, che inizialmente si era dimostrato ostile ad Edoardo, reagì fornendogli l'aiuto necessario per riprendersi il trono con la forza. Questi, dopo aver occupato Londra, batté severamente le truppe del Warwick a Barnet (11 aprile), uccidendolo. Nell'ultimo, disperato tentativo di frenare l'avanzata di Edoardo IV, Margherita e il giovane Edoardo di Lancaster affrontarono il nemico nella battaglia di Tewkesbury del 4 maggio 1471: Margherita riuscì a fuggire, ma il figlio diciassettenne vi trovò la morte.
Enrico VI fu rinchiuso nuovamente nella Torre di Londra, dove fu assassinato nella notte tra il 21 e il 22 maggio 1471. Il sovrano inglese fu dapprima sepolto nell'abbazia di Chertsey, poi nel 1484 il suo corpo fu trasferito nella Saint George's Chapel del castello di Windsor per volere di Riccardo III, ove riposa tuttora.
La figura di Enrico VI come re è meglio sintetizzabile in quella di uomo devoto, indeciso e facilmente influenzabile e, qualche tempo dopo l'ascesa al trono, di persona seriamente instabile di mente. Fu premuroso e generoso verso coloro di cui si prendeva cura (compresi i fratellastri Edmund e Jasper Tudor), regalando terre e titoli ai suoi consiglieri e amici. Enrico era un sincero e devoto cristiano, più un monaco che un sovrano: evitò i pomposi simboli del suo ruolo, preferendo abiti semplici, era estremamente pudico, tanto da rifiutare con orrore l'idea del sesso, pregava incessantemente, aborriva la violenza, mai mandando a morte qualcuno in suo nome, ed era prodigo nell'aiutare i poveri e i bisognosi, arrivando ad essere parco a tavola perché gli avanzi fossero dati in elemosina.
Buona parte della virtuosa condotta di Enrico è stata tramandata ai posteri dal Collectarium mansuetudinum et bonorum morum regis Enrici VI, del monaco certosino John Blackman, che provvide a delineare i tratti del carattere poc'anzi delineati. La trattazione latina del Blackman, nei secoli successivi, è stata tradotta in inglese, di cui il passo sotto citato ne è una prova:
Se Enrico fosse vissuto in un contesto storico-politico più calmo, avrebbe sicuramente lasciato una migliore immagine di sé nella storia inglese. Uomo tranquillo e pieno di buone intenzioni, Enrico non aveva la stoffa del politico e del generale come il padre, lasciandosi guidare da politicanti e uomini d'arme improvvisati. Appassionato della lettura e dello studio, non dimostrò alcuna inclinazione nel guidare in battaglia il suo Paese; ciò può apparire ironico, se si considera che il suo regno fu uno dei più sanguinosi della storia inglese.
Per l'animo caritatevole e la sua grande fede in Dio, fin dall'indomani della sua morte Enrico fu acclamato come santo da parte del popolo: gli venivano attribuiti alcuni miracoli, tra cui la capacità di guarire dal mal di testa. Nonostante i tentativi, da parte di Edoardo IV, di frenare la devozione verso il suo ex rivale, il popolo continuò a venerarne la memoria. Enrico VII Tudor (1485-1509), nipote di Enrico VI, favorì immensamente la devozione del suo predecessore presso il popolo, col fine di legittimare la sua ascesa al trono. Difatti, Enrico tentò di canonizzare il suo avo. Non volendo arrendersi davanti al diniego papale, il primo sovrano Tudor coltivò la memoria di Enrico VI attraverso la fondazione della Henry VII Chapel nell'abbazia di Westminster. La memoria di Enrico non si conservò, a causa della Riforma Anglicana patrocinata da Enrico VIII, quando la venerazione per i santi fu considerata idolatria. Nonostante ciò, i prevosti di Eton e Cambridge, nell'anniversario del suo assassinio, si recano alla Torre di Londra per deporre gigli e rose in segno di ringraziamento per l'alto patronato del sovrano Lancaster verso le loro istituzioni.
La figura di Enrico VI è associata anche alla debilitante malattia mentale che iniziò ad affliggerlo a partire dal 1453, quando aveva poco più di trent'anni. Grazie allo sviluppo della psichiatria, gli esperti (Steve Farrar, per esempio) concordano sul fatto che il sovrano soffrisse di quella malattia mentale ereditata a sua volta dal nonno materno Carlo VI di Francia, da alcuni individuata come una grave forma di schizofrenia. In base ai sintomi psicotici riportati dalle cronache, gli storici propendono nell'individuarne la causa immediata sicuramente al grande stress accumulato negli ultimi anni, sia per l'instabilità interna sia per le difficoltà crescenti in Francia, ma individuano nella madre del re, Caterina, la portatrice sana della tara genetica. Come l'avo, infatti, Enrico manifestò i primi segni clinici in età relativamente giovane, palesando uno stato catatonico, caratterizzato da amnesia e da disturbi dissociativi, al punto da non riuscire neanche a rendersi conto della nascita del figlio Edoardo, avvenuta durante la sua malattia:
Generoso mecenate, Enrico elargì laute sovvenzioni sia alla fondazione dell'Eton College (nell'atto di fondazione chiamato the College Roiall of oure Ladie of Eton beside Windesor) vicino a Windsor, per l'istruzione di 70 studenti di umili origini, sia per il college di Cambridge, dove potevano continuare gli studi. Il re stesso posò la prima pietra del college il 2 aprile 1441. Lui stesso fu educato (talvolta con estrema severità) da Richard Beauchamp, conte di Warwick, in letteratura, lingue e religione, dimostrando di possedere una notevole intelligenza e predisposizione per le arti liberali. Continuando il patrocinio architetturale di Enrico V di Inghilterra, commissionò opere generalmente consistenti in grandi chiese in stile tardo gotico (ingannevolmente definite "cappelle"), con annesse delle fondazioni monastiche e/o di istruzione. Infine, sotto il suo regno, visse e morì il poeta John Lydgate (1370-1450 ca), la principale figura letteraria inglese tra Chaucer e Tommaso Moro.
Enrico VI sposò Margherita d'Angiò, figlia di Renato d'Angiò e di Isabella di Lorena, quindi nipote di Carlo VII di Francia. Margherita diede a Enrico un figlio: Edoardo di Lancaster (1453-1471). Riguardo alla paternità di Enrico, già all'indomani della nascita del principe di Galles erano stati mossi parecchi dubbi. Vari pettegolezzi sostenevano che Edoardo fosse figlio di Margherita e di Somerset, dicerie rafforzate da quanto lo stesso Enrico ebbe a pronunciare quando, dopo aver recuperato la sanità mentale nel Natale del 1454, scoprì di essere padre:
Enrico ebbe due fratellastri, Edmondo e Jasper Tudor, figli del secondo matrimonio della madre con il suo paggio gallese Owen Tudor, a cui fu concesso successivamente il titolo di conte.
Nell'ultimo decennio del XVI secolo, William Shakespeare scrisse una trilogia teatrale sulla vita di Enrico VI: Enrico VI, parte I, Enrico VI, parte II e Enrico VI, parte III. Ricostruita esattamente dal punto di vista storico, il dramma espone la personalità di Enrico VI indagandone a fondo l'animo tormentato, complessato, proteso a trovare quella pace che il destino non gli ha potuto donare, come il drammaturgo inglese espose drammaticamente in questo monologo:
Ucciso poi da Riccardo III nella Torre di Londra, il monarca Lancaster riapparirà come un fantasma nel Riccardo III alla vigilia della battaglia di Bosworth Field, durante il sonno dell'ultimo sovrano York. Insieme agli spiriti di Edoardo di Lancaster, di Giorgio di Clarence e altri, Enrico maledice il suo assassino, augurandogli la disperazione e la morte.
Nel cinema, Enrico VI apparve per la prima volta in The Tower of London (1939), film ove il sovrano è interpretato da Miles Mander. Nel corso del XX secolo, il sovrano Lancaster apparve più volte nei vari adattamenti televisivi delle opere shakespeariane, venendo interpretato da Terry Scully, Peter Benson, Paul Brennen e David Shelley.
John Blacman,Collectarium mansuetudinum et bonorum morum regis Enrici VI, in:  M.R. James, Henry the Sixth, a reprint of John Blacman's memoir, Cambridge, University Press, 1919, OCLC 2397607. URL consultato il 5 giugno 2015.
 Alfredo Bosisio, Il Basso Medioevo, in Storia politica universale, IV, Novara, Istituto Geografico d'Agostini, 1968, SBN IT\ICCU\SBL\0106101.
(EN) Ralph Alan Griffiths, The Reign of King Henry VI: The Exercise of Royal Authority, 1422-1461, Berkeley - Los Angeles, University of California Press, 1981, ISBN 0-520-04372-3.
(EN) Philip A. Haigh, Battle of Wakefield 1460, Stroud, Sutton Publishing, 1996, ISBN 0-7509-1342-8.
 George Macaulay Trevelyan, Storia di Inghilterra, a cura di Gina Martini e Erinna Panicieri, 1ª ed., Milano, Garzanti, 1962  [1960], SBN IT\ICCU\LIA\0102739.
 Kenneth O. Morgan, Storia dell'Inghilterra da Cesare ai giorni nostri, in Tascabili Bompiani, 10ª ed., Milano, Tascabili Bompiani, 2007, ISBN 978-88-452-4639-5.
(EN) Frederik Pedersen, Trade and Politics in the Medieval Baltic: English Merchants and England's Relations to the Hanseatic League 1370-1437, Pisa, Edizioni Plus – Pisa University Press, 2006, ISBN 88-8492-401-4.
(EN) Philip J. Potter, Monarchs of the Renaissance: The Lives and Reigns of 42 European Kings and Queens, Jefferson, McFarland, 2012, ISBN 978-0786468065.
(EN) Jurgen Sarnowsky, The 'Golden Age' of the Hanseatic League, in Donald J. Harreld (a cura di), A Companion to the Hanseatic League, Brill, 2015,  pp. 64-100, ISBN 978-9004282889.
(EN) John A. Wagner, Encyclopedia of the Hundred Years War, Westport, Greenwood, 2006, ISBN 978-0313327360.
(EN) A. W. Ward e A. R. Waller (a cura di), The End of the Middle Ages, in The Cambridge history of English and American literature: An encyclopedia in eighteen volumes, vol. 2, New York, Cambridge, G.P. Putnam's Sons - University Press, 1907-21, ISBN 1-58734-073-9.
(EN) Bertram Wolffe, Henry VI, 1ª ed., Eyre Methuen Ltd, 1981, ISBN 0-300-08926-0. URL consultato il 9 luglio 2015.
(FR) Auguste Vallet, VII. Paris anglais, suite et fin. Réduction de la capitale sous l'autorité de Charles VII (1435-1436 avril), in Histoire de Charles VII, roi de France, et de son époque, 1403-1461, vol. 2, 1863.
(EN) E. C. Fernie e Paul Crossley (a cura di), Medieval Architecture and Its Intellectual Context, A&C Black, 1990, ISBN 1852850345.
(EN) Enrico VI d'Inghilterra, su Enciclopedia Britannica, Encyclopædia Britannica, Inc. 
(EN) C.T. Allmand, The Coronations of Henry VI, History Today Ltd. Company. URL consultato il 9 giugno 2015.
(EN) Sanderson Beck, England of Henry IV, V, and VI 1399-1461, Sanderson Beck, 2010. URL consultato il 5 giugno 2015.
(EN) Findings: Henry VI: parts one and two, timeshighereducation, 18 ottobre 2002. URL consultato il 5 giugno 2015.
(EN) Biography of Henry VI, su madmonarchs, J.N.W. Bos, 2009. URL consultato il 5 giugno 2015.
(EN) Henry VI, www.englishmonarchs.co.uk, 2004 - 2005. URL consultato il 5 giugno 2015.
(EN) Biography of Henry VI, Archontology.org, 14 marzo 2010. URL consultato il 5 giugno 2015.
(EN) Posts Tagged ‘Henry VI', Dean & Canons of Windsor, 2010. URL consultato il 5 giugno 2015.
(EN) Henry VI - The Reign of England's Weakest King, h2g2.com, 10 giugno 2012. URL consultato il 9 giugno 2015.