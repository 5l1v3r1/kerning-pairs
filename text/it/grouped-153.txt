
Pisanello, pseudonimo di Antonio di Puccio Pisano (Pisa o Verona, ante 1390 – Napoli, 1455 circa), è stato un pittore e medaglista italiano, tra i maggiori esponenti del gotico internazionale in Italia.
Pisanello fu noto soprattutto per gli splendidi affreschi di grandi dimensioni, sospesi tra realismo e mondo fantastico e popolati da innumerevoli figure, con colori brillanti e tratti precisi; tuttavia tali opere furono in larghissima parte distrutte, a causa di incidenti, dell'incuria o di distruzioni volontarie, per via del mutare del gusto, soprattutto nei secoli del Rinascimento e del Barocco. Nell'arco della sua carriera artistica si dedicò con successo anche all'attività di medaglista, raggiungendo vertici che, secondo alcuni, sono in questo campo insuperati.
Nessuno prima di lui era giunto a un'analisi del mondo naturale così accurata, come testimonia la sua vastissima produzione grafica. Famosi sono infatti i suoi studi dal vero di personaggi e animali su disegno, tra i migliori dell'epoca, superati solo sul finire del XV secolo dall'occhio indagatore di Leonardo da Vinci o di Albrecht Dürer.
Venne acclamato da molti poeti, su tutti Guarino da Verona, e dai letterati e umanisti del tempo, come il Porcellio. Lavorò per il doge di Venezia, per il papa, per le corti di Verona, Ferrara, Mantova, Milano, Rimini e negli ultimi anni per il re di Napoli.
Verso la metà del XV secolo la sua celebrità declinò però rapidamente, per via del diffondersi del linguaggio rinascimentale. Pisanello non fu comunque immune alla novità dell'Umanesimo, come si vede bene nelle sue opere di medaglista, ma la sua visione stilistica non riuscì mai ad adottare una spazialità razionale prospettica.
Si stima che solo il 5-8% della produzione pittorica di Pisanello ci sia pervenuta: sebbene si tratti in maggioranza di disegni e medaglie, l'artista si considerò sempre, come traspare dalle sue firme, solo e soprattutto un "pictor", cioè un pittore.
Ampi periodi della vita di Pisanello sono tuttora avvolti da un alone di mistero. La sua data di nascita risulta ignota e viene generalmente collocata tra 1380 e il 1395, mentre la sua morte si presume sia avvenuta tra 1450 ed il 1455. Quanto al luogo di nascita, l'ipotesi che fosse stato Pisa si basa solo sul nome, che molto più probabilmente derivava invece per via del padre, ser Puccio di Giovanni di Cerreto, che era effettivamente pisano, e che aveva trafficato anche a Verona, essendo le due città, per un breve lasso di tempo alla fine del Trecento, nei possedimenti dei Visconti. Qui infatti ser Puccio aveva trovato moglie e celebrato il matrimonio. Molti sono i nomi di cittadini pisani in atti e testamenti veronesi del periodo, che testimoniano una consistente comunità ivi stanziata. Probabile è quindi che Pisanello fosse nato a Verona, patria di sua madre, anche se ciò non è dimostrabile.
Per circa quattro secoli il pittore fu erroneamente chiamato "Vittore" Pisano, a cominciare da Giorgio Vasari che nel redigere le Vite si confuse forse con il celebre Vettor Pisani, ammiraglio della Serenissima nel XIV secolo. L'errore fu smascherato solo nel 1902, quando Zippel pubblicò un'orazione del letterato ferrarese Ludovico Carbone, dove si parlava di un ritratto fatto al duca da "Antonius Pisanus". Il nome di Antonio venne confermato poi una volta per tutte da altra documentazione, ricercata e pubblicata da Biadego tra il 1906 e il 1918.
Il primo documento che riguarda Pisanello è datato 1395, quando il padre Puccio di Giovanni di Cerreto, pisano, fece testamento eleggendo come erede universale il figlio Antonio e come usufruttuaria la moglie Isabetta del fu Niccolò Zuperio, della contrada di San Paolo in Verona. Probabilmente l'uomo morì poco dopo. Il documento è comunque una copia dell'atto originale, redatto in Pisa e irrecuperabile, contenuto in un documento veronese del 1424. Esiste un'annotazione anagrafica della parrocchia di San Paolo in Campo Marzo a Verona che segnalava Antonio come trentaseienne nel 1433 e che sarebbe dunque errata, facendo cadere la data di nascita del pittore al 1397, due anni dopo il testamento del padre. Nel 1404 sua madre risulta risposata con Bartolomeo da Pisa, dal quale la stessa Isabetta aveva avuto nel 1398 una figlia, Bona. Tra il 1409 e il 1411 negli estimi veronesi il nome di Isabetta compare spesso come capofamiglia: nel 1409 essa risulta infatti vedova del secondo marito, mentre per trovarvi il nome di Antonio si deve aspettare il 1443, un anno dopo la morte della madre.
Fino a circa il 1415 Pisanello dovette rimanere a Verona. Dai documenti le condizioni della sua famiglia risultano sempre buone.
Molto poco si sa della sua formazione ed è ormai universalmente respinta la ricostruzione vasariana di un apprendistato fiorentino nella bottega di Andrea del Castagno. In verità la mancanza di opere giovanili del Pisanello (attribuibili con certezza) rende impossibili raffronti con l'opera di altri maestri al fine di scorgerne le influenze. L'unico dato plausibile è che questa formazione sia avvenuta proprio a Verona, probabilmente sotto la guida di Stefano, e a riprova di questa tesi è menzionata da taluni come possibile lavoro giovanile la tavola di una Madonna in trono, oggi presso il Museo nazionale del Palazzo di Venezia a Roma, dove si leggerebbe l'influenza di Stefano. La tavola in questione tuttavia è di attribuzione incerta e non manca chi l'attribuisce ad altri o anche direttamente a Stefano.
Comunque è indiscutibile che Pisanello assimilò a fondo la grande cultura tardogotica settentrionale, che raggiunse poi l'estremo culmine proprio con la sua opera. Inoltre la critica è abbastanza concorde nell'attribuire una certa influenza nel giovane artista della lezione per il gusto decorativo di Altichiero (a sua volta derivata da Giotto), legata soprattutto alle architetture di sfondo o al disegno attento degli animali, in particolare dei cavalli.
Si esce dal periodo buio della conoscenza dell'opera di Pisanello solo con l'instaurarsi del sodalizio con Gentile da Fabriano. I due artisti si conobbero probabilmente a Venezia tra il 1415 e il 1422 circa, quando Pisanello venne chiamato a continuare la decorazione ad affresco della sala del Maggior Consiglio in Palazzo Ducale iniziata da Gentile. Qui Pisanello dipinse l'episodio di Federico Barbarossa supplicato dal figlio Ottone nell'ambito delle storie della guerra tra il Barbarossa e papa Alessandro III. L'opera venne prima ritoccata nel 1488 da Alvise Vivarini e infine distrutta da un incendio nel 1577, per cui non ne resta niente.
Della feconda collaborazione con Gentile da Fabriano oggi restano in larga parte solo tracce stilistiche e storico-documentarie. Al 1420 circa viene fatta risalire la Madonna della Quaglia, prima opera pressoché certa di Pisanello pervenutaci, dove si nota un influsso di Gentile soprattutto nel confronto con alcune tavole di analogo tema dell'artista fabrianese, quali la Madonna in trono col Bambino e angeli musicanti (Perugia, Galleria nazionale dell'Umbria) e la Madonna dell'Umiltà (Pisa, Museo nazionale di San Matteo). Vi si riscontrano però anche influenze di autori lombardo-veneti, quali Stefano e Michelino da Besozzo, in particolare riguardo a opere come la Madonna del Roseto (Verona, Museo di Castelvecchio), variamente attribuita all'uno o all'altro.
Nel 1422 Pisanello si trasferì a Mantova al servizio del giovane Ludovico III Gonzaga, cominciando ad acquisire grande fama all'interno delle varie corti lombarde, che iniziarono a contendersi i suoi servigi. La sua presenza in città è documentata il 4 luglio ed il 12 agosto di quell'anno ed ancora il 10 agosto 1423, su documenti relativi all'acquisto di un appezzamento di terreno nella contrada di San Paolo. Alla corte di Mantova Pisanello venne in contatto con i primi fermenti umanistici, che venivano allora usati soprattutto in chiave di celebrazione dinastica.
Nel 1423 Gentile da Fabriano si trovava a Firenze lavorando alla Pala Strozzi. Valutando somiglianze tra brani dell'opera di Gentile e alcuni disegni del Codice Vallardi alcuni storici hanno ipotizzato in questo periodo un soggiorno di Pisanello a Firenze, proposta in genere scartata o messa in dubbio dalla maggior parte degli studiosi, con qualche eccezione (Coletti, Chiarelli), che accoglie anche la menzione vasariana dell'artista "giovinetto" al lavoro nella prima chiesa del Tempio a Firenze. La pala di Gentile è tuttavia citata esplicitamente da artisti veneziani che non soggiornarono mai a Firenze, come Antonio Vivarini e Giovanni d'Alemania, da cui si può immaginare che in Laguna esistessero lavori perduti di Gentile che anticipavano brani del suo capolavoro. Pisanello l'avrebbe poi comunque potuto vedere in seguito, magari viaggiando verso Roma.
Mentre a Verona il terzo marito di Isabetta dettava testamento passando probabilmente di lì a poco a miglior vita (22 settembre 1424), a Pavia Filippo Maria Visconti faceva sistemare e abbellire il castello, in previsione dell'arrivo di un ospite illustrissimo, l'imperatore bizantino Giovanni VIII Paleologo. A quest'anno vengono generalmente fatti risalire gli affreschi di Pisanello nel Castello con raffigurazioni di caccia.
Il castello infatti il 4 settembre 1527 fu colpito dalle artiglierie dell'esercito francese, che distrussero tutti gli affreschi nelle sale.
Nel periodo del 1424-1426 Pisanello stette alla corte dei Gonzaga, come testimoniano vari pagamenti nei registri amministrativi. A questo periodo risalgono forse gli affreschi nella Corte vecchia di Palazzo Ducale con il frenetico Torneo-battaglia di Louvezerp, ispirato al mondo letterario cortese. Nell'opera compare infatti l'impresa araldica di Gianfrancesco Gonzaga, un pellicano, che si vede in un voluminoso cappello di un nano a cavallo; sotto di esso si trova il cavaliere dall'impresa del Graal Bohort, ipotetico antenato di casa Gonzaga. L'attribuzione all'epoca di Ludovico III Gonzaga fu sostenuta per prima da Johanna Woods-Marsden nel 1988, e in seguito è stata abbandonata.
Sempre nel 1426 dovette rientrare a Verona, stando alla data apposta sul Monumento a Niccolò Brenzoni nella chiesa di San Fermo Maggiore. Quest'opera, con l'apparato scultoreo eseguito dal fiorentino Nanni di Bartolo, comprende un'Annunciazione nella parte in alto e gli Arcangeli Michele e Raffaele ai lati del monumento vero e proprio, in cui sono evidenti gli influssi di Gentile.
Nel 1427 morì a Roma Gentile da Fabriano, mentre stava lavorando a un perduto ciclo di affreschi nella navata centrale di San Giovanni in Laterano. Nel testamento l'artista lasciò gli strumenti da lavoro a Pisanello, il quale non è chiaro se fosse già a Roma ad aiutare il collega o se vi si sarebbe recato in un secondo momento. In ogni caso nel 1431 il pittore risultava accreditato alla corte pontificia, con la registrazione di provvigioni a suo carico il 18 aprile e il 27 novembre di quell'anno e il 28 febbraio 1432. Di questo ciclo di affreschi con Storie di San Giovanni Battista e Storie di Cristo, che decorava l'intera navata centrale, non vi è più traccia poiché venne distrutto durante il rifacimento della Basilica compiuto nel 1650 da Borromini. Lo stesso Borromini disegnò una parziale riproduzione delle decorazioni quattrocentesche su un foglio che oggi si trova a Berlino presso la Kunstbibliothek. Alcuni studiosi hanno inoltre individuato una serie di disegni nel corpus pisanelliano con soggetto pertinente, che potrebbero essere studi preparatori per questo lavoro o copie degli episodi di Gentile. Frammenti del ciclo, attribuiti ora a Gentile ora a Pisanello, sono la Testa di dama al museo nazionale del Palazzo di Venezia a Roma e il Ritratto di Carlo Magno alla Pinacoteca vaticana.
Contagiato dall'interesse antiquario inaugurato da Francesco Petrarca nel secolo precedente, Pisanello e gli artisti della sua bottega eseguirono un cospicuo numero di disegni che copiavano figure dei sarcofagi romani e altre anticaglie, come ne restano per esempio alla Biblioteca Ambrosiana.
Da Roma Pisanello spedì una lettera al signore di Milano Filippo Maria Visconti (28 giugno 1431), in cui lo pregava di attendere fino a ottobre per una certa opera che gli aveva promesso. Non si cita l'oggetto di tale promessa, forse un dipinto che poi non vide la luce o che è andato disperso, in ogni caso non la medaglia del duca di Milano, eseguita verosimilmente nel 1441.
A questo periodo viene fatto risalire anche il Ritratto di Sigismondo di Lussemburgo, in Italia nel 1431-1433, opera della quale restano anche alcuni disegni preparatori. L'imperatore visitò nell'ordine Milano, Mantova e Roma, ma non è chiaro dove l'artista possa averlo incontrato.
Il 26 luglio 1432 Pisanello ricevette un salvacondotto da papa Eugenio IV per lasciare Roma. Il pittore, che vi è indicato come "dilectus filus familiaris noster", doveva infatti recarsi in varie città italiane, non specificate, che alcuni hanno ipotizzato comprendere anche città toscane, secondo quel filone critico che vorrebbe l'artista partecipe delle novità rinascimentali.
L'unica città documentata in questo tragitto, forse diretto a Verona, è Ferrara, da dove Leonello d'Este inviò una lettera il 20 gennaio 1433 al fratello Meliaduse a Roma, per sollecitare l'invio di una Madonna che Pisanello aveva lasciato per lui a Roma presso un suo familiare. In tale lettera è poi menzionato esplicitamente il passaggio per Ferrara del pittore, che è chiamato "omnium pictorum huiusce aetatis egregius" ("eminente tra tutti i pittori dell'epoca presente"). In un mandato del 1435 si apprende poi che un famiglio di Pisanello aveva portato al marchese di Ferrara un'effigie di Giulio Cesare, perduta, forse un dono di nozze per il principe-umanista.
Tra il 1433 e il 1438 l'artista è documentato a Verona nell'anagrafe e in varie annotazioni di pagamento. Qui viveva in contrada San Paolo con la madre vedova e con una figlia di nome Camilla (mentre non si ha nessuna notizia di una moglie né di un suo matrimonio). A questi anni sono in genere datati gli affreschi con San Giorgio e la principessa nella chiesa veronese di Sant'Anastasia, ai quali è oggi in larga parte legata la fama dell'artista. Gli affreschi sono variamente datati al 1433-1434 o al 1437-1438.
La parte più importante di questa decorazione, che copre l'arco esterno della Cappella Pellegrini, è costituita dal celeberrimo affresco che raffigura san Giorgio mentre si accomiata dalla principessa di Trebisonda per andare ad affrontare il drago al di là del mare. È un'opera ricca di suggestioni ed allegorie (la più evocativa è forse quella degli impiccati sullo sfondo) ed è certamente uno dei più grandi capolavori pittorici del tardogotico. Tipicamente cortesi sono l'atmosfera fiabesca in cui è calata la leggenda di san Giorgio, la ricchezza delle armature e dei paramenti delle cavalcature, la ricercatezza delle vesti e delle acconciature della principessa e del suo seguito, le immaginifiche architetture di sfondo della fantastica città di Trebisonda. Un certo avanzamento, più o meno consapevole, verso una sensibilità definibile "rinascimentale", si registra però nella nuova disposizione psicologica dei personaggi, caratterizzata da un'emotività pensosa che rompe con il tradizionale distacco impenetrabile dei personaggi del mondo cortese. È inoltre innegabile una riconquista di valori plastici e spaziali che, sebbene siano esenti da un'impostazione prospettica razionale, mostrano l'abilità del pittore nel disporre le figure su più piani, soprattutto negli arditi e convincenti scorci dei cavalli.
Come è tipico di Pisanello molti sono gli animali presenti sulla scena, magistralmente raffigurati dopo attenti studi dal vero condotti in disegni, molti dei quali ci sono pervenuti. Purtroppo l'opera rimase a lungo esposta alle infiltrazioni d'acqua provenienti dal tetto della chiesa riportandone seri danni, che hanno colpito soprattutto la parte sinistra dell'affresco dove è raffigurato l'antro del drago. Perduti sono i molti inserti metallici che arricchivano l'effetto scenico: pare che intenzione di Pisanello fosse quello di produrre un "effetto miraggio" negli osservatori, favorito dalla circostanza che l'affresco è collocato a molti metri da terra.
Al 1436-1438 è attribuita anche la tavola della Visione di sant'Eustachio, popolata di un gran numero di animali accuratamente descritti.
Nel 1438 Pisanello si trovava al concilio di Ferrara, dove ricevette l'incarico di artista ufficiale, e in tale veste ritrasse dal vero l'imperatore Giovanni VIII Paleologo, realizzando una famosa medaglia che fu per lui la prima e che fece da prototipo per l'intera medaglistica rinascimentale. L'effigie dell'imperatore, con la tipica berretta, entrò nella memoria artistica europea, venendo copiata da moltissimi artisti anche a distanza di molti anni, tra i quali spiccarono Filarete (Porta di San Pietro), Piero della Francesca (Flagellazione e Vittoria di Costantino su Massenzio), Perugino (Episodi della vita di san Bernardino), Vittore Carpaccio (Storie di santo Stefano), Jean Fouquet (in due miniature), Hans Holbein il Vecchio (Pala di Kaisheim), ecc.Lo status del pittore è testimoniato, oltre che dalla prestigiosa commissione, anche dal fatto che gli sia lasciato apporre la firma sul verso, che in un certo senso, vista la notevole diffusione e il successo nelle corti dell'opera, fu un'ottima iniziativa di "marketing" personale: da allora in poi il suo viaggiare per le corti italiane fu vorticoso, richiestissimo per nuove medaglie e per opere pittoriche; farsi effigiare da Pisanello divenne quasi uno status a cui pochi signori della penisola rinunciarono.
Al concilio di Ferrara Pisanello fu impegnato anche in una cospicua produzione di disegni, con la sua curiosità sollecitata continuamente dall'esotica corte bizantina: ritrasse gli abiti dei dignitari e delle dame, le curiose fogge dei cappelli, gli animali al seguito e in particolar modo i cavalli, dei quali studiò con attenzione particolari quali le narici spaccate alla bizantina o i complessi intrecci dei crini della coda.
A questo o a un altro soggiorno ferrarese è attribuito anche il Ritratto di principessa estense, forse Ginevra d'Este.
Nella seconda metà del 1438 esplose una pestilenza a Verona e molti cittadini, essendo in atto una guerra tra Filippo Maria Visconti e la Repubblica di Venezia, si rifugiarono nell'alleata Mantova. Gianfrancesco Gonzaga, già capitano delle truppe veneziane, passò però improvvisamente ai milanesi (4 luglio) e lasciò che i suoi soldati compissero scorribande nella campagna veronese. Il governo di Venezia ordinò al podestà di Verona di richiamare in patria tutti gli emigrati, ma da tale ordine pare si sottrasse Pisanello, che era documentato ancora a Mantova il 12 maggio 1439. Nel frattempo a Verona faceva testamento e moriva la madre di Pisanello, a fine del 1438.
Tra il 17 e il 20 novembre 1439 i rapporti tra Mantova a Venezia si aggravarono maggiormente, quando il Gonzaga per conto dei Visconti attaccò sotto la guida di Niccolò Piccinino proprio la città di Verona, una delle roccaforti della Serenissima, che venne saccheggiata e brevemente occupata. Pisanello, che per compiacere il proprio protettore si trovò a militare nelle file nemiche alla sua città natale, celebrò l'impresa con le medaglie di Gianfrancesco Gonzaga e del Piccinino (1439-1440), inimicandosi i Veneziani che successivamente, nel 1441, lo accusarono di tradimento.
Nel 1440 Pisanello si trovava a Milano, chiamato a deporre nel palazzo dell'Arengo (11 maggio) sui fatti della guerra del novembre precedente, in qualità di testimone oculare. A questo soggiorno viene riferito il conio della medaglia di Filippo Maria Visconti.
Nel 1441 a Mantova è registrata una ritenuta di cento ducati a carico di Pisanello per certi debiti da lui contratti. A quella data risale anche la gara tenutasi a Ferrara con il pittore veneziano Jacopo Bellini: Niccolò III d'Este sfidò i pittori a chi eseguiva il miglior ritratto del figlio Lionello, scegliendo poi come vincitore Jacopo, anche se si conosce solo l'opera di Pisanello. L'avvenimento non segnò però una diminuzione dell'apprezzamento del pittore veronese presso la corte estense, tanto che nel corso dei tre/quattro anni successivi eseguì ben sei medaglie per Lionello.
I guai con Venezia cominciarono nel luglio 1441, quando i rettori di Verona inviarono al Consiglio dei Dieci veneziano una relazione sugli avvenimenti dell'assedio e occupazione, dichiarando Pisanello coinvolto e accusandolo di un comportamento biasimevole presso la casa di un suo congiunto, padre di suo cognato, il notaio Andrea della Levata. Altri testimoni lo accusarono del saccheggio dei beni del banco dei pegni di un tale Simone ebreo, situato di fronte alla chiesa di San Biagio. Solo la testimonianza di un sarto di nome Bonaccorsi tentò di scagionarlo dicendo che l'artista aveva tentato di scongiurare il saccheggio ed era stato per questo percosso dagli altri assaltatori.
Nel 1442, mentre Pisanello era tornato da Ferrara a Mantova per via fluviale, il governo della Serenissima, su un'istanza avanzata dalla comunità veronese, decise di concedere la grazia ai fuorusciti (7 febbraio), compreso Pisanus pictor, purché essi si presentassero entro la fine di marzo a Venezia, pena la dichiarazione come ribelli. Ancora una volta Pisanello ignorò l'ingiunzione e il 17 ottobre i Dieci e l'avocador di Venezia, venuti a sapere che l'artista avrebbe ingiuriato la città lagunare parlandone "pro verbis turpibus et hinonestis" a Mantova col marchese Ludovico Gonzaga, lo condannarono a venire confinato in Venezia, a non poter vendere alcun bene senza licenza del Consiglio e ad essere considerato ribelle (con relativa confisca di tutti i possedimenti), qualora contravvenisse al decreto, ventilando anche la pena della mutilazione della lingua, poi respinta.
Finalmente Pisanello si presentò ai Dieci, restando in esilio in città. Risalirebbe a quel periodo la medaglia di Francesco Sforza, alleato di Venezia, eseguita forse per rendere meno gravi le sue condizioni di ribelle.
Il 21 novembre 1442 Pisanello ottenne l'autorizzazione per recarsi a Ferrara per curare i propri interessi, col tassativo divieto di toccare il territorio veronese o mantovano. Il 27 giugno 1443 l'artista ottenne dal governo veneziano un prolungamento del suo soggiorno, probabilmente per compiacere gli Este. Nel frattempo i rapporti con la Serenissima dovettero essere migliorati, poiché si trova nominato come "Pisano pictori fideli nostro".
Durante il soggiorno a Ferrara, bloccato dal tassativo divieto del governo veneziano, Pisanello non poté recarsi a Mantova, nonostante l'interesse dei Gonzaga nei suoi confronti, testimoniato da numerose lettere (3 marzo, 11 settembre e 10 novembre 1143, 11 marzo 1444). In queste lettere si cita per la prima volta l'intenzione dell'artista di recarsi a Napoli da Alfonso V e si parla di una tavola dell'Eterno, non nota altrimenti.
Il 15 agosto 1445 un mandato della corte estense registra il pagamento di cinquanta ducati d'oro per una tavola, forse la Madonna tra i santi Antonio Abate e Giorgio oggi alla National Gallery di Londra, sua unica opera su tavola firmata ("Pisanus"). Oltre alle sei medaglie per Lionello, Pisanello coniò in questo periodo anche le due per Sigismondo Pandolfo Malatesta e quella di Novello Malatesta (1445), signore di Cesena.
L'8 gennaio 1447 Pisanello era ancora a Ferrara, dove ricevette un pagamento di venticinque fiorini d'oro. Il 26 gennaio delegò il cognato Bartolomeo della Levanta a rappresentarlo a Verona alla stipulazione del contratto matrimoniale della figlia diciannovenne Camilla con Jacopo de Tourtoijs di Martinengo, bergamasco residente a Brescia. Le nozze furono celebrate a Verona l'8 giugno 1448 e nell'atto della dote, che comprendeva un terreno, Pisanello venne citato come residente a Ferrara in contrada Santa Maria in Vado.
Nel 1447 circa il decreto di confino del governo veneziano dovette essere annullato, sebbene non se ne abbia documentazione. In quell'anno il pittore doveva infatti essere tornato a Mantova, come suggeriscono le date inscritte sulle medaglie di Cecilia Gonzaga e di Belloto Cumano. Allo stesso periodo risalirebbero anche quelle di Vittorino da Feltre e di Ludovico III Gonzaga.
Il 18 agosto 1448, con una lettera d'accompagnamento, Lionello d'Este fece pervenire a Pier Candido Decembrio, umanista e segretario di Filippo Maria Visconti, la medaglia per lui fatta da Pisanello.
Nel 1449 Pisanello raggiunse la corte napoletana di Alfonso V d'Aragona, dove è documentato almeno dal 14 febbraio. Al pittore vennero conferiti straordinari onori e privilegi, ricevendo nello stesso anno anche un carme elogiativo del Porcellio. In quell'anno è datata la prima medaglia di Alfonso e per analogia vengono attribuite allo stesso anno le altre due con l'effigie del sovrano e quella di Inigo d'Avalos, cortigiano e feudatario del Regno.
Dopo il 1449 i documenti tacciono sulla vita dell'artista e si interrompe anche l'attività di medaglista, il che ha fatto pensare alla morte negli anni immediatamente successivi, in genere il 1451. Alcuni documenti indiretti però suggeriscono una data più avanzata, come il testamento del cognato Bartolomeo della Levata, che il 14 luglio 1455 citò Pisanello come debitore, come se fosse ancora vivo. Un'altra testimonianza è una lettera del 31 ottobre 1455 spedita da Roma a Carlo de' Medici al fratellastro Giovanni, dove si parla dell'acquisto di 30 medaglie d'argento "da un garzone del Pisanello che morì di questi dì", in cui però non si capisce se la menzione è riferita all'artista o al garzone, anche se sembra più plausibile il primo. Il Facio dopotutto nel 1456 parlò di Pisanello al passato, come se fosse già morto. Sulla base di questa documentazione oggi l'ipotesi più accreditata per il decesso dell'artista è legata all'ottobre 1455.
Non è chiaro se morì a Napoli o altrove. Alcuni ipotizzano che ebbe modo di tornare a Mantova, dove aveva mantenuto il titolo di pittore di corte, che di lì a poco sarebbe passato ad Andrea Mantegna.
Pisanello, sebbene influenzato dall'Umanesimo e dagli artisti del Rinascimento, rimase sempre ancorato a una visione tardogotica, soprattutto in pittura. La spazialità, come si vede bene nelle Scene di torneo del Palazzo Ducale di Mantova, è composta per semplici accostamenti di figure, con una dilatazione in tutte le direzioni, senza alcun centro focale e senza limite, anzi la pittura attraversava anche gli spigoli per annullare illusionisticamente la parete. Ogni frammento viene analizzato e riprodotto con un'attenzione analitica, ma manca un criterio unificatore, creando così un effetto a "caleidoscopio".
Pisanello fu uno dei più grandi medaglisti di tutti i tempi, forse il maggiore di sempre, come testimoniano storici dell'arte quali Federico Zeri. Fu il primo a reinventare il genere come lo concepiamo ancora oggi: un ritratto sul recto e un'impresa simbolica, sul verso.
Le medaglie dei signori delle corti italiane (Gonzaga, Este, Malatesta, d'Aragona, ecc.) ebbero uno straordinario successo, grazie al connubio perfettamente equilibrato tra idealizzazione e realismo. I potenti della sua epoca erano effigiati di profilo sul recto, come nelle monete romane, mentre sul verso si trovavano scene allegoriche o figure simboliche altamente evocative. Il tutto era spesso correlato da motti, simboli e attributi vari, secondo un programma celebrativo colto, sintetico e mai retorico, che fa di ogni esemplare un vero e proprio capolavoro.
La vastissima produzione grafica di Pisanello testimonia un'attività molto feconda, a differenza delle poche testimonianze pittoriche superstiti. Indubbiamente come disegnatore fu tra i più grandi della sua epoca. In uno degli studi più completi sulla grafica pisanelliana, della Fossi Todorow (1966), vengono elencati 463 fogli gravitanti attorno al nome dell'artista, ma ne vengono accettati come sicuramente autografi solo 80. Il dibattito sull'autografia o meno dell'opera grafica è uno dei più accesi e controversi in merito all'artista, con accrescimenti e sfrondature diversi da studioso a studioso. Molti appaiono infatti nelle raccolte i disegni di artisti della cerchia, di scolari, imitatori e copiatori, mentre non mancano soggetti più generici, riscontrabili nei molti taccuini, repertori di modelli, fogli di figurini e bestiari che circolavano all'epoca, soprattutto in Lombardia e in Italia settentrionale.
Il gruppo più nutrito di disegni dell'artista e della sua cerchia è il Codice Vallardi del Cabinet des Dessins del Louvre (378 fogli). Segue, a distanza, la raccolta della Biblioteca Ambrosiana (26 fogli), mentre altri fogli sparsi si trovano in collezioni e musei di tutto il mondo. Più studiosi si sono cimentati nella suddivisione e riunione per gruppi dei fogli, arrivando anche a ipotesi suggestive, come quella di un taccuino usato dall'artista nei suoi viaggi o di un "album rosso".
I disegni di Pisanello testimoniano la versatilità e l'accuratezza con le quali l'artista studiò la natura, arrivando a vertici di verosimiglianza mai raggiunti prima. È con lui che la produzione grafica arriva alla dignità di arte autonoma: i suoi studi di figure infatti non sono sempre modelli per realizzare qualcos'altro, né solo studi preparatori, ma riproduzioni dal vero, condotte con la minuzia di un'indagine che oggi diremmo "scientifica". Per esempio negli studi destinati a definire la scena del San Giorgio e la principessa (in larga parte al Cabinet des Dessins del Louvre) sono presenti animali, ritratti e specie botaniche, di una potenza espressiva che sembra voler indagare anche i sentimenti e le emozioni.
Negli studi e copie di sarcofagi antichi, eseguiti a Roma nel 1431-1432, si nota come Pisanello e i suoi seguaci fossero stati contagiati dall'interesse per l'antico, inaugurato dal Petrarca nelle corti settentrionali. L'atteggiamento dell'artista verso le opere antiche è però ancora medievale, come dimostra ad esempio il disegno della sua bottega alla Biblioteca Ambrosiana con figure copiate dal sarcofago di Marte e Rea Silvia di Palazzo Mattei a Roma: le figure copiate sono accostate con estrema libertà, senza interesse al contenuto narrativo dell'episodio; esse sono solo fonti per un repertorio, da riassemblare a piacimento per ottenere nuove composizioni.
Lista cronologica delle opere pittoriche di Pisanello. Per medaglie e disegni si vedano le rispettive sezioni e sottopagine.
Federico Barbarossa supplicato dal figlio Ottone, 1415-1422, affresco, già a Venezia, Palazzo Ducale, Sala del Maggior Consiglio
San Giacomo aiuta un pellegrino (?), 1423 circa, affresco, Firenze, chiesa di Santa Maria della Croce al Tempio
Episodi di vita cortese, 1424 circa, ciclo di affreschi, già a Pavia, Castello Visconteo
Storie di san Giovanni Battista e Storie di Cristo, 1431-1432 circa, ciclo di affreschi, già a Roma, navata centrale della basilica di San Giovanni in Laterano
Giulio Cesare, 1435, dipinto su tavola?, citato in documenti come presentato dall'artista a Lionello d'Este
Sant'Eustachio e San Giorgio, 1436-1438 circa, citato da Vasari nella cappella Pellegrini, chiesa di Sant'Anastasia, Verona
Ritratto di Martino V, ne esiste una presunta copia alla Galleria Colonna di Roma
Niccolò di Pietro, Quattro storie di san Benedetto, tavole, Uffizi (3) e Museo Poldi Pezzoli (1)
Bono da Ferrara, San Girolamo in un paesaggio, tavola, National Gallery di Londra
Artista franco-fiammingo del XV secolo, Profilo di donna, tavola, National Gallery of Art di Washington
Antonio Alberti o Maestro di Vignola, Resurrezione, affresco, Ferrara, oratorio di Sant'Apollinare
Maestro dei giochi Borromeo, Scene di giochi cortesi, affreschi, Palazzo Borromeo, Milano
La sintonia tra l'arte di Pisanello e gli ideali e lo spirito della sua epoca e della società in cui visse si manifestò nelle altissime e pressoché unanimi lodi che il pittore ricevette in vita, tributate da numerosi letterati, poeti e umanisti. Gli storici Facio e Flavio Biondo ne fecero menzioni onorevoli, mentre i poeti umanisti Leonardo Dati, Guarino Veronese, Basinio, Porcellio, Tito Vespasiano Strozzi, Angiolo Galli e Ulisse degli Aleotti scrissero per lui elegie e carmi, in latino e in volgare.
Giorgio Vasari, al tempo della prima edizione delle Vite (1550) poco sapeva di Pisanello, ma la lacuna venne ricucita nella seconda edizione (1568), quando grazie al corrispondente da Verona fra' Marco de' Medici poté scrivere una biografia ben documentata e in larga parte esatta. Scrisse però due errori macroscopici, che influenzarono per secoli tutta la critica successiva: il primo è legato al nome, che indicò in Vittore (solo nel 1902 l'errore è stato scoperto e trovato il vero nome Antonio), il secondo è legato all'attribuzione di una "patente di fiorentinità" piuttosto spregiudicata, indicandolo come allievo di Andrea del Castagno, che valse allo storico aretino le ironie furibonde degli storici veronesi dei secoli successivi. Già al tempo di Vasari comunque alcune delle più importanti opere di Pisanello erano sparite (a Venezia, a Mantova e a Pavia), formandosi quel "vuoto storico" che riguarda lunghi anni della biografia dell'artista.
La sua popolarità calò infatti con la diffusione dei modi rinascimentali, riservando all'autore una lunga eclissi, che durò praticamente fino al secolo dell'Illuminismo, partendo proprio da Verona. Se ne occuparono Dal Pozzo e Scipione Maffei, che criticò aspramente Filippo Baldinucci per aver ignorato l'illustre pittore veronese. Sul finire del secolo espresse un giudizio positivo sull'artista anche Luigi Lanzi. La critica del primo Ottocento trattò Pisanello in termini romantici e apologetici, restando però nell'ambito degli scrittori locali veronesi come Zannandreis e Bernasconi. Nella Storia della pittura italiana (1839-47) G. Rosini raccolse un gran numero di errori, accumulatisi da Vasari in poi. Il veronese Cavalcaselle dedicò al proprio concittadino solo rari e occasionali accenni.
Per un vero e proprio risveglio di studi sull'artista si dovette attendere il terz'ultimo decennio del XIX secolo, quando si iniziò a sbrogliare con un approccio filologico i vari aspetti della vita e dell'opera pisanelliana, riscoprendone gradualmente, e in maniera via via crescente, l'importanza anche come disegnatore e medaglista. Tra i numerosi storici che si occuparono dell'artista, un basilare, primo contributo scientifico venne da Adolfo Venturi col commento ragionato alle Vite (1896), al quale seguì nel 1905 una fondamentale monografia di Hill. Tra il 1908 e il 1913 Biadego mise a punto lo schema definitivo sulla cronologia della vita e dell'opera dell'artista, che fu poi ripreso e sviluppato da Dagenhart, con una determinante monografia pubblicata nel 1940. Da allora in poi si sono succeduti gli importanti studi di Venturi (1940), di Thijs (1941), Brenzoni (1952), Coletti (1953), Sindona (1961). Per l'attività di Pisanello come medaglista il testo principale che aprì la strada agli studiosi successivi fu Corpus of Medals of the Reanissance di Hill (1930), mentre per i disegni la palma va allo studio della Fossi Todorow (1966).
Col trascorrere dei decenni la saggistica sull'autore si è andata infittendo, coinvolgendo molti dei maggiori critici del XX secolo, quali Longhi, Arslan, Salmi, Fiocco, Popham, Pallucchini, Ragghianti, Zeri, Lionello Venturi, Coletti, Boskovits, ecc. Nel complesso gli studi moderni si sono orientati su due tendenze principali: una facente capo a Dagenhart e seguaci incline a raccogliere attorno al nome di Pisanello il maggior numero di dipinti e disegni, facendo leva su una presunta capacità dell'artista di assorbire novità rinascimentali; l'altra, legata innanzitutto al giudizio di Berenson, pur conclamando apertamente gli altissimi meriti di Pisanello, ne ribadisce l'esclusione dal novero degli artisti del Rinascimento, confinandolo, sebbene in una posizione preminente e conclusiva, nel mondo del Tardo gotico.
 Giorgio Vasari e Adolfo Venturi, Gentile da Fabriano e il Pisanello, Firenze, 1896.
 L. Magagnato (a cura di), Da Altichiero a Pisanello, catalogo della mostra a Verona 1958, Verona, Neri Pozza, 1958, ISBN 978-88-7305-053-7.
 Maria Fossi Todorow, I disegni del Pisanello e della sua cerchia, Olschki, 1966, ISBN 978-88-222-1660-1.
 AA.VV., L'opera completa di Pisanello, Milano, Rizzoli, 1966, ISBN 978-88-17-24382-7.
 Marcello Castrichini, Pisanello. Restauri ed interpretazioni, Ediart, 1996, ISBN 978-88-85311-29-9.
 P. Marini (a cura di), Pisanello, Mondadori Electa, 1996, ISBN 978-88-435-5778-3.
 Pierluigi De Vecchi e Elda Cerchiari, I tempi dell'arte - Volume 2, Milano, Bompiani, 1999, ISBN 88-451-7212-0.
 Vittorio Sgarbi, Notte e giorno d'intorno girando..., Milano, Rizzoli, 1998, ISBN 978-88-17-85887-8.
 Silvia Ronchey, L'enigma di Piero. L'ultimo bizantino e le crociata fantasma nella rivelazione di un grande quadro, Milano, BUR, 2006, ISBN 978-88-17-01638-4.
Silvia Ronchey, Piero, Pisanello e i bizantini al concilio di Ferrara-Firenze, in Piero della Francesca e le corti italiane, catalogo della mostra, Milano, Skira, 2007, pp. 13-19
 Le medaglie di Pisanello, su frammentiarte.it. URL consultato il 4 gennaio 2016.
 Brani critici su Pisanello, su frammentiarte.it. URL consultato il 4 gennaio 2016.
 ECA - Catalogo on-line del patrimonio artistico degli Estensi sparso per i musei del mondo, su eca.provincia.fe.it. URL consultato il 4 gennaio 2016 (archiviato dall'url originale il 5 dicembre 2015).
Platalea Linnaeus, 1758 è un genere di uccelli della famiglia dei Treschiornitidi, noti come spatole. È l'unico genere della sottofamiglia Plataleinae.

Il plebiscito del Veneto del 1866, conosciuto ufficialmente anche come plebiscito di Venezia, delle province venete e di quella di Mantova, fu un plebiscito che avvenne nelle giornate di domenica 21 e lunedì 22 ottobre 1866 per sancire l'annessione al Regno d'Italia delle terre cedute alla Francia dall'Impero austriaco a seguito della terza guerra di indipendenza.
Nell'aprile 1866 il Regno d'Italia strinse un'alleanza militare con la Prussia, avente lo scopo di unire "la Venezia" e Trento al proprio territorio. L'alleanza fu mantenuta nonostante l'offerta austriaca di cedere il Veneto alla Francia di Napoleone III (l'Austria ufficialmente non aveva rapporti diplomatici con l'Italia), che a sua volta l'avrebbe consegnato all'Italia. La terza guerra di indipendenza, scatenata da parte italiana nel quadro più vasto della Guerra austro-prussiana, vide, dopo l'iniziale sconfitta nella battaglia di Custoza avvenuta quattro giorni dopo la dichiarazione di guerra del 20 giugno, i successi militari di Garibaldi in Trentino, a Bezzecca, e di Cialdini, che giunse fin oltre Palmanova e vinse la battaglia di Versa. La sconfitta della marina italiana nella battaglia di Lissa, avvenuta il 20 luglio, convinse il Regno d'Italia ad accettare una tregua a partire dal 25 luglio e a iniziare le trattative che portarono la fine delle ostilità sul fronte italo-austriaco con l'armistizio di Cormons, firmato il 12 agosto.
La tregua del 25 luglio congelava i movimenti di truppe e, a quella data, risultava liberato dalla dominazione austriaca tutto il territorio residuo dell'ex Regno Lombardo-Veneto, con l'esclusione delle sole fortezze del Quadrilatero: Verona, Legnago, Mantova e Peschiera del Garda, oltre a Palmanova e Venezia, quest'ultima città caratterizzata da un forte simbolismo unitario e dal ricordo della sua rivolta durante i moti del '48.
L'Austria, sconfitta dalla Prussia (armistizio di Nikolsburg), cedette con il trattato di Praga del 23 agosto 1866 i territori residui del Regno Lombardo-Veneto alla Francia, nell'intesa che Napoleone III li consegnasse a Vittorio Emanuele II previa organizzazione di una consultazione, che formalmente avesse confermato la volontà popolare alla liberazione del Veneto dal dominio austriaco.
La forma del trattato, per quanto riguardava il plebiscito, non incontrò i favori del re e del governo italiano:
Al plebiscito era contrario anche il Comitato veneto centrale, che a tale riguardo citava la richiesta dei Veneti nel 1848 a favore di una fusione col Piemonte delle loro provincie stando sotto la dinastia Savoia, richiesta rinnovata a guerra finita nel 1859.
Il trattato di Vienna del 3 ottobre 1866, concluso fra Austria e Italia, stabiliva le condizioni della consegna e affermava nel suo preambolo che l'imperatore d'Austria aveva ceduto il Regno Lombardo-Veneto all'imperatore dei francesi, il quale, a sua volta, si era dichiarato pronto a riconoscere la riunione del "Regno Lombardo Veneto agli Stati di Sua Maestà il Re d'Italia, sotto riserva del consenso delle popolazioni debitamente consultate". L'articolo 14 del trattato permetteva agli abitanti della regione, che l'avessero desiderato, di trasferirsi con i loro beni negli stati che rimanevano sotto il dominio dell'impero austriaco, conservando quindi il loro stato di sudditi austriaci. L'evacuazione del territorio ceduto dall'Austria, dettagliata nell'articolo 5, sarebbe cominciata immediatamente dopo la sottoscrizione della pace, la cui data sarebbe coincisa col giorno dello scambio delle ratifiche del trattato di Vienna, come riportato nel primo articolo del trattato.
Da parte del governo italiano venne presentata a Vittorio Emanuele II la Relazione del Presidente del Consiglio e del Ministro di grazia e giustizia e dei culti a S. M. il Re intorno di plebiscito delle Provincie Venete: la relazione iniziava con un preambolo in cui si affermava che il Regno d'Italia «crebbe e si ingrandì con il consenso spontaneo dei popoli ansiosi di dare all'idea nazionale una forma, che ne assicurasse lo svolgimento, e fosse all'Europa una guarentigia di ordine e di civiltà»; venivano poi ricordati gli eventi del 1848 e le connesse manifestazioni di intenti di unione col Regno, a cui seguirono «diciassette anni di resistenze e di patimenti». In risposta alla relazione il sovrano emanò il 7 ottobre il regio decreto n. 3236 per la convocazione del plebiscito, all'insaputa dei francesi, pubblicato in Gazzetta Ufficiale solo il 19 ottobre.
In quei giorni era iniziata la consegna ufficiale delle fortezze e delle città da parte dei francesi alle autorità locali, seguita dall'ingresso delle truppe italiane: Borgoforte l'8 ottobre, Peschiera del Garda il 9 ottobre, Mantova e Legnago l'11 ottobre, Palmanova il 12 e Verona il 15, mentre Venezia fu consegnata per ultima il 19 ottobre. 
Il 17 ottobre venne emanato il decreto di convocazione per il plebiscito e rese note le sue modalità: le votazioni sarebbero avvenute i giorni 21 e 22 ottobre, mentre lo spoglio delle urne sarebbe avvenuto dal 23 al 26; infine, il 27 il tribunale di appello di Venezia, riunito in seduta pubblica, avrebbe sommato i dati e comunicato i risultati al Ministero della giustizia a Firenze (all'epoca capitale d'Italia) e una deputazione di notabili sarebbe partita per portare i risultati a Vittorio Emanuele II. Contemporaneamente fu indicato che Venezia, Padova, Mantova, Verona, Udine e Treviso sarebbero state sede di intendenze militari.La notizia del decreto di convocazione, diffusa dalla stampa il 17 ottobre, provocò la reazione del generale plenipotenziario francese Edmond Le Bœuf, che protestò che «a fronte delle determinazioni reali, la sua consegna del Veneto a tre notabili onde organizzino un plebiscito, diventa derisoria [...] e d'altra parte essendo il Decreto Reale una violazione del trattato, egli protestava che ne riferiva al suo Governo, e che senza ordine ulteriore dall'Imperatore non avrebbe rimesso il Veneto». Genova Thaon di Revel riuscì a convincerlo che si trattava solo di istruzioni preparatorie date ai comuni, facendogli ritirare la protesta, ma ammise che «in fondo aveva ragione».
La guarnigione austriaca aveva iniziato l'abbandono della città di Venezia già dalla notte del 18 ottobre, con i primi reparti imbarcatisi sui bastimenti del Lloyd triestino di navigazione e il resto della truppa raccolta, in attesa dell'imbarco, sul Lido.Nella mattina del 19 ottobre il generale Le Bœuf, che alloggiava nell'albergo Europa, riunì il commissario militare austriaco generale Karl Möring, il generale italiano Thaon di Revel, la municipalità di Venezia, la commissione incaricata di ricevere il Veneto, il console generale di Francia M. de Surville e M. Vicary per espletare le procedure del passaggio del potere.
alle ore 7:00 Möring consegnò la fortezza di Venezia al rappresentante francese Le Bœuf;
alle ore 7:30 il generale Le Bœuf rimise la piazzaforte di Venezia nelle mani della municipalità cittadina e degli assessori Marcantonio Gaspari, Giovanni Pietro Grimani e Antonio Giustiniani Recanati;
Quindi Möring consegnò il regno Lombardo-Veneto al rappresentante francese Le Bœuf;
alle ore 8:00 il generale Le Bœuf "riconsegnò" infine il Veneto a Luigi Michiel e Edoardo De Betta, rappresentanti rispettivamente di Venezia e Verona, scelti su suggerimento di Thaon di Revel, che firmarono il verbale di riconsegna; Achille Emi-Kelder, rappresentante di Mantova, era invece momentaneamente assente per un'improvvisa indisposizione e firmò più tardi l'atto di cessione.La riconsegna del Veneto venne presentata da Le Bœuf con la seguente dichiarazione:
Quest'ultima cerimonia era originariamente prevista nella sala del Maggior Consiglio del palazzo ducale, ma - secondo Dubarry - Le Bœuf ritenne più opportuno concentrare tutte le varie consegne in un unico evento e luogo, al fine di non lasciare lunghi intervalli di tempo tra un passaggio di potere e un altro.Subito dopo la firma, Michiel fece innalzare il tricolore sui pennoni di piazza San Marco, mentre suonavano e rimbombavano salve di artiglieria; in seguito, in base agli accordi presi, chiese a Thaon di Revel di far entrare le truppe italiane nella città. Il generale italiano, recatosi alla stazione ferroviaria assieme agli assessori, accolse così i propri militari, che sfilarono per la città suddivisi in tre colonne, ciascuna preceduta da una banda civica: la prima percorse la strada di Cannaregio, la seconda la strada dei Tolentini e la terza navigò sul Canal Grande con barconi. Dopo aver attraversato la città tutta in festa e pavesata di tricolori, alle 15.00 i tre cortei confluirono in piazza San Marco con una sfilata che si prolungò per altre due ore.
Il giorno stesso venne pubblicato sulla Gazzetta Ufficiale il decreto del 7 ottobre per il plebiscito.
Secondo alcune fonti, il 19 ottobre il Veneto sarebbe stato invece ceduto direttamente dall'Austria al Regno d'Italia: il quotidiano Gazzetta di Venezia in pochissime righe riportò che: «Questa mattina in una camera dell'albergo Europa si è fatta la cessione del Veneto».Il 20 ottobre giunse a Venezia il commissario regio Giuseppe Pasolini, nominato già dal 13 ottobre.
La votazione per il plebiscito ebbe luogo nei giorni 21 e 22 ottobre 1866; a Venezia gli uffici elettorali rimasero aperti dalle 10:00 alle 17:00 in entrambi i giorni.Il plebiscito fu a suffragio universale maschile. Le istruzioni di voto, stabilite dal decreto del 7 gennaio, vennero diffuse alla popolazione tramite manifesti, come nel caso della città di Mantova:
Era pertanto possibile votare consegnando un qualsiasi foglio contenente il testo del quesito, aggiungendo Sì oppure No.
Coloro che avevano diritto al voto in quanto maschi di età maggiore di 21 anni costituivano circa il 28% della popolazione residente; tale dato approssimativo è ottenuto considerando i maggiori di 21 anni come pari al 55% degli abitanti ed escludendo la popolazione femminile (50%), secondo i dati rilevati dal censimento del 1871. Secondo il censimento austriaco del 1857, rispetto alla popolazione totale, gli uomini con età maggiore di 21 anni erano il 27% nelle province venete (624.728 su 2.306.875) e il 28% nei cinque distretti mantovani rimasti all'impero dopo il 1859 (40.461 su 146.867).Il quesito riguardava l'adesione delle province del Veneto (che all'epoca includeva anche le province dell'odierno Friuli centro-occidentale) e quella di Mantova al Regno d'Italia.
L'affluenza al voto fu molto alta, oltre l'85% degli aventi diritto al voto. Nel solo distretto di Padova votarono 29.894 elettori, pari a circa il 98% degli aventi diritto.Nel comune di Venezia gli aventi diritto erano 30.601, ma votarono 4.000 persone in più (34.004 sì, 7 no e 115 nulli), poiché furono ammessi al voto anche i militari e gli esiliati che erano rientrati.
La partecipazione al plebiscito del 1866 della minoranza friulana di lingua slovena della cosiddetta Benecija o Slavia Veneta (situata nell'odierna provincia di Udine), fu particolarmente significativa. L'Impero austriaco, infatti, dopo il trattato di Campoformio aveva annullato l'autonomia giuridica, linguistica e fiscale un tempo riconosciuta dalla Serenissima alla comunità slovena, la quale anche per questo motivo aderì alle idee risorgimentali, che andarono ampliandosi sempre di più dopo la breve parentesi del 1848. Il voto antiaustriaco degli sloveni fu unanime: su 3.688 votanti vi fu una sola scheda contraria al Regno d'Italia. Il passaggio al Regno d'Italia comportò molti cambiamenti economici, sociali e culturali per tale territorio, ma iniziò anche una politica di italianizzazione delle Valli del Natisone e del Torre, che nei decenni successivi al plebiscito alimentò un progressivo sentimento di delusione delle speranze di riconoscimento dell'identità slovena.
In varie città del regno d'Italia ci furono votazioni per gli emigrati e gli esiliati veneti, in quanto l'articolo 10 del decreto stabiliva che avrebbero potuto votare "tutti gli Italiani delle provincie liberate che si trovassero, o per ragioni di pubblico servizio o per qualsiasi altro motivo in qualunque parte del Regno"; a Torino, ad esempio, ci furono 757 votanti, tutti per il Sì.A Firenze la votazione divenne una manifestazione pubblica:
Seppure non richiesto (in quanto all'epoca il suffragio era solo maschile), anche le donne di Venezia, Padova, Dolo, Mirano e Rovigo vollero esprimere il proprio voto. Anche a Mantova le donne, seppure non ammesse al voto, vollero portare il proprio sostegno: circa 2000 voti vennero raccolti in urne separate.Le donne veneziane inviarono un messaggio al re:
Nella stampa dell'epoca venne sottolineato il carattere patriottico di questa partecipazione, trascurando gli accenni di protesta (l'amarezza e l'umiliazione) e di rivendicazione del diritto di voto da parte delle donne.
Il 27 ottobre a Venezia, nella Sala dello Scrutinio del Palazzo Ducale, si svolsero le operazioni di spoglio dei voti. Dopo un breve discorso di Sebastiano Tecchio, presidente del Tribunale di Appello, i consiglieri del Tribunale annunciarono i risultati delle nove province.
L'annuncio dei risultati fu dato prima nella Sala dello Scrutinio e fu poi ripetuto dal balcone di Palazzo Ducale.A causa del mancato conteggio dei voti di alcuni comuni del distretto di Rovigo (5.339 voti per il sì, nessun no e una scheda nulla) e di 149 voti di emigrati (tutti positivi), nella seduta del 31 ottobre 1866 il Tribunale di Appello si vide costretto a correggere i risultati:
la lapide posta in piazza delle Erbe a Padova riporta i dati definitivi del Tribunale di Appello (647.246 favorevoli e 69 contrari);
la lapide posta nel corridoio di accesso alla Sala dello Scrutinio, al primo piano nobile del palazzo ducale a Venezia sembra riportare i primi dati del Tribunale, ma con una differenza nel numero di schede nulle (641.758 favorevoli, 69 contrari e 273 nulli, totale 642.100 votanti);
la lapide del monumento a Vittorio Emanuele II posto presso la riva degli Schiavoni a Venezia riporta anch'essa i primi dati del Tribunale;
altri citano una popolazione di 2.603.009 persone, con 647.426 votanti e 69 voti contrari.
L'adesione unanime al plebiscito venne così spiegata in un articolo su La Civiltà Cattolica, pubblicata a Roma, a quel tempo impegnata nella questione romana a difesa del potere temporale:
Lo Spirito Folletto l'8 novembre 1866 pubblicò una serie di vignette raffiguranti esempi di votanti per il plebiscito:
– Gastu dito sì o no? – Cossa gogio da saver mi?... I m'ha dà un pezetin de carta scrito, e oto soldi; go butà la carta nel buso e i bezi in scarsela... e servitor, paroni.
Fingere di votare sì e votare pel no, ecco il non plus ultra della furberia pretina.
Il 22 aprile 1859, a causa dell'avanzata dei piemontesi nel milanese, gli austriaci decisero di trasferire a Vienna la Corona Ferrea, antico e prezioso simbolo usato fin dal medioevo per l'incoronazione dei re d'Italia, che era custodita presso il Tesoro del Duomo di Monza.La restituzione della corona all'Italia fu oggetto di specifiche note allegate all'accordo di pace e venne consegnata ufficialmente il 12 ottobre 1866 dal generale austriaco Alessandro di Mensdorff al rappresentante italiano il generale Menabrea; costui dopo la firma del trattato, tornò da Vienna portando la corona a Torino, durante il viaggio fermatosi a Venezia, la mostrò al commissario regio militare Thaon di Revel.Una lapide posta in Calle Larga dell'Ascensione indica il 25 ottobre 1866 come data della presenza a Venezia della corona restituita all'Italia.
Alla mezzanotte del 2 novembre la delegazione veneta partì da Venezia con un treno speciale che, dopo una sosta di alcune ore a Milano (dove i rappresentanti veneti furono accolti a festa dall'amministrazione comunale milanese) giunse alla stazione di Torino il giorno dopo, sabato 3 novembre, alle 14:00, salutato da colpi di cannone a festa ed accolta dal consiglio comunale di Torino e condotta attraverso un sontuoso corteo all'albergo Europa, dal cui balcone il commendatore Tecchio pronunciò un discorso alla folla sottostante.
Domenica 4 novembre 1866, nella Sala del Trono del Palazzo Reale di Torino, una delegazione veneta consegnò a re Vittorio Emanuele II i risultati del plebiscito; la delegazione era così composta:
Francesco Piloni, facente funzioni di sindaco di Belluno;Era presente anche Sebastiano Tecchio, presidente del Tribunale di Appello di Venezia.
Al termine dei discorsi venne presentata e consegnata al re la Corona Ferrea di Teodolinda, restituita dall'Austria. Nonostante l'alto valore simbolico, Vittorio Emanuele II "con indifferenza" fece deporre la corona sul trono. La corona venne resa al Duomo di Monza il 6 dicembre dello stesso anno.
Il giorno stesso fu emanato il regio decreto n. 3300 di annessione con il quale «le provincie della Venezia e quelle di Mantova fanno parte integrante del Regno d'Italia». Il decreto fu convertito in legge il 18 luglio 1867 (approvato dalla Camera il 16 maggio 1867 con 207 voti favorevoli e quattro contrari; approvato dal Senato il 25 maggio 1867 con 83 voti favorevoli e uno contrario).
Il 7 novembre 1866, con l'ingresso di Vittorio Emanuele II nella città di Venezia, si concludeva anche la fase politica della terza guerra di indipendenza italiana.Vittorio Emanuele II giunse con il treno reale alla stazione di Venezia Santa Lucia verso le ore 11:00, preceduto da colpi di cannone a salve sparati da Forte Marghera. La città era addobbata a festa, con coccarde tricolori e manifesti di saluto (tra cui alcuni, fatti stampare da un certo Simonetti, riportavano l'anagramma "Vittorio Emanuele - O Re, ami tu il Veneto? Mira! il Veneto è tuo!!"). Il re, accompagnato dai figli Umberto ed Amedeo, fu accolto dalle autorità cittadine e fu portato alla lancia reale, condotta da 18 vogatori in costume, che percorse tutto il Canal Grande scortata da un gran corteo di gondole, salutato da un gran pubblico. Giunto al palazzo Ducale, il notaio Bisacco consegnò ufficialmente al re il rogito del 1848 con cui la Repubblica di San Marco aveva già giurato fedeltà ai Savoia. I festeggiamenti proseguirono ininterrottamente per sei giorni, con spettacoli di gala al Teatro La Fenice, fuochi pirotecnici, balli in maschera, illuminazioni a gas e serenate. L'evento venne seguito e descritto da circa 1.200 giornalisti e corrispondenti giunti a Venezia da tutto il mondo.
Rimanevano ancora sotto l'impero austriaco quei territori mai inclusi nell'ormai scomparso regno Lombardo-Veneto, ossia il Trentino, la città di Trieste e le aree della costa dalmata con significativa presenza italiana, questo darà nuovo vigore agli spiriti irredentisti e fornirà il principale motivo ai sostenitori dall'entrata in guerra dell'Italia contro l'Austria nel corso della prima guerra mondiale (nota anche come quarta guerra d'indipendenza italiana).
Con decreto del 20 febbraio 1868 Vittorio Emanuele II istituì l'Ordine della Corona d'Italia con specifico riferimento all'annessione del Veneto:
Le decorazioni per tutti i gradi dell'ordine contenevano un'immagine della Corona Ferrea; la decorazione per il grado più alto (Cavaliere di Gran Croce o Gran Cordone) riportava l'iscrizione VICT. EMMAN. II REX ITALIAE - MDCCCLXVI (Vittorio Emanuele II re d'Italia - 1866).
Nel 1859, dopo la Seconda guerra d'indipendenza, la provincia di Mantova, in quanto parte dell'Impero austriaco, era stata privata dei distretti a ovest del fiume Mincio, passati all'allora Regno di Sardegna e suddivisi tra le province di Brescia e di Cremona.
Con l'annessione della provincia di Mantova al Regno d'Italia, venne richiesto di ripristinare i confini storici; la riunificazione avvenne nel febbraio 1868.
A partire dalla metà degli anni 1990, alcuni storici, per lo più riconducibili al movimento venetista hanno iniziato a contestare la validità di quel plebiscito imputando ai Savoia una forte pressione politica, una serie di presunti brogli e un non corretto svolgimento delle votazioni, aggiungendo che la società veneta ottocentesca era prevalentemente rurale con un tasso di analfabetismo ancora elevato e larghi strati della popolazione erano pronti ad accettare le indicazioni dei «ceti superiori».
Altri storici e costituzionalisti respingono tale ricostruzione antirisorgimentale, ricordando da un lato che il plebiscito fu solo la convalida dell'attività diplomatica successiva al Trattato di Praga, dall'altro lato facendo notare il grande clima di festa che accompagnò la votazione e che si protrasse fino al trionfale ingresso di Vittorio Emanuele II di Savoia a Venezia il 7 novembre 1866, pertanto escludendo del tutto che l'annessione non fosse voluta dalla popolazione del Veneto e di Mantova.
Nella notte tra l'8 e il 9 maggio 1997, un gruppo di persone autodefinitesi "Veneta Serenissima Armata" (meglio conosciuti come i Serenissimi) occupò militarmente il campanile di San Marco a Venezia: tali attivisti, successivamente arrestati e condannati, sostenevano di aver fatto delle ricerche storiche e scoperto elementi che, a loro parere, avrebbero invalidato, fra l'altro, anche il plebiscito di ratifica dell'annessione al Regno d'Italia del 1866, caratterizzato, sempre a loro dire, da presunti brogli e violazioni degli accordi internazionali sottoscritti durante l'armistizio di Cormons e il trattato di Vienna.
Nel 2012 il Consiglio regionale del Veneto approvò una risoluzione nella quale veniva affermato che «l'adesione del Veneto al Regno italiano con il referendum del 21 e 22 ottobre 1866 è maturata con uno strumento di consultazione diretta, caratterizzato, per la verità, da una serie di azioni truffaldine messe in atto dal Regno d'Italia».Nel settembre 2016 la Regione del Veneto ha inviato a novanta biblioteche venete una copia del libro "1866 la grande truffa: il plebiscito di annessione del Veneto all'Italia" di Ettore Beggiato, che sostiene la tesi della truffa, rinvigorendo il dibattito tra gli storici.Il 24 aprile 2017 il presidente della Regione Luca Zaia ha indetto un referendum consultivo per sottoporre ai cittadini residenti il quesito «Vuoi che alla regione Veneto siano attribuite ulteriori forme e condizioni di autonomia?», per poi chiedere competenze di governo simili alle regioni a statuto speciale confinanti. La data della votazione, scelta congiuntamente alla Lombardia dove si è svolta una consultazione analoga, è avvenuta simbolicamente il 22 ottobre 2017, proprio nel giorno del 151º anniversario del voto del 21-22 ottobre 1866, anche per "dare una risposta" allo storico plebiscito.
Nel dicembre 2010 Roberto Calderoli, allora ministro per la Semplificazione normativa del Governo Berlusconi IV, annunciò l'approvazione del cosiddetto "decreto ammazza-norme" con cui si volevano eliminare dall'ordinamento italiano migliaia di leggi considerate inutili od obsolete: tra le norme abrogate vi era però anche il regio decreto 4 novembre del 1866, n. 3300, oltre alla relativa legge di conversione 18 luglio 1867, n. 3841, che avevano decretato l'annessione del Veneto al Regno d'Italia.Pur trattandosi di un mero errore formale, in quanto la Costituzione Italiana comunque garantisce da un lato l'indivisibilità dell'Italia e dall'altro lato include il Veneto tra le regioni italiane, fu ritenuto necessario riapprovare un apposito decreto per rimediare all'errore.
(FR) Archives diplomatiques. Recueil de diplomatie et d'histoire, IV, Parigi, Librairie diplomatique D'Amymot, 1866.
 Gli archivi dei regi commissari nelle province del Veneto e di Mantova (PDF), vol. 1, Roma, Ministero dell'interno - pubblicazioni degli Archivi di Stato, 1968.
 Gli archivi dei regi commissari nelle province del Veneto e di Mantova (PDF), vol. 2, Roma, Ministero dell'interno - pubblicazioni degli Archivi di Stato, 1968.
 I documenti diplomatici italiani, VII, Roma, Ministero degli Affari Esteri, 1983.
 Francesco Mario Agnoli, Ettore Beggiato e Nicolò Dal Grande, Veneto 1866, Il Cerchio, 2016,  p. 36, ISBN 978-88-8474-460-9.
 Angela Maria Alberton, "Finché Venezia salva non sia": esuli e garibaldini veneti nel Risorgimento (1848-1866), Sommacampagna, Cierre, 2012, ISBN 978-88-8314-680-0.
 Angela Maria Alberton, Dalla Serenissima al Regno d'Italia: il plebiscito del 1866, in La Grande Storia Illustrata della Serenissima, Il Gazzettino, 2016.
 Ettore Beggiato, 1866 la grande truffa: il plebiscito di annessione del Veneto all'Italia, Editoria universitaria, 1999, ISBN 978-88-88618-52-4.
 Adolfo Bernardello, Veneti sotto l'Austria. Ceti popolari e tensioni sociali (1840-1866), Verona, Cierre, 1997, ISBN 88-86654-54-5.
 Otello Bosari, L'annessione delle province del Veneto e di Mantova al Regno d'Italia nel 1866: la testimonianza degli archivi dei Commissari del Re, Associazione Culturale Aldo Modolo, 2011,  pp. 158.
 Ernesto Brunetta, 1866 - Il Veneto all'Italia e il plebiscito a Venezia, Treviso e Padova, Treviso, Editoriale Programma, 2016, ISBN 978-88-6643-409-2.
 Renato Camurri, Istituzioni, associazioni e classi dirigenti dall'Unità alla Grande guerra, in Storia di Venezia, Enciclopedia Italiana, Treccani, 2002.
 Eugenio Curiel, Il Risorgimento nel Veneto, a cura di ElioFranzin, Padova, Sapere, 2012.
 Paolo De Marchi (a cura di), Il Veneto tra Risorgimento e unificazione (PDF), Verona, Consiglio Regionale del Veneto - Cierre edizioni, 2011, ISBN 978-88-8314-661-9.
 Giovanni Distefano, Atlante storico di Venezia, II, 2008, Supernova, ISBN 978-88-88548-88-3.
 Giovanni Distefano e Giannantonio Paladini, Storia di Venezia 1797-1997 - 2. La Dominante Dominata, II, Venezia, Supernova-Grafice Biesse, 1996, ISBN 88-86870-07-8.
 Emilio Franzina, L'unificazione, in Venezia, Bari, Laterza, 1986, ISBN 88-420-2751-0.
 Giancarlo Giordano, Cilindri e feluche. La politica estera dell'Italia dopo l'Unità, Roma, 2008, ISBN 978-88-548-1733-3.
 Piero Pasini (a cura di), L'altro anniversario 1866-2016: Orgogli e pregiudizi venetisti e anti-italiani , in Venetica, nº 1, Cierre edizioni, 2016, ISBN 978-88-8314-854-5.
 Mauro Pitteri (a cura di), Diario veneto del Risorgimento: 1848-1866, (introduzione di Paul Ginsborg; prefazione di Raffaele Bonanni), CISL Veneto, 2011, SBN IT\ICCU\VIA\0213337.
 Sebastiano Porcu, Il plebiscito del Veneto del 1866, in I Plebisciti nell'Italia del Risorgimento, marzo 2015, ISBN 978-605-03-6741-6.
 Daniele Trabucco e Sergio Romano, L'Antirisorgimento e il passato che non c'è, in Il paese delle molte storie, Milano, Rizzoli, 2007, ISBN 978-88-586-0166-2.
 Genova Giovanni Thaon di Revel, La cessione del Veneto. Ricordi di un commissario regio militare, Milano, Dumolard, 1890, OCLC 56987382.
 Genova Giovanni Thaon di Revel, Venezia 1866: dall'occupazione asburgica all'occupazione sabauda dei territori veneti. La cessione del Veneto, Editoria Universitaria Venezia, 2003, ISBN 978-88-88618-03-6.
 Comitato regionale veneto per la storia del risorgimento italiano, L'ultima dominazione austriaca e la liberazione del veneto nel 1866. Memorie di Filippo Nani Mocenigo - Ugo Botti - Carlo Combi - Antonino Di Prampero - Manlio Torquato Dazzi e Giuseppe Solitro., Chioggia, Stab. Tip. Giulio Vianelli italiano, 1916.
 Wikimedia Commons contiene immagini o altri file sul plebiscito del Veneto del 1866
Il nome di Pleiadi del Sud (in inglese Southern Pleiades; o Ammasso di Theta Carinae o le sigle di catalogo IC 2602 e C 102) designa un brillante e appariscente ammasso aperto situato nella costellazione della Carena, posto sul bordo meridionale della Via Lattea australe. Il nome proprio è dovuto al suo aspetto e alla sua grande luminosità, che lo rende simile al ben noto ammasso boreale delle Pleiadi.
È uno degli ammassi aperti più brillanti della volta celeste; nell'emisfero celeste australe è l'ammasso più luminoso ed è visibile perfettamente ad occhio nudo durante tutto l'anno dalle aree temperate australi, dove si presenta circumpolare, in una zona già di per sé molto ricca di gruppi stellari e nebulose.La sua stella principale, θ Carinae, costituisce il vertice più settentrionale di un asterismo noto come Croce di diamante. La distanza dell'ammasso, stimata sui 479 anni luce, e il suo moto proprio inducono a ritenere che sia legato alla grande associazione stellare nota come Associazione Scorpius-Centaurus, un gruppo di stelle relativamente giovani e luminose ben visibili dall'emisfero australe, il cui orientamento è leggermente inclinato rispetto al piano galattico.
La declinazione di -64° delle Pleiadi del Sud fa sì che l'ammasso sia osservabile dall'emisfero boreale solo dalle sue regioni tropicali; in molte regioni dell'emisfero australe, come il Sudafrica, gran parte dell'Australia e del Sudamerica, si presenta invece circumpolare.Si individua con estrema facilità pochi gradi a sud della brillantissima Via Lattea australe, in un punto ricco di stelle di quinta e sesta magnitudine; ad occhio nudo sono distinguibili alcune stelline minute ad est della stella azzurra θ Carinae (nota anche come Vathorz Posterior), che conferiscono all'ammasso un aspetto sfocato e nebuloso. Ha una forma che ricorda vagamente i segni lasciati dal colpo di zampa di un felino, dove le tre stelle ad est richiamano le quattro dita centrali e la stellina a nord di θ Carinae il primo dito; il palmo è invece rappresentato dalla stessa θ Carinae. Quest'ultima stella costituisce inoltre uno dei vertici, il più settentrionale, di un asterismo noto nell'emisfero sud col nome di Croce di diamante, che appare orientato allo stesso modo della vicina costellazione della Croce del Sud, sebbene l'asterismo sia meno luminoso e più allungato rispetto alla costellazione.Lo strumento migliore per l'osservazione è un binocolo 10x50, o al più un piccolo telescopio, poiché ad ingrandimenti maggiori si perde la vista d'insieme. La disposizione delle sue stelle principali, raccolte su un lato attorno alla stella più brillante, è simile a quella delle Pleiadi, nella costellazione del Toro, anche se in forma un po' ridotta. Con strumenti superiori, come un telescopio amatoriale da 80-100mm, si individuano fra le sue componenti principali un buon numero di stelle minori, gran parte delle quali di colore tendente al giallognolo.
L'ammasso fu notato per la prima volta in epoca moderna dall'abate francese Nicolas Louis de Lacaille il 3 marzo del 1751, durante il suo soggiorno a Città del Capo, in Sudafrica, e lo inserì nel suo catalogo edito nel 1755; egli assegnò all'oggetto la sigla Lacaille II.9. Annotò il nome Theta Argus, ossia il nome della stella Theta Carinae, poiché allora la costellazione della Nave Argo non era ancora stata suddivisa in Poppa, Vele e Carena; indicò questa stella come di terza magnitudine e definì l'intero oggetto ammasso nebuloso.A causa della precessione degli equinozi, le Pleiadi del Sud, come tutta l'area di cielo della Via Lattea australe, erano visibili sopra l'orizzonte mediterraneo durante l'Età antica, pertanto è possibile che fossero note sia ai Greci che ai Romani; tuttavia, nessun nome risalente a quell'epoca ci è pervenuto. Col passare dei secoli e l'avvicinarsi del polo sud celeste alla scia della Via Lattea, quest'ammasso ha assunto declinazioni sempre più meridionali; Le Pleiadi del Sud infatti si trovano in quella fascia di cielo compresa fra le 6h e le 18h di ascensione retta, ossia in quella parte dove stelle e oggetti tendono ad assumere declinazioni sempre più meridionali (tranne l'area attorno al polo sud dell'eclittica). Infatti l'area di cielo verso cui l'asse terrestre tende a puntare assume declinazioni meridionali, mentre l'area di cielo da cui si allontana tende a diventare visibile anche a latitudini più settentrionali.Fra circa 4000 anni, come si vede nell'immagine a lato, quest'oggetto si troverà a pochi gradi dal polo sud celeste, diventando così circumpolare in quasi tutto l'emisfero sud e invisibile da quello nord, fino a pochi gradi dall'equatore; in seguito, l'asse terrestre in direzione sud tenderà a puntare verso l'area vicino alla stella Canopo, allontanandosi dalle Pleiadi del Sud, che riprenderanno a mostrarsi anche a latitudini più settentrionali.
L'ammasso delle Pleiadi del Sud è formato da circa 150 stelle giovani, tutte disposte sulla sequenza principale, di cui sette sono perfettamente visibili ad occhio nudo nelle notti più oscure e nitide; la caratteristica principale è la divisione netta che intercorre fra l'arco di stelle visibile ad est, formato da tre stelle di quinta magnitudine più altre meno luminose, e il gruppo ad ovest, meno ricco ma comprendente la stella principale, la gigante azzurra θ Carinae, di magnitudine visuale 2,74. Fra le sue componenti, si osserva pure una variabile Gamma Cassiopeiae, la stella HD 92938 (fra le componenti più brillanti è quella più vicina a θ Carinae), classificata anche con la sigla di stella variabile V518 Carinae.La magnitudine complessiva dell'ammasso è invece pari a +1,9; considerando la magnitudine apparente delle Pleiadi, che è pari a 1,6, le Pleiadi del Sud risultano essere del 39% meno luminose rispetto alle Pleiadi del Toro. L'età dell'ammasso si aggirerebbe sui 30 milioni di anni.A differenza delle Pleiadi, fra le componenti di quest'ammasso non vi è alcuna traccia di nebulosità. Dato che stelle e ammassi aperti si formano da nubi molecolari giganti, si potrebbe a prima vista pensare che l'assenza di nebulosità residue nelle Pleiadi del Sud sia indicatore di un'età maggiore di quella della sua "controparte" boreale; tuttavia recenti studi hanno dimostrato che la nebulosità osservabile nelle Pleiadi non è un residuo della nube da cui si sono formate, ma un insieme di nebulosità indipendenti in cui le Pleiadi si trovano ora a transitare.
Nel corso dei decenni si sono indicati per quest'oggetto vari valori di distanza, spesso molto diversi fra loro e comunque sovrastimati; il satellite Hipparcos ha più di recente fornito un valore di 479 anni-luce (146 pc) dal Sistema solare, e questo dato viene ormai dato come certo dalla comunità scientifica. Secondo questo valore, l'ammasso sarebbe dunque 70 anni luce più lontano rispetto alle Pleiadi, e circa 30 anni luce più lontano dell'Ammasso del Presepe. Tutti questi ammassi si trovano comunque nello stesso braccio galattico in cui si trova anche il nostro Sole, il Braccio di Orione. Calcolando la distanza dei primi due ammassi e rapportandolo alla magnitudine assoluta delle loro componenti, si può affermare che le Pleiadi "del Nord" e le Pleiadi del Sud abbiano la stessa luminosità. La velocità radiale dell'ammasso è invece pari a +19,01 km s−1: ciò implica che la distanza reale fra le Pleiadi del Sud e il nostro Sistema Solare tende ad aumentare.
Le Pleiadi del Sud, come altri ammassi aperti giovani e meno giovani, sono oggetto di studio da parte di diversi osservatori astronomici, fra cui l'Osservatorio Astronomico di Palermo (OAPA), sull'abbondanza e l'impoverimento del litio durante l'evoluzione delle stelle sulla sequenza principale. Nell'ammasso non vi sono stelle azzurre di magnitudine più debole della 8,7 e vi è una quasi totale assenza di stelle di classe spettrale F; fra le stelle di cui non è stata accertata l'appartenenza a quest'ammasso, circa una trentina, alcune sono proprio di classe F e molte altre di classe G, ossia simili al Sole, gran parte delle quali di nona e decima magnitudine apparente. Fra questi astri di classe G, uno in particolare viene monitorato: si tratta di HD 307928 (chiamata anche R58), una giovane stella in procinto di entrare nella fase di sequenza principale, che ruota su se stessa con un periodo di 0,57 giorni. Prima della realizzazione del progetto ROSAT, che si è occupato della completa mappatura a raggi X del cielo, erano note poche informazioni sulle stelle di questo e di altri importanti ammassi australi. Questo studio, applicato alle stelle delle Pleiadi del Sud, ha contribuito a determinare la metallicità tipica degli astri dei giovani ammassi aperti; inoltre, più in generale, il progetto ROSAT ha permesso di accertare con maggior precisione quali stelle minori osservabili nello stesso campo fossero membri reali dell'ammasso, tramite la determinazione della quantità di litio presente nell'atmosfera di queste stelle e attraverso lo studio della velocità di rotazione e dell'attività magnetica stellare.Ulteriori studi sono stati compiuti nel corso degli anni novanta per individuare le controparti ottiche di alcune radiosorgenti individuate in quest'area e per determinarne l'appartenenza o meno a quest'ammasso. Diverse radiosorgenti sono state associate a stelle nane rosse, mentre molte altre sembrano provenire da stelle di classe spettrale G e simili al Sole, confermando che questo tipo di stelle nell'ammasso sono in fase di pre-sequenza principale.
Nel corso degli anni sessanta fu avanzata l'ipotesi che quest'ammasso potesse far parte della grande Associazione Scorpius-Centaurus (Sco-Cen), un'associazione stellare a cui appartengono la gran parte delle stelle di classe spettrale O e B osservabili fra lo Scorpione ed il Centauro; l'associazione è inclinata rispetto al piano galattico, e proseguendo la direzione delineata dalle stelle principali dell'associazione si arriva nell'area delle Pleiadi del Sud. Inoltre, le misure della velocità radiale dell'ammasso, che all'epoca veniva indicata come +24 km/s, era (ed è) paragonabile con quella che mostra l'associazione in direzione di quest'area di cielo.
Le misure di distanza indicate allora per l'ammasso variavano dai 170 ai 220 parsec, misure paragonabili con quelle dell'associazione, la cui distanza media è stimata sui 150 parsec. L'età dell'associazione Sco-Cen, determinata dalle stelle di sequenza principale di classe B0, è stata stimata sui 15-20 milioni di anni, simile pertanto a quella dell'ammasso, il quale potrebbe dunque essere una condensazione locale dell'associazione.Il valore di distanza oggi accettato, 146 parsec, avvicina ulteriormente questa misura a quella data per l'associazione, rendendone ancora più probabile il legame.
L'area di cielo in cui è visibile l'ammasso delle Pleiadi del Sud appare fortemente oscurata da un notevole numero di complessi nebulosi oscuri; sebbene l'ammasso si trovi infatti a pochi gradi dall'equatore galattico, la scia della Via Lattea in questo punto è quasi inesistente, mostrandosi solo alcuni gradi più a nord. Queste nebulose oscure costituiscono un gruppo fortemente disomogeneo; si tratta in gran parte di piccoli complessi isolati, ma la cui abbondanza è tale da mascherare completamente la Via Lattea e gli oggetti che stanno oltre queste nebulose. Tuttavia, questi complessi non rappresentano un esempio omogeneo di regione di formazione stellare, sebbene questa sia comunque in atto. Fra le nebulose presenti in quest'area, vi sono DC289.3-2.8, DC289.9-3.2 e DC287.1+2.4, dei piccoli bozzoli scuri che emettono radiazione infrarossa.Meno di un grado a sud delle Pleiadi del Sud è visibile un altro ammasso aperto, noto come Mel 101; si tratta anche in questo caso di un ammasso giovane, le cui stelle occupano la parte superiore del diagramma HR (si tratta dunque di stelle calde e di colore azzurro). Quest'ammasso risulta fortemente oscurato dalla polvere interstellare che si frappone alla linea di vista e, sebbene si trovi apparentemente vicino alle Pleiadi del Sud, è in realtà molto più lontano: la sua distanza è infatti stimata sui 2,3 kpc, equivalenti a 7500 anni luce; si trova pertanto nel Braccio Sagittario-Carena, ossia quello subito più interno del nostro.
(EN) Stephen James O'Meara, Deep Sky Companions: The Caldwell Objects, Cambridge University Press, 2003, ISBN 0-521-82796-5.
(EN) C. J. Lada e N. D. Kylafits, The Origin of Stars and Planetary Systems, Kluwer Academic Publishers, 1999, ISBN 0-7923-5909-7.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
(EN) S.C. Marsden et al., Doppler Imaging and surface differential rotation of young poen cluster stars - I. HD 307938 (R58) in IC 2602 (Royal Astronomical Society), DOI:10.1111/j.1365-2966.2005.08946.x.
(EN) S. Randich, Membership, Lithium and metallicity in the yung open clusters IC 2602 and IC 2391: enlarging the sample (arXiv.org),  p. 1.
(EN) Charles F. Prosser, Sofia Randich e John R. Stauffer, Photometry in the open clusters IC 2602 and NGC 6475, in Astronomical Journal, vol. 112, nº 2, 1996,  p. 649.
(EN) de Zeeuw, P.T., Hoogerwerf, R., de Bruijne, J.H.J., Brown, A.G.A., & Blaauw, A., A Hipparcos Census of Nearby OB Associations, in Astronomical Journal, vol. 117, 1999,  pp. 354–399, DOI:10.1086/300682.
Toshimi Taki, Taki's 8.5 Magnitude Star Atlas, su geocities.jp, 2005. - Atlante celeste liberamente scaricabile in formato PDF.
 Tirion, Rappaport, Lovi, Uranometria 2000.0 - Volume II - The Southern Hemisphere to +6°, Richmond, Virginia, USA, Willmann-Bell, inc., 1987, ISBN 0-943396-15-8.
 Tirion, Sinnott, Sky Atlas 2000.0 - Second Edition, Cambridge, USA, Cambridge University Press, 1998, ISBN 0-933346-90-5.
 Tirion, The Cambridge Star Atlas 2000.0, 3ª ed., Cambridge, USA, Cambridge University Press, 2001, ISBN 0-521-80084-6.
(EN) Southern Pleiades - Encyclopedia of Science, su daviddarling.info. URL consultato il 25 ottobre 2008 (archiviato dall'url originale il 6 ottobre 2016).
(EN) Open Cluster IC 2602 or Southern Pleiades - Starry Night Photography, su southernskyphoto.com.

PLEIADI – Portale per la Letteratura scientifica Elettronica Italiana su Archivi aperti e Depositi Iistituzionali
Podivice (in tedesco Podiwitz) è un comune della Repubblica Ceca facente parte del distretto di Vyškov, in Moravia Meridionale.

Pokémon Versione Rossa e Pokémon Versione Blu, meglio conosciuti come Pokémon Rosso e Pokémon Blu, sono i primi due videogiochi nella serie di giochi di ruolo giapponesi Pokémon, sviluppata da Game Freak sotto la direzione di Satoshi Tajiri. Pubblicati da Nintendo per la console portatile Game Boy, i due titoli sono apparsi originariamente il 27 febbraio 1996 in Giappone con il nome di Pocket Monsters Rosso (ポケットモンスター 赤 Poketto Monsutā Aka?) e Pocket Monsters Verde (ポケットモンスター 緑 Poketto Monsutā Midori?), mentre Pocket Monsters Blu (ポケットモンスター 青 Poketto Monsutā Ao?) è stato pubblicato il 15 ottobre seguente come edizione speciale. I due videogiochi sono stati esportati con il titolo di Pokémon Rosso e Blu in Nord America e Australia nel 1998 e in Europa nel 1999.
Nei videogiochi il giocatore controlla gli spostamenti del personaggio principale attraverso la regione fittizia di Kanto, alla cattura di creature chiamate Pokémon da allenare e utilizzare nelle sfide contro altri allenatori. Lo scopo del gioco è diventare il campione della Lega Pokémon, sconfiggendo gli otto capipalestra e i quattro allenatori più forti della regione: i Superquattro. Un altro obiettivo è quello di completare il Pokédex, l'enciclopedia fittizia presente all'interno dei giochi, catturando tutte le 150 specie di Pokémon disponibili. I due titoli sono indipendenti l'uno dall'altro, ma condividono la stessa storia. Sebbene possano essere giocate separatamente, è necessario scambiare Pokémon tra le due versioni per completare il Pokédex, poiché ognuna delle due presenta dei Pokémon assenti nell'altra e viceversa. Il 151º Pokémon, Mew, è disponibile soltanto tramite un glitch del gioco o una distribuzione ufficiale di Nintendo.
Pokémon Rosso e Blu hanno goduto di una grande popolarità in Giappone e nei paesi occidentali e hanno dato il via a un media franchise multimilionario secondo solo alla serie di Mario. IGN li ha definiti i giochi di ruolo (GDR) per Game Boy più venduti di sempre e i GDR più venduti in assoluto. I videogiochi originali sono stati rieditati nel 1998 in Pokémon Giallo, un'edizione speciale che riprende elementi della serie televisiva, e nel 2004 in Pokémon Rosso Fuoco e Verde Foglia, remake a colori per Game Boy Advance dei due titoli con numerosi aggiornamenti.
Pokémon Rosso e Blu si svolgono nella regione fittizia di Kanto, in cui sono presenti dieci città e una serie di percorsi terrestri e marittimi che li collegano. Il protagonista è un giovane ragazzo di dieci anni di nome Rosso che vive a Biancavilla. Avventuratosi nell'erba alta per uscire dal villaggio in cerca di avventura, una voce gli intima di fermarsi. Il professor Oak, un celebre ricercatore di Pokémon, gli spiega che nell'erba alta vivono Pokémon selvaggi e che affrontarli da solo può essere pericoloso. Egli conduce il giocatore al suo laboratorio, dove si trova già il nipote di Oak ed eterno rivale di Rosso, Blu. Al giocatore e al rivale viene quindi fatto scegliere un Pokémon iniziale tra Bulbasaur, Squirtle e Charmander per il loro viaggio per diventare allenatori di Pokémon. Il nipote di Oak sceglierà sempre il Pokémon avvantaggiato rispetto allo starter del giocatore e lo sfiderà immediatamente a un combattimento con i loro nuovi Pokémon, continuando ad affrontare il protagonista a determinati intervalli nel corso del gioco.
Dopo aver ricevuto il Pokédex, il giocatore si avventura quindi in un viaggio attraverso Kanto, catturando Pokémon selvaggi, allenandoli e combattendo contro altri allenatori, con lo scopo di diventare il miglior allenatore di Pokémon di sempre. Per fare questo dovrà visitare le otto palestre Pokémon disseminate per Kanto e sfidarne gli otto capipalestra per ottenere le medaglie necessarie a proseguire. Raccolti tutti e otto i riconoscimenti, il giocatore può accedere alla Lega Pokémon, che ospita i migliori allenatori della regione. Qui dovrà sconfiggere i Superquattro e infine il nuovo Campione della Lega, il suo rivale Blu. Nel corso del gioco il giocatore dovrà anche affrontare i membri del Team Rocket, un'organizzazione criminale senza scrupoli dedita al traffico e allo sfruttamento dei Pokémon.
Come numerosi videogiochi di ruolo, Rosso e Blu presentano una visuale bidimensionale dall'alto in terza persona; il giocatore controlla direttamente il personaggio principale, spostandolo nel mondo fittizio e interagendo con diversi oggetti e persone. Il giocatore può portare con sé fino a un massimo di sei Pokémon, mentre i rimanenti possono essere depositati in dei box in attesa di utilizzo. Accedendo al menù principale si possono configurare i propri Pokémon, gli strumenti e le opzioni del gioco. Percorrendo la regione, il giocatore attraversa differenti tipi di terreno: erba alta, foreste, grotte e percorsi acquatici, in cui dimorano diverse specie di Pokémon selvatici che appaiono in modo casuale. In queste zone sono ugualmente presenti allenatori non giocanti che sfidano il giocatore a combattere contro i loro Pokémon.
Quando il giocatore incontra un Pokémon selvatico o viene sfidato da un allenatore, l'azione passa a una scena di battaglia a turni, in cui i Pokémon del giocatore e quelli avversari si affrontano con le loro abilità in scontri uno contro uno. In battaglia il giocatore può scegliere di utilizzare uno dei quattro attacchi del Pokémon, ricorrere a uno strumento, cambiare creatura o tentare la fuga (solo nel caso di incontri con Pokémon selvatici). Ogni Pokémon e attacco appartengono a uno o più tipi che si rivelano più o meno efficaci contro tipi differenti in base a un sistema di debolezze e resistenze. I Pokémon possiedono un ammontare di Punti Salute (PS); quando questi vengono ridotti a zero, la creatura sviene e non è più in grado di combattere fino a quando la sua salute non è ripristinata con strumenti o presso i Centri Pokémon. Quando un Pokémon del giocatore sconfigge un avversario, riceve un numero di punti esperienza proporzionale alla forza del Pokémon battuto. Dopo aver accumulato abbastanza esperienza un Pokémon sale di livello, incrementando le sue statistiche e apprendendo nuove mosse. Raggiungendo determinati livelli alcuni Pokémon possono evolvere, modificando il loro aspetto. Queste evoluzioni influenzano le statistiche delle creature e i livelli a cui apprendono nuovi attacchi (Pokémon evoluti ottengono un incremento maggiore di abilità a livello, ma imparano le stesse mosse più tardi).
La cattura dei Pokémon è un altro elemento essenziale del gioco. Durante un incontro con un Pokémon selvatico, il giocatore può lanciargli una Poké Ball; se la cattura ha successo il Pokémon entrerà in possesso del giocatore. I fattori che influenzano il tasso di successo della cattura includono i PS del Pokémon bersaglio e il tipo di Poké Ball utilizzata. L'obiettivo finale del gioco è di completare l'enciclopedia fittizia dei Pokémon denominata Pokédex, catturando, evolvendo e scambiando tutte e 150 le specie di creature. Nonostante sia presente nel gioco come 151º Pokémon, Mew è ottenibile soltanto tramite un glitch del gioco o una distribuzione ufficiale di Nintendo e, pertanto, non sarà necessario catturarlo per completare il gioco. Pokémon Rosso e Blu permettono ai giocatori di scambiare creature tra due cartucce, connettendo i Game Boy tramite un cavo Game Link. Questa operazione è necessaria per completare il Pokédex, dato che ognuna delle due versioni presenta dei Pokémon esclusivi e che quattro specie si evolvono solo scambiandole. In Pokémon Rosso non è possibile ad esempio catturare Sandshrew, Sandslash, Vulpix, Ninetales, Meowth, Persian, Bellsprout, Weepinbell, Victreebel, Magmar e Pinsir, mentre nella versione Blu non sono disponibili Ekans, Arbok, Oddish, Gloom, Vileplume, Mankey, Primeape, Growlithe, Arcanine, Scyther ed Electabuzz. Il Game Link permette inoltre di affrontare la squadra Pokémon di altri giocatori.
La connettività è garantita anche con Pokémon Giallo, mentre con i videogiochi della seconda generazione Pokémon Oro e Argento e Pokémon Cristallo non sono ammessi i combattimenti e gli scambi possono avvenire solo in assenza, nelle due squadre, di Pokémon e attacchi introdotti nella seconda generazione. A partire dalla terza generazione, invece, Pokémon Rosso e Blu non sono più compatibili con gli altri titoli della serie. Utilizzando il Transfer Pak per Nintendo 64, dati dei due giochi come Pokémon e strumenti possono essere trasferiti in Pokémon Stadium e Pokémon Stadium 2.
Il concetto della saga di Pokémon è stato sviluppato dal game designer Satoshi Tajiri sulla base del suo interesse per collezionare insetti, passatempo molto diffuso tra i bambini giapponesi. Crescendo, Tajiri constatò tuttavia una riduzione nella popolazione d'insetti della città in cui abitava, a causa dell'urbanizzazione dell'abitato, e vide che i bambini passavano più tempo in casa che a giocare all'aperto. Concepì allora l'idea di un videogioco basato sulla cattura di creature che assomigliassero agli insetti: i Pokémon, a cui i bambini avrebbero potuto affezionarsi dando loro un soprannome individuale e controllandoli in battaglia. Per evitare di riempire il mondo videoludico di "violenza gratuita", Tajiri decise di non far sanguinare o morire le creature, ma di farle semplicemente svenire.
Nel 1989 Tajiri fondò la software house Game Freak in collaborazione con il suo amico Ken Sugimori. L'anno seguente iniziarono a concepire le prime creature di quello che avevano provvisoriamente intitolato Capsule Monsters (カプセルモンスター Kapuseru Monsutā?). Risalgono a questo periodo i design di Rhydon, Gastly, Slowbro, Nidorino e Gengar. In queste prime fasi di progettazione, il gameplay del gioco subì numerose modifiche, passando da una versione in cui i Pokémon potevano essere acquistati da rivenditori specializzati a un sistema per ottenere l'appoggio delle creature basato sul carisma del giocatore, fino alla versione finale in cui i Pokémon selvatici vengono catturati tramite Poké Ball. Quando fu commercializzato per la prima volta il Game Boy, Tajiri pensò che la console fosse perfetta per la sua idea; specialmente per la presenza del cavo Game Link che avrebbe permesso ai giocatori non solo di combattere tra di loro, ma anche e soprattutto di scambiare le creature, espandendo l'aspetto comunicativo e interattivo del gioco. Il game designer venne influenzato anche dal videogioco di Square The Final Fantasy Legend, che gli fece capire che il Game Boy poteva supportare anche giochi che non fossero solamente di azione. A causa di problemi legali, il titolo venne cambiato da Capsule Monsters a CapuMon e KapuMon, prima di attestarsi definitivamente come Pocket Monsters. Il progetto venne quindi proposto a Nintendo, sebbene lo stesso Tajiri nutrisse dei dubbi in merito al fatto che la compagnia avrebbe apprezzato e capito fino in fondo il concept del gioco. Nintendo accettò tuttavia la proposta, rimanendo abbastanza soddisfatta dai progetti precedenti di Tajiri da scommettere sulla sua prossima creazione. Shigeru Miyamoto, illustre game designer di Nintendo autore delle serie Mario, Donkey Kong e The Legend of Zelda, suggerì la creazione di versioni multiple del gioco contenenti ognuna dei Pokémon differenti; sistema che avrebbe incoraggiato il meccanismo degli scambi.
Lo sviluppo dei giochi richiese a Game Freak sei anni di lavoro e vide la partecipazione di appena nove dipendenti. L'artista Ken Sugimori diresse il team creativo preposto all'ideazione del design dei Pokémon e finalizzò l'aspetto di ogni creatura da far poi elaborare al dipartimento grafico per il rendering finale. In questo periodo Game Freak dovette affrontare gravi difficoltà finanziarie che la portarono sull'orlo della bancarotta; cinque impiegati diedero le dimissioni e lo stesso Taijiri dovette rinunciare temporaneamente al suo stipendio. Ultimata la programmazione vennero rimossi dai supporti gli strumenti di debugging ma, a causa delle limitate risorse della società, rimasero comunque numerosi difetti. Essendosi liberato un piccolo spazio sulla cartuccia, un programmatore di Game Freak, Shigeki Morimoto, decise di introdurre segretamente un 151º Pokémon chiamato Mew. Pensato originariamente come uno scherzo a conoscenza del solo personale di Game Freak, Tajiri rivelò invece al pubblico qualche mese dopo l'uscita dei giochi l'esistenza del Pokémon misterioso, permettendo ai giocatori di ottenerlo tramite un evento promozionale di Nintendo. In seguito è stato scoperto un modo per catturare Mew tramite un glitch del gioco. Lo stesso Tajiri ha ammesso che l'esistenza di Mew «creò molte dicerie e leggende sul gioco», contribuendo a «tenerne vivo l'interesse».
A conclusione dei sei anni di sviluppo, però, la tecnologia era evoluta e ben pochi puntavano ancora su una console antiquata come il Game Boy quando i CD-ROM per computer garantivano grafiche e prestazioni migliori. Tajiri si aspettava quindi un rifiuto da parte di Nintendo a commercializzare il prodotto, ma ancora una volta le sue paure si rivelarono infondate e la compagnia produsse il gioco, sebbene non riponesse troppa fiducia nel suo successo.
La colonna sonora di Pokémon Rosso e Blu, comprendente le musiche di sottofondo e i versi dei Pokémon, è stata composta interamente da Junichi Masuda. Essa venne scritta direttamente nella console portatile utilizzando le quattro tracce del dispositivo. A detta di Masuda, nonostante le limitazioni tecniche, la musica assumeva un ruolo importante per aiutare «il giocatore a entrare nello stato d'animo adatto allo scenario», visto che la grafica all'epoca era ancora più limitata. A differenza dei titoli successivi della serie, in cui la musica poteva essere composta in precedenza e indipendemente dallo sviluppo dei videogiochi essendo la loro struttura già largamente predefinita, in Pokémon Rosso e Blu essa dovette essere composta di pari passo con lo sviluppo del gioco. Masuda dovette quindi fare in modo di abbinare i suoni ai diversi scenari ed effetti visivi, stando attento a rispettare i tempi di gioco, in modo che la musica coincidesse con determinate azioni del giocatore.
La colonna sonora è stata raccolta nell'album Game Boy "Pokémon" no Sound ga marugoto haitte, asoberu CD (ゲームボーイ「ポケモン」のサウンドがまるごと入って、遊べるCD Gēmu Bōi "Pokemon" no saundo ga marugoto haitte, asoberu CD?), pubblicato nel solo Giappone da Pikachu Records il 1º novembre 1997. Esso è composto da due dischi per un totale di 197 tracce, che comprendono le musiche di sottofondo, gli effetti sonori, i versi di tutti i Pokémon e le voci delle creature lette da Shin'ichirō Miki, la voce del Pokédex di Ash Ketchum nella serie televisiva.
Nonostante i giochi fossero completi già a fine ottobre 1995, Nintendo non riuscì a pubblicare i titoli in tempo per la fine dell'anno e ripiegò su un mese di scarse vendite come febbraio. In Giappone Pocket Monsters Rosso (ポケットモンスター 赤 Poketto Monsutā Aka?) e Pocket Monsters Verde (ポケットモンスター 緑 Poketto Monsutā Midori?) vennero quindi pubblicati il 27 febbraio 1996, con Charizard e Venusaur sulle rispettive copertine. Sebbene le premesse non fossero incoraggianti, le vendite furono subito buone, favorite anche dalla strategia di produrre due versioni del gioco con Pokémon esclusivi che spinse il pubblico a comprare entrambe le copie.
Pocket Monsters Blu (ポケットモンスター 青 Poketto Monsutā Ao?) venne pubblicato in patria il 15 ottobre 1996 come edizione speciale ordinabile dai soli abbonati alla rivista CoroCoro Comic e il 10 ottobre 1999 venne reso disponibile all'acquisto al grande pubblico. La confezione riprende quella dei due giochi precedenti mostrando però Blastoise. Esso presenta una grafica migliorata, nuovi dialoghi, la rimozione di numerosi glitch e piccole modifiche alle mappe. I Pokémon assenti in questa versione sono un miscuglio di quelli mancanti in Rosso e Verde.
Visto il successo dei videogiochi in Giappone, il prodotto venne proposto anche a Nintendo of America per una sua pubblicazione in Occidente. Le difficoltà principali per una localizzazione negli Stati Uniti, tuttavia, risiedevano nella mancanza di entusiasmo di fondo del pubblico nordamericano per i videogiochi di ruolo e nell'aspetto troppo tenero dei Pokémon. Il team di localizzazione suggerì addirittura di ripensare il design delle creature, al fine di renderle più mostruose, ma il presidente di Nintendo Hiroshi Yamauchi si rifiutò. Infine Nintendo of America si decise a lanciare il franchise Pokémon in grande stile, sperando di poter ripetere anche in Nord America il successo ottenuto dalle creature in Giappone. L'8 settembre 1998 iniziò dunque la trasmissione dell'anime e il 28 dello stesso mese furono messi in commercio i videogiochi Pokémon Rosso e Blu, corrispondenti nordamericani di Pocket Monsters Rosso e Pocket Monsters Verde.
Fin dalle prime fasi del processo di traduzione apparve chiaro che trasporre semplicemente il testo di gioco dal giapponese all'inglese sarebbe stato impossibile a causa della fragilità del codice sorgente originale — un effetto collaterale del tempo insolitamente lungo che ci volle a sviluppare i giochi. I videogiochi vennero quindi programmati sulla base del più moderno Pocket Monsters Blu, con migliorie grafiche, soprattutto negli sprite, ma mantenendo la stessa distribuzione di Pokémon presente in Pocket Monsters Rosso e Pocket Monsters Verde. Con l'approvazione di Nintendo, un team guidato da Hiro Nakamura rinominò i singoli Pokémon per adattarli a un pubblico occidentale, basandosi sul loro aspetto e caratteristiche. Con l'occasione Nintendo registrò i nomi delle 151 creature per assicurarsi che rimanessero limitate al solo franchise. I due giochi furono rinominati Pokémon, contrazione di Pocket Monster diffusa tra gli appassionati giapponesi della serie, ma anche perché Roald Dahl possedeva il copyright di Pocket Monster. Il titolo venne stampato a grandi lettere sulle confezioni dei due videogiochi, insieme allo slogan Gotta catch 'em all ("Acchiappali tutti!"); le immagini presenti nelle versioni giapponesi vennero sostituite da due disegni di Charizard e Blastoise a tutta pagina creati da Ken Sugimori. La scelta di intitolare i giochi Pokémon Rosso e Pokémon Blu, adottando il colore blu in luogo del verde, deriva probabilmente dal fatto che il primo era percepito come un colore più popolare in America e più utilizzato in contrapposizione al rosso.
Temendo che i videogiochi non avrebbero allettato i bambini e adolescenti statunitensi, Nintendo of America spese oltre cinquanta milioni di dollari per promuovere i due giochi e fece coincidere la loro pubblicazione con l'inizio delle trasmissioni della serie televisiva, con la messa in commercio del gioco di carte collezionabili e con un massiccio merchandising legato alla serie. I giochi vendettero molto bene e Pokémon si avviò a diventare un franchise estremamente lucrativo in Nord America.
Dopo la positiva esperienza nordamericana, i videogiochi vennero esportati anche in Australia, il 23 ottobre (Rosso) e il 1º novembre 1998 (Blu), e in Europa, il 5 ottobre 1999. Per la pubblicazione nei territori di lingua francese e tedesca, i team di localizzazione attribuirono nuovi nomi ai Pokémon, mentre le edizioni in italiano e spagnolo mantengono quelli della versione statunitense.
In seguito al grande successo della serie televisiva, Nintendo produsse Pokémon Versione Gialla: Speciale Edizione Pikachu (ポケットモンスター ピカチュウ Poketto Monsutā Pikachū?), un'edizione speciale e leggermente modificata di Rosso e Blu, a colori e con Pikachu come mascotte. Il videogioco venne pubblicato in Giappone il 12 settembre 1998, uscì in Nord America il 1º ottobre 1999 e in Europa il 16 giugno 2000.
La storia e il sistema di gioco si mantengono per la maggior parte identici a Rosso e Blu, con alcune differenze introdotte per rendere il gioco più simile alla serie TV. Il giocatore otterrà quindi come Pokémon iniziale un Pikachu che si rifiuta di entrare nella propria Poké Ball e lo seguirà ovunque. Sono stati inoltre introdotti alcuni personaggi non giocanti modellati su figure dell'anime, come il trio del Team Rocket Jessie, James e Meowth, l'infermiera Joy o l'agente Jenny. Pokémon Giallo ottenne il plauso della critica e vendette eccezionalmente bene, soprattutto in Nord America.
Pokémon Rosso Fuoco (ポケットモンスター ファイアレッド Poketto Monsutā Faiareddo?) e Pokémon Verde Foglia (ポケットモンスター リーフグリーン Poketto Monsutā Rīfugurīn?) sono dei remake di Pocket Monsters Rosso e Verde per Game Boy Advance, pubblicati in Giappone il 29 gennaio, in Nord America il 9 settembre e in Europa il 1º ottobre 2004.
I remake utilizzano il motore grafico di Pokémon Rubino e Zaffiro e riprendono integralmente la storia di Rosso e Blu aggiungendo una serie di missioni supplementari una volta battuta la Lega Pokémon. Scambiare Pokémon da Rosso Fuoco e Verde Foglia divenne l'unico modo per ottenere le creature della prima generazione nelle edizioni Rubino e Zaffiro e successive, dal momento che Rosso e Blu non erano più compatibili con le nuove versioni.
Il 27 febbraio 2016 sono state pubblicate le conversioni dei due giochi e di Pokémon Giallo per la Virtual Console del Nintendo 3DS. Annunciati tramite Nintendo Direct il 12 novembre 2015, i videogiochi non sono remake delle versioni per Game Boy, ma una fedele riproposizione dei titoli originali. La grafica è in scala di grigio e tra le migliorie apportate vi è la possibilità di utilizzare la connessione wireless in sostituzione del Game Link Cable per effettuare scambi e lotte. Sono state inoltre modificate alcune animazioni per prevenire episodi di epilessia fotosensitiva nei soggetti sensibili. I videogiochi sono inoltre compatibili con il software Banca Pokémon. Ad aprile 2016 risultano scaricate oltre 1,5 milioni di copie di Rosso, Blu, Giallo e Verde, quest'ultimo distribuito solamente in Giappone.
Immaginati da Tajiri agli albori del Game Boy, Pocket Monsters Rosso e Pocket Monsters Verde uscirono in Giappone nel febbraio 1996, quando la console appariva ormai sul viale del tramonto e Nintendo non si aspettava che potessero diventare un successo commerciale. Il lancio fu dunque in sordina, tuttavia le vendite crebbero lentamente ma costantemente. Forte di un passaparola positivo, Tajiri decise di rivelare al pubblico l'esistenza del Pokémon segreto Mew; in aprile la rivista CoroCoro Comic organizzò quindi un concorso per assegnare a venti fortunati la creatura misteriosa, a cui parteciparono ben 78 000 persone. Tajiri ha in seguito rivelato che il suo obiettivo era di incoraggiare i giocatori a scambiare il Pokémon introvabile e di mantenere alto l'interesse per il gioco creando un mito alimentato dal passaparola e dalla fantasia dei fan. Dopo questo evento e congiuntamente al successo della serie televisiva anime Pokémon, le vendite esplosero, passando da 200 000 a 4,7 milioni entro la fine del 1997. I videogiochi rimasero per un anno e mezzo in cima alle classifiche di vendita nipponiche e, con l'uscita di Pocket Monsters Blu, le tre versioni divennero il primo videogioco — e finora l'unico — a oltrepassare la soglia dei 10 milioni di esemplari venduti in Giappone, con 10,22 milioni di copie.
Le copie vendute in Nord America furono 11,27 milioni, mentre in Europa le vendite si attestarono sugli 8,89 milioni. Pokémon Rosso e Blu hanno fatto il loro ingresso nel Guinness dei primati come i titoli della serie con il maggior numero di copie vendute (31,37 milioni), rendendoli, secondo IGN, i videogiochi di ruolo per Game Boy più venduti di sempre e i GDR più venduti in assoluto.
Il successo dei videogiochi Pokémon Rosso e Blu è stato attribuito alla loro esperienza di gioco innovativa. Pur non vantando infatti effetti audiovisivi all'avanguardia, i giovani di tutto il mondo apprezzarono il sistema di gioco e l'aspetto comunicativo degli scambi, che garantivano un divertimento duraturo e variegato che non si esauriva — come per molti altri giochi — con la conclusione della storia. Le limitazioni grafiche e sonore dei due titoli, inoltre, sono state riconosciute come incentivi allo sviluppo dell'immaginazione e della creatività dei bambini. «Con tutto il gran parlare di motori grafici, texture mapping e simili, c'è qualcosa di fresco in questo superlativo sistema di gioco, che vi fa dimenticare la stucchevole grafica 8 bit», ha commentato The Guardian.
I giochi ricevettero valutazioni positive da parte della critica specializzata, ottenendo un punteggio cumulativo dell'87,86% (Rosso) e dell'88,33% (Blu) su GameRankings. Lodi particolari vennero riservate alle funzionalità multigiocatore che permettevano di scambiare Pokémon e di sfidare altri giocatori in combattimenti. Craig Harris di IGN assegnò ai giochi un 10/10, affermando che «anche se avete finito la storia principale, potreste non avere ancora tutti i Pokémon del gioco. La sfida di catturarli tutti è veramente l'attrattiva principale del gioco». La loro popolarità tra i bambini li fece diventare la moda del momento e fece nascere intorno ai due titoli una vera e propria frenesia. Peter Bartholow di GameSpot, che ha dato ai giochi una valutazione di 8,8/10, ha criticato proprio la bassa qualità grafica e sonora, descrivendoli però come i soli difetti del gioco. Tra gli aspetti positivi ha elencato la giocabilità, longevità e varietà, la modalità multigiocatore e l'accessibilità a giocatori non esperti, mantenendosi comunque interessante anche per i fan del genere RPG. Il sito Nintendolife.com assegna loro nove stelle su dieci e li definisce i giochi più stimolanti e di maggior successo della serie Pokémon, nonostante i continui aggiornamenti introdotti nei titoli seguenti, concludendo che si tratta di due dei migliori videogiochi di ruolo mai creati.
Pokémon Rosso e Blu diedero il via, a cavallo tra gli anni novanta e duemila, a una vera e propria frenesia collettiva denominata "Pokémania" e sono stati i capostipiti di quello che si avviò a diventare un media franchise di svariate decine di milioni di dollari. I giochi sono stati adattati, a ridosso della loro uscita, nella fortunata serie televisiva anime Pokémon con protagonista Ash Ketchum e nel gioco di carte collezionabili Pokémon Trading Card Game. Nel 2013 è stato prodotto lo special Pokémon: Le origini che, a differenza della serie televisiva, segue le avventure di Rosso e si mantiene più fedele ai videogiochi Rosso e Blu. Nintendo ha fatto seguire a Pokémon Rosso e Blu una serie di titoli che riprendono lo stesso sistema di gioco, introducendo con ciascuna edizione nuove creature e alcune novità al gameplay: hanno quindi visto la luce Pokémon Oro e Argento (1999), Pokémon Rubino e Zaffiro (2002), Pokémon Diamante e Perla (2006), Pokémon Nero e Bianco (2010), Pokémon Nero 2 e Bianco 2 (2012), Pokémon X e Y (2013) e Pokémon Sole e Luna (2016). In Pokémon Oro e Argento, una volta sconfitti i Superquattro della Lega Pokémon di Johto, il giocatore può accedere alla regione di Kanto, la stessa in cui si svolgono Rosso e Blu, per batterne i capipalestra. Per terminare il gioco bisogna affrontare anche Blu, che ha rimpiazzato Giovanni come capopalestra di Smeraldopoli e Rosso, il Campione della regione. Sono stati sviluppati anche numerosi spin-off, come la serie Pokémon Mystery Dungeon, Pokémon Pinball e Pokémon Ranger. A cinque anni dall'uscita di Rosso e Blu, Nintendo celebrò il primo anniversario Pokémon, in cui George Harrison, il vice presidente di Nintendo of America, imputò il successo duraturo della serie a "quelle gemme preziose" di Pokémon Rosso e Blu, che iniziarono il tutto.
I due titoli rimangono ancora oggi dei riferimenti in materia di videogiochi. Essi figurano al 72º posto nella classifica dei 100 migliori giochi di tutti i tempi stabilita da IGN nel 2003; i giudici commentarono che essi "avviarono una rivoluzione" e ne elogiarono la profondità di gioco e la loro complessità e strategia. Due anni più tardi salirono alla 70ª posizione in virtù del loro impatto nella cultura di massa e della prolifica serie di videogiochi, film, trasmissioni televisive e prodotti correlati a cui diedero inizio. Nel 2007 la loro longevità li portò a ricoprire la 37ª posizione della stessa classifica:
Il sito 1UP.com ha composto una lista dei migliori cinque videogiochi che uscirono all'ultimo momento nella vita della console per cui erano stati sviluppati; in questo elenco Pokémon Rosso e Blu sono posizionati al primo posto come i giochi che hanno fatto emergere il "potenziale inespresso" del Game Boy nella seconda metà degli anni novanta. La rivista Nintendo Power li ha elencati al terzo posto tra i migliori videogiochi per Game Boy, mentre in una classifica simile di Game Informer occupano la seconda posizione e in quella di GamesRadar la prima. Essi figurano al quarto posto nella lista dei migliori videogiochi di ruolo stilata da IGN. Nel 2009 VG Chartz li posizionò al 19º posto tra i cento migliori videogiochi scelti dalla redazione.
Il 12 febbraio 2014 un programmatore australiano anonimo lanciò l'iniziativa "Twitch Plays Pokémon", un "esperimento sociale" sul sito streaming Twitch per permettere a persone di tutto il mondo di giocare una partita collettiva a Pokémon Rosso inserendo i comandi nella chat del sito. Il gioco venne completato il 1º marzo 2014, dopo 390 ore di gioco multiplayer ininterrotto e vide la partecipazione di una media di 50 000 persone.
(EN) Game Freak, Pokémon Red and Blue, Instruction Manual, Nintendo, 30 settembre 1998.
(EN) Paul J. Shinoda, Pokémon Official Nintendo Player's Guide, Nintendo Power, 1998, ISBN 4-549-66914-4.
 Help! - Pokémon Red & Blue (JPG), in Game Boy Color Mania, nº 3, Play Press Publishing, marzo 2000,  pp. 38-40.
(EN) What's the Deal with Pokémon?, in Electronic Gaming Monthly, nº 124, novembre 1999.
(EN) Pokémon Red Version / Pokémon Blue Version / Pocket Monsters Midori, su MobyGames, Blue Flame Labs. 
(EN) Pokémon Versione Rossa / Pokémon Versione Blu / Poketto Monsutâ Midori, su Internet Movie Database, IMDb.com. 

Studente di agraria all'università di Bologna in epoca imprecisata abbandona gli studi e si trasferisce dapprima a Pesaro e in seguito a Roma, dove per molti anni gestisce un ristorante nella zona di piazza del Popolo. Alto, corpulento oltre i 130 chili, col viso rovinato dal vaiolo contratto da bambino e con un abbigliamento e una capigliatura oltremodo particolari, nel 1964 viene notato dal regista Louis Malle, che pochi mesi dopo, alla ricerca di un forzuto da circo per la parte di Werther in Viva Maria, dice al suo aiuto regista di volere un tipo come quello visto a Roma. Su indicazione di quest'ultimo si convince a ingaggiare proprio Bendandi, che inizia da allora una proficua carriera da caratterista che, affiancata a quella di ristoratore, gli vale il soprannome "ost-attore". Tornato in Italia, infatti, il suo volto particolare inizia ad essere familiare al pubblico grazie alla partecipazione in tre film di Franco e Ciccio, in particolare il ruolo del mancino ne I due pericoli pubblici (uno dei pochi da comprimario della sua carriera) e ad una lunga serie di western all'italiana. 
 Il brutto cattivo dagli occhi buoni, su radiocorriere.teche.rai.it. URL consultato il 30 gennaio 2016.

In matematica, e in particolare in geometria solida e in teoria dei grafi, un poliedro è un solido delimitato da un numero finito di facce piane poligonali. Come primi poliedri da prendere in considerazione, per la loro semplicità, vi sono i cubi, i parallelepipedi, le piramidi e i prismi. Fra i poliedri più complessi occupano un ruolo centrale i cinque solidi platonici, noti fin dall'antica Grecia.
Il termine poliedro deriva dal greco πολύεδρον (πολύς, polys = "molti" e ἔδρον, édron = "faccia"). Molti oggetti microscopici naturali (molecole, protozoi, virus, etc.) hanno forme o simmetrie poliedrali. I cristalli si possono presentare in questa forma anche a livello macroscopico.
In matematica non esiste una definizione univoca di poliedro. Nei casi più studiati, i poligoni formano una superficie che delimita una zona solida dello spazio: in questo caso per poliedro si intende questo solido, e non solo i poligoni che ne delimitano la superficie. Nei libri di testo la definizione formale di "poliedro" è spesso accompagnata da ipotesi tecniche aggiuntive, volte ad escludere alcuni casi considerati "patologici". Ad esempio, in Dedò (1999, p. 65) si definisce una superficie poliedrale come un numero finito di poligoni nello spazio tali che:
  .La scelta di ipotesi tecniche aggiuntive non è però univoca e dipende fortemente dalla scelta dell'autore. Le ipotesi qui elencate sono volte rispettivamente ad impedire che:
due facce si intersechino nel loro interno (cosa che però si deve ammettere se si vogliono considerare anche i poliedri di Keplero-Poinsot, presenti in questa voce),
uno spigolo appartenga a 4, 6 o più facce, come nell'unione di due poliedri che si intersecano solo in uno spigolo,
due facce si sovrappongano, o che vi siano spigoli "finti" con angolo diedrale di 180°,
   appartenga localmente a 2 o più pezzi distinti, come nell'unione di due poliedri che si intersecano solo in un vertice.
I poligoni sono le facce del poliedro. Le facce possono avere le forme più svariate: possono essere tutte congruenti come nel cubo, avere sempre lo stesso numero di lati senza però essere congruenti come in un più generico parallelepipedo, oppure avere numero di lati variabile come in un prisma o una piramide.
I lati delle facce sono gli spigoli del poliedro; per definizione, uno spigolo appartiene contemporaneamente a due facce distinte e la sua quantità più rappresentativa è la lunghezza. Un poliedro può possedere spigoli di lunghezza costante (come nel cubo) o variabile.
Le due facce che toccano uno spigolo formano un angolo, detto angolo diedrale, che varia in generale da spigolo a spigolo, ma che può assumere un valore costante in alcuni poliedri: per esempio, nel cubo è sempre un angolo retto, mentre nel tetraedro è approssimativamente di 70° 32'.
I vertici delle facce (cioè le estremità degli spigoli) sono i vertici del poliedro. Ogni vertice appartiene almeno a 3 facce distinte. Il numero 
   di facce cui appartiene è anche uguale al numero di spigoli che tocca: questo numero è la valenza del vertice.
Si dicono vertici adiacenti del poliedro due vertici che sono estremità comuni di uno spigolo; si dicono spigoli adiacenti del poliedro due spigoli che hanno un vertice in comune; si dicono facce adiacenti del poliedro due facce che hanno uno spigolo in comune. Ciascuna delle tre relazioni di adiacenza fra vertici, spigoli e facce di un poliedro chiaramente è una relazione simmetrica.
Ad esempio, in un tetraedro due vertici e due facce sono sempre adiacenti, mentre uno spigolo è adiacente a tutti gli altri spigoli tranne uno (detto opposto).
Per fissare una terminologia, si introducono anche tre relazioni di incidenza; si dicono incidenti: un vertice e uno spigolo di cui il vertice è estremità; un vertice e una faccia di cui il vertice fa parte; uno spigolo e una faccia della quale lo spigolo è lato.
Una prima classificazione dei poliedri riguarda il numero delle loro facce: un poliedro di 4, 5, 6, 7, 8, ...12, ...20, ... facce può essere chiamato rispettivamente tetraedro, pentaedro, esaedro, ettaedro, ottaedro,... dodecaedro,... icosaedro,... secondo i prefissi numerici greci usati anche per i poligoni. I nomi ottaedro, dodecaedro e icosaedro sono però generalmente riservati a tre poliedri ben specifici, e non ad un generico poliedro con 8, 12 e 20 facce: si tratta di tre dei 5 solidi platonici.
Il numero di facce, spigoli e vertici di un poliedro forma una terna di numeri indicati con 
  . Il tetraedro è il più piccolo poliedro, nel senso che esso presenta 4 facce, 6 spigoli e 4 vertici, mentre per tutti i poliedri rimanenti valgono le relazioni 
Un poliedro convesso è un poliedro che individua un solido convesso. Questa condizione può essere espressa in vari modi equivalenti. 
Per ogni coppia di punti del solido, il segmento che li unisce è contenuto interamente nel solido (questa è la definizione usuale di insieme convesso nello spazio);
Per ogni coppia di vertici, il segmento che li unisce è contenuto interamente nel solido;
Il piano contenente ciascuna faccia divide lo spazio in due semispazi, ed il poliedro è interamente contenuto in ciascuno di questi.Un poliedro non convesso è a volte detto concavo.
I poliedri più noti sono convessi. Mentre la definizione generale di poliedro varia a seconda dell'autore, esiste una definizione di poliedro convesso universalmente accettata dai matematici, descritta sotto. Un semispazio è una delle due porzioni di spazio delimitate da un piano.
A partire da questa definizione, è possibile definire le facce come i poligoni ottenuti intersecando il poliedro con i piani che delimitano questi semispazi. Ad esempio, il cubo è un poliedro convesso con 6 facce e può essere ottenuto come intersezione di 6 semispazi, delimitati dai piani contenenti le facce.
Vertici e spigoli di un poliedro formano un grafo, detto scheletro del poliedro. Ad esempio, lo scheletro del tetraedro è un grafo completo con 4 vertici.
Lo scheletro di un poliedro convesso è un grafo planare: infatti è possibile proiettare da un punto interno del poliedro il grafo su una qualsiasi sfera centrata nel punto, e quindi successivamente nel piano tramite una proiezione stereografica. Il grafo di un poliedro più complesso può non essere planare.
Lo sviluppo piano di un poliedro è una figura piana che consiste in un certo numero di poligoni accoppiati lungo alcuni lati, che possono essere piegati nello spazio in modo da chiudersi e formare un poliedro. Lo sviluppo piano è uno strumento concreto utile per costruire poliedri di carta.
Qualsiasi poliedro convesso può essere costruito a partire da uno sviluppo piano. Lo stesso poliedro può essere costruito a partire da sviluppi piani differenti: l'insieme dei poligoni presenti è sempre lo stesso (sono le facce del poliedro), ma il percorso che queste formano può essere differente.
La struttura combinatoria di un poliedro è l'insieme dei suoi vertici, spigoli e facce e le relazioni di incidenza fra questi. La struttura metrica di un poliedro è invece la struttura del poliedro come spazio metrico, cioè come spazio dotato di distanza fra punti.
Una rotazione intorno ad un asse o una traslazione lasciano immutate le strutture metriche e combinatorie del poliedro. Una omotetia trasforma la struttura metrica (poiché modifica ad esempio le distanze fra i vertici) ma lascia invariata la struttura combinatoria. Più in generale, la struttura combinatoria è più flessibile: ad esempio, due parallelepipedi hanno sempre la stessa struttura combinatoria, ma non necessariamente metrica.
   dà una buona descrizione della struttura combinatoria del poliedro: la descrizione non è però completa, perché non contiene tutte le informazioni sulle adiacenze. Un'ulteriore informazione è la valenza dei vertici.
Le proprietà topologiche di un poliedro sono quelle che ne descrivono solamente la forma globale. I poliedri più studiati (ad esempio, i convessi) hanno tutti la stessa forma topologica: sono "topologicamente equivalenti" ad una palla; tali poliedri sono detti semplici. Per i poliedri semplici vale una formula importante, detta relazione di Eulero.
La superficie di un poliedro è l'unione delle sue facce. In alcuni casi, come nel grande icosaedro mostrato in figura, queste facce possono intersecarsi, e formare quindi una figura complicata. Quando questo accade, può non essere chiaro quale sia la porzione solida di spazio da considerare effettivamente "compresa" dalle facce. Questo fenomeno è simile a quello che si presenta in dimensione 2 nei poligoni stellati.
Nei casi più studiati però le facce non si intersecano e formano effettivamente una superficie che può essere studiata da un punto di vista topologico: se ne descrive cioè la forma globale, disinteressandosi degli angoli formati localmente dai vari spigoli e vertici. Una superficie delimita sempre una porzione di spazio.
Da un punto di vista topologico, una superficie nello spazio è caratterizzata soprattutto dal "numero di pezzi disgiunti" e dal "numero di buchi". Quando questa è formata da un pezzo solo e non ha buchi, è equivalente ad una sfera. I pezzi disgiunti ed il numero di buchi in matematica sono formalizzati rispettivamente con le nozioni di componente connessa e genere. Un poliedro con un buco ha una superficie avente la forma di un toro.
Un poliedro le cui facce formano una superficie con un pezzo solo e senza buchi è detto semplice. I poliedri convessi, e la maggior parte dei poliedri studiati, sono semplici.
   delle facce, degli spigoli e dei vertici di un poliedro semplice nel modo seguente:
  .La relazione di Eulero può essere usata per dimostrare ad esempio che non è possibile costruire un pallone da calcio simile a quello in figura ma con facce tutte esagonali.
La relazione di Eulero può non valere nei poliedri non semplici. Ad esempio, in un poliedro a forma di toro come quello mostrato in figura vale la relazione 
   dipende effettivamente soltanto dalla topologia del poliedro ed è chiamata caratteristica di Eulero-Poincaré: si tratta di una quantità molto importante in topologia.
I poliedri più studiati sono quelli che presentano numerose simmetrie. Una simmetria di un poliedro è una isometria dello spazio che trasforma il poliedro in se stesso. Le simmetrie di un poliedro formano un gruppo, detto gruppo di simmetria.
Esistono due classi di isometria dello spazio euclideo tridimensionale: quelle che preservano l'orientazione dello spazio (trasformano cioè una mano destra in una mano destra) e quelle che la invertono (trasformano una mano destra in una sinistra). La stessa classificazione si riflette sulle simmetrie di un poliedro.
Una simmetria del poliedro che preserva l'orientazione deve necessariamente essere una rotazione intorno ad un asse indicata con la lettera 
  , dove n è il numero di rotazioni "unitarie" che riportano il poliedro nella configurazione di partenza (e 
l'inversione rispetto a un punto, detto centro di simmetria, indicata con la lettera 
la composizione di una riflessione lungo un piano e di una rotazione con asse perpendicolare al piano (rotazione impropria 
  ).Ad esempio, il tetraedro ha 7 assi di simmetria: quattro per ogni vertice e tre per ogni coppia di spigoli opposti (si veda la figura). Ha inoltre 6 piani di simmetria (uno per ogni spigolo). Le simmetrie sono però in realtà 24. Di queste, 12 mantengono l'orientazione, e sono: l'identità, 2 rotazioni intorno ad ogni asse del primo tipo (di 120° e 240°) e una rotazione di 180° intorno ad un asse del secondo tipo (quindi 
  ). Ci sono inoltre 12 simmetrie che non mantengono l'orientazione: 6 sono riflessioni lungo piani come in figura, e altre 6 sono composizioni di riflessioni e rotazioni.
Piani e assi di simmetria sono il risultato della presenza di simmetrie riflessive e rotatorie. L'intersezione di tutti gli assi e di tutti i piani di simmetria può essere un piano, una retta, un punto, o vuota. L'intersezione può essere vuota solo se non vi sono simmetrie. Se l'intersezione è un punto, questo è chiamato centro del poliedro. Se l'intersezione è una retta, questa è l'asse del poliedro.
Ad esempio, il tetraedro ed il cubo hanno un centro. Una piramide quadrata non ha un centro, ma ha un asse.
Un poliedro è chirale se non è equivalente alla sua immagine riflessa. Più precisamente, un poliedro è chirale se tutte le sue simmetrie sono rotatorie: non ha cioè simmetrie che invertono l'orientazione. Più concretamente, un poliedro chirale si comporta come una mano: si presenta in due forme (una "sinistra" e una "destra") che sono una lo specchio dell'altra.
Una simmetria sposta un vertice su un vertice, che può essere uguale o diverso da quello di partenza. Analogamente, sposta uno spigolo su uno spigolo, ed una faccia su di una faccia. La simmetria determina quindi una permutazione dei vertici, degli spigoli e delle facce.
Le simmetrie di un poliedro inducono una relazione di equivalenza sull'insieme dei suoi vertici (e analogamente sull'insieme dei suoi spigoli e delle sue facce): due vertici (o spigoli o facce) sono equivalenti se esiste una simmetria che sposta il primo nel secondo. Due vertici (o spigoli o facce) equivalenti devono avere necessariamente lo stesso aspetto: ad esempio, due vertici equivalenti devono avere lo stesso tipo di cuspide (in particolare, la stessa valenza), due spigoli la stessa lunghezza e lo stesso angolo diedrale e due facce equivalenti devono essere congruenti. Tutte queste condizioni necessarie non sono generalmente sufficienti: possono esistere facce congruenti non equivalenti, spigoli della stessa lunghezza e con lo stesso angolo diedrale non equivalenti, ecc.
Se i vertici di un poliedro sono tutti equivalenti, questo è detto regolare sui vertici. Analogamente, se sono equivalenti tutti gli spigoli o tutte le facce, è detto regolare sugli spigoli o sulle facce. I termini omogeneo e transitivo possono essere usati come sinonimo di regolare.Un poliedro che è regolare sui vertici, sugli spigoli e sulle facce è detto regolare. Esistono solo 5 poliedri semplici regolari: questi sono i solidi platonici.
Le simmetrie di un poliedro formano un gruppo con l'operazione di composizione. Questo gruppo è sempre un gruppo finito.
   di 4 elementi: infatti ogni permutazione dei 4 vertici è realizzata esattamente da una simmetria. Le simmetrie sono effettivamente 4! = 24.
Le simmetrie che preservano l'orientazione formano un sottogruppo, detto gruppo delle rotazioni. Questo può coincidere con tutto il gruppo (se il poliedro è chirale) oppure avere indice 2 (se non è chirale). Il tetraedro non è chirale: il gruppo delle rotazioni è il gruppo alternante 
Nonostante la grande varietà di poliedri esistenti, vi sono poche classi di gruppi di simmetrie possibili. Ad esempio, gli unici gruppi che possono essere gruppi di rotazioni di qualche poliedro sono
   sono ottenuti anche come gruppi di rotazione e di simmetria di un poligono regolare con 
   lati: sono quindi gruppi che si ottengono anche nel piano, e la loro presenza non è quindi sorprendente.I gruppi 
   sono quindi gli unici gruppi di rotazioni essenzialmente tridimensionali. Sono i gruppi di rotazioni dei 5 solidi platonici: 
   per icosaedro e dodecaedro. I solidi platonici giocano qui (come in molti altri contesti) un ruolo centrale.
   sono duali se hanno i ruoli di vertici e facce scambiati. Più precisamente, ad ogni vertice, spigolo o faccia di 
  , in modo che siano preservate adiacenze e incidenze. Ad esempio, se un vertice di 
   dei due poliedri sono l'una l'opposta dall'altra. Ad esempio, il cubo, avente 
  . In molti casi (come questo) la dualità è realizzata in modo che i vertici di 
Ogni poliedro convesso ha un poliedro duale, che può essere definito come il risultato di una inversione rispetto ad una sfera. Quando il poliedro ha un centro, è naturale prendere come sfera una sfera centrata in questo punto. La costruzione del duale di poliedri non convessi è più problematica.
Tranne rare eccezioni, i prismatoidi hanno generalmente al più un asse di simmetria (ortogonale ai piani paralleli), ed il loro gruppo di simmetrie è ciclico (
Esistono varie famiglie infinite di prismatoidi. Qui sono elencate le più usate.
Una piramide ha una faccia detta base ed un altro vertice collegato a questa tramite facce triangolari.
Un prisma ha due facce congruenti che giacciono su due piani paralleli, collegate con parallelogrammi laterali.
Un antiprisma è simile al prisma: ha due facce congruenti su due piani paralleli, collegate però con triangoli.
Un prisma stellato o un antiprisma stellato è definito analogamente: le due facce sono però poligoni stellati.
Un tronco di piramide ha due facce non congruenti ma simili, collegate da trapezi.
Esistono esattamente 5 poliedri semplici regolari sulle facce, sugli spigoli e sui vertici. Questi sono i solidi platonici. Questi poliedri sono detti anche regolari.
   pari al numero di spigoli su ogni vertice (cioè la sua valenza). Cubo e ottaedro sono duali, dodecaedro e icosaedro sono duali. Il tetraedro è duale a se stesso (la dualità inverte le terne e le coppie di numeri nelle tabelle).
Il centro di ogni solido platonico è anche centro di una sfera inscritta (interna e tangente a tutte le facce) e di una sfera circoscritta (esterna e contenente tutti i vertici).
I poliedri, per essere regolari, oltre ad avere come facce poligoni regolari tutti uguali, devono anche avere tutti gli spigoli e i vertici equivalenti.
I solidi platonici giocano un ruolo centrale nella geometria solida: sono i solidi che presentano la maggiore regolarità possibile e il maggior numero di simmetrie. I loro gruppi di simmetrie hanno collegamenti con le sezioni più disparate della matematica. Hanno inoltre un posto di rilievo nella storia del pensiero greco, arabo e rinascimentale. Platone, nel Timeo, associò ad ognuno di essi un elemento: al tetraedro il fuoco, al cubo la terra, all'ottaedro l'aria, all'icosaedro l'acqua, mentre ritenne che il dodecaedro fosse la forma dell'universo.
Oltre ai 5 poliedri platonici, esistono altri 4 poliedri regolari non semplici. Le facce di questi poliedri si intersecano vicendevolmente: due di questi, scoperti da Keplero, hanno come facce poligoni regolari stellati; altri due, scoperti da Louis Poinsot, hanno facce regolari non stellate, ma comunque intrecciate.
I due poliedri stellati hanno come facce 12 pentagoni stellati (pentagrammi). I valori 
   hanno lo stesso significato descritto precedentemente. I primi due poliedri sono uno duale dell'altro, come lo sono anche gli ultimi due.
le cui facce sono poligoni regolari.Il poliedro non è necessariamente semplice. I poliedri uniformi sono catalogati nel modo seguente:
Famiglie infinite di prismatoidi: prismi, antiprismi, prismi stellati e antiprismi stellati regolari.
I 5 solidi platonici e i 4 solidi di Keplero-Poinsot, che sono regolari anche su spigoli e facce.
54 altri solidi non convessi (con facce convesse o stellate).I poliedri duali dei poliedri uniformi sono regolari sulle facce e hanno cuspidi regolari. Tra questi, i 13 solidi duali dei solidi archimedei sono detti poliedri di Catalan dal nome del matematico belga Eugène Charles Catalan.
le cui facce sono poligoni regolari.In altre parole, i solidi di Johnson sono i solidi convessi con facce regolari che non sono uniformi.
I solidi di Johnson sono 92, e vengono generalmente indicati con una sigla che va da 
I solidi convessi aventi facce regolari sono quindi: prismi e antiprismi regolari (in quantità infinita), i solidi platonici (5), i solidi archimedei (13) e quelli di Johnson (92).
Un poliedro composto è un poliedro ottenuto come unione di più poliedri distinti aventi lo stesso centro. Un poliedro di questo tipo generalmente non è convesso.
Ad esempio, la stella octangula mostrata precedentemente può essere descritta come poliedro composto, formato da due tetraedri, aventi lo stesso centro ma posizionati in modo differente.
I poliedri composti più importanti sono quelli che presentano molte simmetrie. Ad esempio il poliedro mostrato accanto in figura, denominato cinque tetraedri nel dodecaedro, è effettivamente l'unione di 5 tetraedri concentrici: ha 
Alcune operazioni permettono di trasformare un poliedro in un altro, o di affiancare più poliedri in modo da ricoprire lo spazio.
   di un poliedro consiste nell'eliminazione di una porzione di poliedro (una cuspide) tramite un taglio vicino a 
   e base determinata dal piano lungo cui viene fatto il taglio. La base è un poligono con 
Il nuovo poliedro ha una faccia in più del precedente. Troncando un vertice alla volta, è quindi possibile, partendo dal tetraedro, costruire poliedri con un numero arbitrario 4, 5, 6... di facce.
Molti solidi archimedei sono ottenuti troncando opportunamente tutti i vertici di un solido platonico. Una troncatura variabile può essere usata in alcuni casi per passare da un poliedro al suo duale, come in questa sequenza che collega il cubo all'ottaedro:
La stellazione è un'operazione definita da Keplero nel 1619: consiste nell'estendere alcune facce del poliedro fino ad un punto in cui queste si incontrano nuovamente. Con questa operazione Keplero costruì, partendo dal dodecaedro regolare, due dei quattro poliedri noti oggi come solidi di Keplero-Poinsot. La stella octangula è una stellazione dell'ottaedro regolare.
Qui sotto sono elencate alcune stellazioni: una dell'ottaedro regolare (la stella octangula), tre del dodecaedro regolare (le prime due sono i solidi di Keplero), e una dell'icosaedro.
Alcuni poliedri possono essere usati come mattoni per riempire lo spazio senza lasciare buchi, similmente a quanto accade nelle arnie: una tale operazione è detta tassellazione dello spazio (o pavimentazione dello spazio). I poliedri in una tassellazione sono adiacenti lungo le loro facce. Fra i solidi platonici, l'unico in grado di tassellare lo spazio è il cubo; fra i solidi archimedei, vi sono il dodecaedro rombico e l'ottaedro troncato. Ottaedri e tetraedri regolari possono essere usati a coppie per tassellare lo spazio.
Molti minerali cristallizzano con una forma, detta abito, che corrisponde ad un poliedro. La pirite si può presentare con tre abiti diversi: con cristalli cubici, ottaedrici o aventi la forma di un dodecaedro non regolare (detto pentadodecaedro o piritoedro). Nessun minerale ha però la forma di un icosaedro o dodecaedro regolare.
La leucite può avere la forma di un icositetraedro trapezoidale (un solido di Catalan). Il piropo può avere la forma di un dodecaedro rombico (un poliedro di Catalan) e l'aragonite la forma di un prisma esagonale.
Molti organismi microscopici hanno forme o simmetrie poliedrali. Tra questi, i radiolari possono avere la forma di un icosaedro regolare o di un geode. Nella forma geodale, è possibile verificare una delle conseguenze della relazione di Eulero descritta sopra: non è possibile costruire un solido i cui vertici hanno valenza 3 e le cui facce sono tutte esagonali. Nella figura sono infatti presenti alcuni pentagoni. Le regolari geometrie degli scheletri di questi microorganismi hanno affascinato dalla fine del secolo XIX molti naturalisti, tra cui Ernst Haeckel e Thompson D'Arcy, che hanno anche cercato una interpretazione integrata fra biologia e geometria sul significato di queste strutture:
Il solido artificiale più antico di cui è rimasta traccia è sicuramente la piramide.
Il dado da gioco classico ha la forma di un cubo. Alcuni giochi di ruolo fanno però uso di tutti e 5 i solidi platonici: la regolarità del solido infatti garantisce che ogni faccia abbia la stessa probabilità di uscire dopo un lancio (naturalmente la densità del solido dev'essere uniforme).
Per mantenere la stessa probabilità è sufficiente che il solido sia regolare sulle facce: per questo motivo vengono usati anche i trapezoedri. Ad esempio, due trapezoedri con 10 facce come in figura usati simultaneamente permettono di sorteggiare un numero da 0 a 99.
Una cupola geodetica è un solido con molte facce, la cui forma è molto simile a quella di una sfera (o di una porzione di questa). Come nei radiolari mostrati sopra, nelle cupole geodetiche è spesso facile verificare gli effetti della relazione di Eulero.
Maria Dedò, Forme, simmetria e topologia, Bologna, Decibel & Zanichelli, 1999, ISBN 88-08-09615-7.
 Gino Loria, Poliedri, curve e superficie secondo i metodi della geometria descrittiva, Milano, Hoepli, 1912.
 Francesco Severi, Cenno sulla teoria e costruzione degli orologi solari, poliedri e loro rappresentazione, Padova, La Litotipo, 1915.
 Nicoletta Sala e Gabriele Cappellato, Viaggio matematico nell'arte e nell'architettura, 2ª ed., FrancoAngeli, 2008.
 Poliedro, su thes.bncf.firenze.sbn.it, Biblioteca Nazionale Centrale di Firenze. 
(EN) Virtual Polyhedra, su georgehart.com. URL consultato il 7 marzo 2008. Sito dedicato ai poliedri con una ampia bibliografia.
(EN) The puzzling world of polyhedral dissections, su johnrausch.com. URL consultato l'11 febbraio 2008. Libro dedicato ai puzzle tridimensionali.
(EN) Guy's polyhedra pages, su steelpillow.com. URL consultato l'11 febbraio 2008. Sito orientato alla ricerca attuale sui poliedri.
(EN) Stella, su software3d.com. URL consultato l'11 febbraio 2008. Programma dedicato alla visualizzazione di poliedri.
(EN) The Uniform Polyhedra, su mathconsult.ch. URL consultato l'11 febbraio 2008. Sito dedicato ai poliedri uniformi.
(EN) Paper Models of Polyhedra, su korthalsaltes.com. URL consultato l'11 febbraio 2008. Sviluppi di poliedri in formato PDF stampabili.
(EN) Interactive 3D polyhedra, su ibiblio.org. URL consultato l'11 febbraio 2008 (archiviato dall'url originale il 3 aprile 2005). Visualizzazione tridimensionale con trascinamento in Java.
(FR) Polyèdres, su xavier.hubaut.info. URL consultato l'11 febbraio 2008. Visualizzazione tridimensionale con trascinamento.
(FR) Polygones, polyèdres et polytopes, su mathcurve.com. URL consultato l'11 febbraio 2008. Informazioni metriche dettagliate su molti poliedri.
(DE, EN, FR) Polyedergarten, su polyedergarten.de. URL consultato l'11 febbraio 2008. Modelli di carta.
È  detta polifilia  la proprietà di un gruppo di specie di non avere al suo interno un antenato comune. Un gruppo con tale proprietà è detto polifiletico ed è poco pertinente in cladistica.
Di solito si tratta di raggruppamenti d'uso comune (come le alghe) che hanno qualche carattere in comune, ma che di fatto costituisce un insieme di cladi d'origine differente. Può anche trattarsi di raggruppamenti (come i protisti) resi invalidi dall'analisi cladistica.

La poliomielite, spesso chiamata polio o paralisi infantile, è una malattia acuta, virale, altamente contagiosa che si diffonde da individuo a individuo principalmente per via oro-fecale. Il termine deriva dal greco poliós (πολιός), che significa "grigio", myelós (μυελός), che si riferisce a midollo spinale, e il suffisso -itis, che indica l'infiammazione.Sebbene circa il 90% delle infezioni da polio non causino sintomi, gli individui affetti possono presentare una serie di condizioni se il virus entra nella circolazione sanguigna. In circa l'1% dei casi, il virus penetra nel sistema nervoso centrale, dove colpisce di preferenza i neuroni motori, portando a debolezza muscolare e paralisi flaccida acuta. A seconda dei nervi coinvolti, possono presentarsi diversi tipi di paralisi. La polio spinale è la forma più comune, caratterizzata da paralisi asimmetrica che spesso coinvolge le gambe. La polio bulbare porta alla debolezza dei muscoli innervati dai nervi cranici. La polio bulbospinale è una combinazione di paralisi bulbare e spinale.La poliomielite è stata riconosciuta come malattia da Jakob Heine nel 1840, mentre il suo agente eziologico, il poliovirus, è stato identificato nel 1908 da Karl Landsteiner. Anche se le principali epidemie di polio erano sconosciute prima della fine del XIX secolo, la poliomielite è stata una delle malattie infantili più temute del XX secolo. Epidemie di polio hanno paralizzato migliaia di persone, soprattutto bambini; in caso di paralisi del diaframma, poteva portare alla morte per soffocamento. L'uomo ha convissuto per migliaia di anni con il poliovirus come patogeno endemico; questo fino al 1880, quando in Europa iniziarono grandi epidemie che, poco dopo, si diffusero anche negli Stati Uniti d'America.Nel 1910 gran parte del mondo ha sperimentato un drammatico aumento di casi di polio, e le epidemie sono diventate eventi regolari, soprattutto nelle grandi città e durante i mesi estivi. Queste epidemie hanno fornito l'impulso per una "grande corsa" verso lo sviluppo di un vaccino. Esso fu realizzato nel 1950 e, grazie alla sua diffusione, i casi globali di poliomielite si sono ridotti in breve tempo da centinaia di migliaia a meno di mille. Grazie alle campagne di vaccinazione condotte dal Rotary International, dall'Organizzazione Mondiale della Sanità e dall'UNICEF si dovrebbe arrivare all'eradicazione globale della malattia, traguardo attualmente raggiunto solo per il vaiolo, nel 1978, e per la peste bovina, nel 2011.
Gli effetti della poliomielite sono noti fin dall'antichità. Dipinti e sculture egizie raffigurano individui che presentano i segni caratteristici della malattia. La prima descrizione clinica fu formulata dal medico inglese Michael Underwood nel 1789, che la indicò come "una debolezza degli arti inferiori". Il lavoro dei medici Jakob Heine, nel 1840, e Karl Oskar Medin, nel 1890, portò la malattia ad essere conosciuta come "malattia di Heine-Medin". Più tardi fu rinominata "paralisi infantile", in base alla sua propensione a colpire i bambini.
Prima del XX secolo, le infezioni da polio si verificavano raramente nei bambini di età inferiore ai sei mesi, mentre la maggior parte dei casi interessavano bambini da sei mesi a quattro anni. Le condizioni igienico-sanitarie scarse dell'epoca portavano ad una costante esposizione al virus, fatto che permetteva lo sviluppo di un'immunità naturale all'interno della popolazione. Nei paesi economicamente avanzati degli inizi del XX secolo furono apportati miglioramenti nei servizi igienico-sanitari, compreso lo smaltimento delle acque reflue e la disponibilità di acqua potabile per tutti. Questi cambiamenti, riducendo l'esposizione al virus nella prima infanzia e, di conseguenza, la diffusione dell'immunità alla malattia, aumentarono drasticamente il numero di bambini e adulti a rischio di infezione da polio paralitica.Intorno al 1900 iniziarono ad apparire, in Europa e negli Stati Uniti, piccole epidemie localizzate di poliomielite paralitica. Durante la prima metà del XX secolo, i focolai in Europa, Nord America, Australia e Nuova Zelanda fecero raggiungere alla malattia proporzioni pandemiche. A partire dal 1950 l'incidenza del picco di infezione si spostò nella fascia di età compresa tra i cinque e i nove anni. Negli Stati Uniti, nel 1952 un'epidemia di polio fece registrare quasi 58.000 casi in un anno con 3145 morti e 21.269 paralisi lievi.I reparti di terapia intensiva hanno avuto la loro origine nella lotta contro la polio. La maggior parte degli ospedali avevano limitate disponibilità di polmoni di acciaio per i pazienti non in grado di respirare autonomamente. Furono istituiti centri respiratori destinati ad assistere i pazienti più gravi, il primo dei quali fu realizzato nel 1952 presso l'Ospedale Blegdam di Copenaghen dall'anestesista danese Bjørn Ibsen; questi sono stati i precursori delle successive unità di terapia intensiva. Un anno dopo, lo stesso Ibsen creò il primo reparto di terapia intensiva al mondo.Le epidemie di polio non hanno solo cambiato la vita di chi vi è sopravvissuto, ma hanno anche provocato profondi mutamenti culturali. Esse hanno, infatti, spronato campagne di raccolta fondi che hanno rivoluzionato la filantropia medica e dato origine alla terapia riabilitativa. Inoltre, grazie a campagne informative, si è creata maggior sensibilità nella popolazione riguardo ai diritti sociali e civili dei disabili.
Sebbene nel XXI secolo sia rara nel mondo occidentale, la poliomielite è ancora endemica in alcuni Stati del mondo, come nel sud dell'Asia e in Nigeria. Dopo la diffusione del vaccino antipoliomielite a metà degli anni 1950, l'incidenza della malattia è diminuita drasticamente in molti paesi industrializzati. Uno sforzo globale per l'eradicazione della polio è iniziato nel 1988, grazie all'Organizzazione Mondiale della Sanità (OMS), all'UNICEF e al Rotary International. Questi interventi hanno ridotto del 99% il numero dei casi diagnosticati all'anno: dai circa 350.000 casi registrati nel 1988 ai 483 casi nel 2001, con una media di circa 1000 casi negli anni seguenti (1606 nel 2009). La poliomielite è una delle uniche due malattie attualmente oggetto di un sistema globale di eradicazione programmata, insieme alla malattia parassitaria dracunculiasi. Finora, le uniche malattie completamente eradicate dal nostro pianeta sono il vaiolo, sconfitto nel 1979, e la peste bovina, debellata nel 2011.Una serie di pietre miliari nel processo di eradicazione sono già state raggiunte e diverse regioni del mondo sono stati certificate come polio-free. Le Americhe sono state dichiarate libere nel 1994. Nel 2000 la polio è stata ufficialmente eliminata in 36 Paesi del Pacifico occidentale, comprese la Cina e l'Australia. L'Europa è stata dichiarata libera dalla polio nel 2002. L'ultimo caso di malattia in India risale a gennaio 2011 e il paese è stato quindi rimosso dalla lista dei paesi endemici, nel 2014 è stato dichiarato libero da poliomielite. A partire dal 2012, la polio rimane endemica in soli tre paesi: Nigeria, Pakistan e Afghanistan, anche se continua a causare epidemie nei Paesi limitrofi a causa delle trasmissioni. Ad esempio, nonostante l'eliminazione avvenuta dieci anni prima, è stato confermato un focolaio in Cina nel settembre del 2011 che coinvolge un ceppo attestato nel vicino Pakistan.Nel 1999 si verifica l'ultima infezione paralitica naturale da parte del poliovirus di tipo 2. Nonostante l'OMS l'abbia presto dichiarato eradicato dal mondo, questo virus si è ripresentato come contagioso e paralitico, a causa di alcune mutazioni subentrate nei virus inoculati tramite la vaccinazione di tipo Sabin, ed ora la variante vaccinica circola in molti Paesi del mondo, risultando contagioso per via oro-fecale e capace di produrre paralisi, anche mortali.
Il termine "poliomielite" viene utilizzato per identificare la malattia causata da uno qualsiasi dei tre sierotipi di poliovirus. Sono stati descritti due modelli di base di infezione da polio: una malattia minore, che non coinvolge il sistema nervoso centrale (SNC), a volte chiamata "poliomielite abortiva", e una grave malattia che coinvolge l'SNC e che può essere paralitica o non-paralitica. Nella maggior parte delle persone dotate di un normale sistema immunitario, l'infezione da poliovirus risulta asintomatica. Raramente l'infezione produce manifestazioni cliniche lievi; queste possono includere infezioni delle alte vie respiratorie (faringite) con febbre, disturbi gastrointestinali (nausea, vomito, dolore addominale, stitichezza o raramente diarrea) e una condizione simile all'influenza.Il virus entra nel sistema nervoso centrale in circa il 3% delle infezioni. La maggior parte dei pazienti con interessamento del SNC sviluppa meningite non-paralitica asettica, che si presenta con sintomi cefalagici, dolore al collo, alla schiena, all'addome e alle estremità, febbre, vomito, letargia e irritabilità. Circa 1-5 casi su 1000 evolvono verso una malattia paralitica, in cui i muscoli si indeboliscono, i movimenti diventano scarsamente controllati e, infine, l'arto diviene completamente paralizzato. Questa condizione è nota come paralisi flaccida acuta. A seconda del sito di paralisi, la poliomielite paralitica è classificata come spinale, bulbare, o bulbospinale. L'encefalite, un'infezione del tessuto cerebrale, può verificarsi in rari casi ed è di solito limitata ai neonati. È caratterizzata da confusione, cambiamenti dello stato mentale, mal di testa, febbre e, meno comunemente, convulsioni e diplegia spastica.
La poliomielite è causata dall'infezione con un virus appartenente al genere degli enterovirus, noto come poliovirus (PV). Questi virus a RNA colonizzano il tratto gastrointestinale, specificamente l'orofaringe e l'intestino. Il periodo di incubazione, ovverosia il tempo tra la prima esposizione e i primi sintomi, varia da tre a 35 giorni, con un arco più comune che va dai sei ai venti giorni. Il poliovirus infetta e provoca la malattia soltanto negli esseri umani. La sua struttura è molto semplice: è composto da un genoma a RNA racchiuso in un involucro proteico chiamato capside. Oltre a proteggere il materiale genetico del virus, le proteine del capside consentono al poliovirus di infettare alcuni tipi di cellule. Tre sierotipi di poliovirus sono stati identificati: il poliovirus di tipo 1 (PV1), di tipo 2 (PV2) e di tipo 3 (PV3), ognuno con una proteina del capside leggermente diversa. Tutti e tre sono estremamente virulenti e producono gli stessi sintomi della malattia. PV1 è la forma che si riscontra più frequente e quella più strettamente correlata alla paralisi.Gli individui che sono esposti al virus, tramite infezione o tramite l'immunizzazione con il vaccino antipolio, sviluppano l'immunità. Negli individui immuni, gli anticorpi IgA contro il poliovirus sono presenti nelle tonsille e nel tratto gastrointestinale e sono in grado di bloccare la replicazione del virus mentre gli anticorpi IgG e IgM possono prevenire la diffusione del virus ai neuroni motori del sistema nervoso centrale. L'infezione o la vaccinazione con un sierotipo di poliovirus non fornisce immunità contro gli altri sierotipi e l'immunità completa richiede l'esposizione a ciascun sierotipo.
La poliomielite è altamente contagiosa per via oro-orale (fonte orofaringea) e fecale-orale (di origine intestinale). Nelle aree endemiche, il poliovirus può infettare praticamente l'intera popolazione umana. Il virus si presenta per lo più stagionalmente nelle fasce climatiche temperate, con il picco di trasmissione che si verifica in estate e in autunno. Queste differenze stagionali sono molto meno pronunciate nelle aree tropicali. Il periodo di incubazione è di solito compreso tra sei e venti giorni, con un intervallo massimo che va dai tre ai trentacinque giorni. Dopo l'infezione iniziale le particelle virali sono escrete, per diverse settimane, con le feci, che pertanto risultano infette. La malattia si trasmette principalmente per via fecale-orale, con l'ingestione di cibo contaminato o acqua. Talvolta viene trasmessa via oro-orale, una modalità di trasmissione più comune nelle zone in cui vi è una buona igiene. La poliomielite è maggiormente infettiva tra i sette e i dieci giorni prima e dopo la comparsa dei sintomi, ma la trasmissione è possibile finché il virus rimane nella saliva o nelle feci.
I fattori che aumentano il rischio di infezione da polio o influenzano la gravità della malattia comprendono: deficienza immunitaria, malnutrizione, tonsillectomia, attività fisica subito dopo l'inizio della paralisi, lesioni muscolo-scheletriche a causa di iniezione di vaccini e la gravidanza. Anche se il virus può attraversare la placenta, il feto non sembra essere influenzato da una infezione materna o dalla vaccinazione contro la polio. Anche gli eventuali anticorpi materni possono attraversare la placenta, fornendo l'immunità passiva che protegge il neonato dalle infezioni da polio durante i primi mesi di vita.
Come precauzione contro le infezioni, durante le epidemie di poliomielite le piscine pubbliche delle zone colpite sono state spesso chiuse.
Il poliovirus entra nel corpo attraverso la bocca, infettando le prime cellule con cui viene a contatto nella faringe e nella mucosa intestinale. Si guadagna l'ingresso nella cellula legandosi ad un recettore, noto come recettore poliovirus o CD155, presente sulla membrana cellulare. Il virus inserisce quindi il proprio materiale genetico nella cellula ospite e comincia a replicarsi. Il poliovirus si replica per circa una settimana all'interno delle cellule gastrointestinali, da dove poi si diffonde alle tonsille (in particolare nelle cellule follicolari dendritiche che risiedono all'interno dei centri tonsillari germinali), al tessuto intestinale linfoide, comprese le cellule M delle placche di Peyer, alla linfa cervicale profonda e ai linfonodi mesenterici, dove si moltiplica abbondantemente. Il virus viene successivamente assorbito nella circolazione sanguigna.La presenza del virus nel sangue, nota come viremia, ne consente un'ampia distribuzione nel corpo. Il poliovirus può sopravvivere e moltiplicarsi nel sangue e nel sistema linfatico per lunghi periodi di tempo, fino a 17 settimane. In una piccola percentuale di casi il virus può diffondersi e replicarsi in altri siti, come ad esempio nel tessuto adiposo bruno, nel tessuto reticolo-endoteliale o nei muscoli. Questa replicazione prolungata provoca un aumento della concentrazione di virus nel sangue e il conseguente sviluppo di lievi sintomi simil-influenzali. Raramente, il virus riesce a superare la barriera emato-encefalica ed invadere il sistema nervoso centrale, provocando una risposta infiammatoria locale. In molti casi, questo provoca una infiammazione autolimitante delle meningi, le membrane connettivali che circondano il cervello e il midollo spinale. Questa condizione, nota come meningite virale o meningite asettica, ha come esito una poliomielite non-paralitica. La penetrazione del sistema nervoso centrale non fornisce alcun vantaggio noto al virus, ed è molto probabilmente una deviazione accidentale di una normale infezione gastrointestinale. I meccanismi attraverso i quali il poliovirus si diffonde al sistema nervoso centrale sono poco conosciuti.
In circa l'1% delle infezioni, il poliovirus si diffonde lungo i rami di alcune fibre nervose, replicandosi e distruggendo preferenzialmente i neuroni motori del midollo spinale, del tronco encefalico o della corteccia motoria. Ciò porta allo sviluppo della poliomielite paralitica, le cui diverse forme (spinale, bulbare, e bulbospinale) sono caratterizzate dalla diversa entità del danno neuronale e dell'infiammazione prodotta, oltre che dalla diversa regione del sistema nervoso interessata.
La distruzione delle cellule neuronali produce lesioni all'interno dei gangli spinali; possono quindi essere colpite la formazione reticolare, i nuclei vestibolari, il verme cerbellare e i nuclei profondi del cervelletto. L'infiammazione è associata alla distruzione delle cellule nervose e spesso altera il colore e l'aspetto della materia grigia del midollo spinale, conferendole una tonalità rossastra. Altri danni causati dalla malattia paralitica si verificano nella regione del proencefalo, in particolare nell'ipotalamo e nel talamo. I meccanismi molecolari attraverso i quali il poliovirus causa la malattia paralitica non sono del tutto chiariti.
I primi sintomi della polio paralitica comprendono febbre alta, mal di testa, rigidità della schiena e del collo, debolezza asimmetrica dei muscoli, sensibilità al tocco, difficoltà a deglutire, dolori muscolari, perdita dei riflessi superficiali, parestesie assimilabili a formicolii, irritabilità, stitichezza e difficoltà a urinare. Le paralisi si sviluppano in genere da uno a dieci giorni dopo i primi sintomi e progrediscono per due o tre giorni, fermandosi nel momento in cui si interrompe la febbre.La probabilità di sviluppare la polio paralitica aumenta con l'età, così come aumenta l'estensione della paralisi. Nei bambini, la meningite non-paralitica è la conseguenza più probabile del coinvolgimento del sistema nervoso centrale e la paralisi si verifica in un solo caso su 1000. Negli adulti, la paralisi si verifica in uno su 75. Nei bambini sotto i cinque anni di età, la paralisi di una gamba è più comune. Negli adulti, la paralisi estesa del torace e dell'addome può portare alla paralisi di tutti gli arti. I tassi di paralisi possono variare anche a seconda del sierotipo del poliovirus, i più alti tassi di paralisi (uno su 200) sono associati al poliovirus di tipo 1, le incidenze più basse (uno su 2000) sono associate al tipo 2.
La poliomielite spinale è la forma più comune di poliomielite paralitica. Essa è il risultato dell'invasione virale dei motoneuroni spinali, disposti nelle corna anteriori della sostanza grigia del midollo spinale. Il virus causa l'infiammazione delle cellule nervose, portando il danneggiamento o la distruzione dei motoneuroni spinali. Quando i neuroni spinali muoiono si verifica la cosiddetta degenerazione walleriana, con conseguente debolezza dei muscoli che erano innervati dai neuroni persi. Con la distruzione delle cellule nervose, i muscoli non ricevono segnali dal cervello o del midollo spinale. Senza la stimolazione nervosa si verifica atrofia muscolare, l'arto diventa flaccido e debole e il controllo sempre più scarso fino ad arrivare alla completa paralisi. La progressione alla paralisi è rapida (da due a quattro giorni) e di solito è associata a febbre e dolori muscolari. Anche i riflessi tendinei più profondi vengono coinvolti, diminuendo talvolta fino a scomparire. La sensazione di "sentire gli arti" non viene, tuttavia, a mancareL'entità della paralisi spinale dipende dalla regione interessata, che può essere cervicale, toracica o lombare. Il virus può influenzare muscoli su entrambi i lati del corpo, ma più spesso la paralisi è asimmetrica. Ogni arto o una combinazione di arti possono essere influenzati: una gamba, un braccio, o entrambe le gambe e le braccia. La paralisi è spesso più grave prossimalmente, dove l'arto si unisce al corpo, che distalmente, verso le estremità dell'arto.
La polio bulbare costituisce circa il 2% dei casi di poliomielite paralitica, e si verifica quando il poliovirus invade e distrugge i nervi nella regione bulbare del tronco encefalico. La regione bulbare è una via nervosa, costituita da materia bianca, che collega la corteccia cerebrale al tronco encefalico. Danni in questa regione del cervello colpiscono i nervi cranici ed i muscoli da essi innervati, producendo manifestazioni cliniche tipiche dell'encefalite e difficoltà di respirazione, di parola e di deglutizione.I nervi colpiti più critici sono il nervo glossofaringeo, che controlla in parte la deglutizione, le funzioni nella lingua e il gusto, il nervo vago che invia segnali al cuore, all'intestino e ai polmoni, e il nervo accessorio che controlla il movimento superiore del collo. A causa dell'effetto sulla deglutizione, secrezioni di muco possono accumularsi nelle vie respiratorie, provocando il soffocamento. Altri segni e sintomi includono debolezza facciale, causata dai danni al nervo trigemino ed al nervo faciale, che innervano le guance, i dotti lacrimali e i muscoli del viso. Inoltre la poliomielite bulbare può causare visione doppia, difficoltà nella masticazione e anormale frequenza respiratoria che può portare ad arresto respiratorio. Possono presentarsi anche edema polmonare e shock, potenzialmente fatali.
Circa il 19% di tutti i casi di poliomielite paralitica presentano sia sintomi bulbari, sia spinali. Questo sottotipo si chiama poliomielite respiratoria o poliomielite bulbospinale. Quando il virus colpisce la parte superiore del midollo spinale cervicale, a livello delle vertebre cervicali C3-C5, la paralisi si verifica nel diaframma. I nervi critici colpiti sono il nervo frenico, che spinge il diaframma per gonfiare i polmoni, e quelli che controllano i muscoli necessari per la deglutizione. Con la perdita di questi nervi, viene colpita la respirazione, resa più difficile o impossibile senza il supporto di un ventilatore. La poliomielite bulbospinale può portare, inoltre, alla paralisi delle braccia e delle gambe e può anche influenzare la deglutizione e la funzionalità cardiaca.
La poliomielite paralitica può essere clinicamente sospettata in individui che con insorgenza acuta di paralisi flaccida a livello di uno o più arti e riflessi tendinei diminuiti o assenti negli arti colpiti, con conservazione delle funzioni sensoriale o cognitiva e in assenza di altre cause apparenti.Una diagnosi di laboratorio può essere effettuata in seguito all'isolamento del poliovirus in un campione di feci o in un tampone faringeo. Gli anticorpi anti-poliovirus possono essere trovati nel sangue durante la fase infettiva. L'analisi del liquido cerebrospinale (CSF) del paziente, prelevato tramite puntura lombare, mostra un elevato numero di globuli bianchi (principalmente linfociti) e un lieve incremento nella concentrazione proteica. L'individuazione del virus nel liquor attesta l'avvenuta infezione del sistema nervoso centrale ed è pertanto diagnostica per la polio paralitica, sebbene ciò si verifichi raramente.Se il poliovirus è isolato da un paziente che presenta paralisi flaccida acuta, viene ulteriormente testato tramite mappatura genetica o, più recentemente, mediante reazione polimerasica a catena (PCR), per determinare se esso è "wild type" (cioè, il virus che si incontra in natura) o "da vaccino" (derivato da un ceppo del virus della poliomielite utilizzato per produrre il vaccino antipolio). È importante determinare l'origine del virus, poiché per ogni caso segnalato di polio paralitica causato da poliovirus selvaggi si stima che possano esistere altri 200 a 3000 portatori asintomatici contagiosi.
Nel 1950, William Hammon, presso l'Università di Pittsburgh, isolò le gammaglobuline nel plasma sanguigno di pazienti con poliomielite. Hammon propose le gammaglobuline, che contenevano anticorpi anti poliovirus, come possibile mezzo per bloccare l'infezione da poliovirus. I risultati di un ampio studio clinico erano promettenti: le gammaglobuline avevano dimostrato essere circa l'80% efficaci nel prevenire lo sviluppo di poliomielite paralitica. È stato anche dimostrato che erano in grado di ridurre la gravità della malattia nei pazienti che avevano sviluppato la poliomielite. L'approccio con le gammaglobuline è stato successivamente ritenuto impraticabile per un utilizzo diffuso a causa della limitata disponibilità di plasma umano, per cui la comunità medica decise di rivolgere gli sforzi verso lo sviluppo di un vaccino antipolio.
Tre tipi di vaccino sono stati utilizzati in tutto il mondo per combattere la poliomielite: il vaccino Koprowski, il vaccino Salk e il vaccino Sabin. Tutti inducono immunità al poliovirus in modo efficiente e bloccano la trasmissione, proteggendo in questo modo i soggetti vaccinati e la comunità (la cosiddetta immunità di branco).
Il primo vaccino antipolio proposto, realizzato sulla base di un sierotipo di un virus vivo ma indebolito, è stato sviluppato dal virologo Hilary Koprowski. Il prototipo del vaccino di Koprowski è stato somministrato, per la prima volta a un bambino di otto anni, il 27 febbraio 1950. Koprowski ha continuato a lavorare sul vaccino nel corso degli anni 1950, arrivando a sperimentarlo su larga scala nell'allora Congo Belga e vaccinando sette milioni di bambini in Polonia contro i sierotipi PV1 e PV3 tra il 1958 e il 1960.
Il secondo vaccino, costituito da un virus inattivato (IPV), è stato sviluppato nel 1952 da Jonas Salk presso l'Università di Pittsburgh. La scoperta è stata annunciata al mondo il 12 aprile 1955. Il vaccino Salk si basa su un poliovirus coltivato in un tipo di coltura tissutale di rene di scimmia che è chimicamente inattivato con formalina. Dopo due dosi di tale vaccino, somministrato mediante iniezione, il 90% o più dei vaccinati sviluppa anticorpi protettivi nei confronti di tutti e tre i sierotipi di poliovirus, e, dopo tre dosi, l'immunità è presente in almeno il 99% dei soggetti vaccinati.
Successivamente, Albert Sabin sviluppò un altro vaccino antipolio orale con virus vivo (abbreviato OPV dall'inglese oral polio vaccine). Questo è stato prodotto dal passaggio ripetuto del virus attraverso cellule non umane a temperature sub-fisiologica. Il poliovirus attenuato nel vaccino Sabin si replica in modo molto efficiente a livello intestinale, ma il ceppo del vaccino non è in grado di replicarsi in modo efficiente all'interno del tessuto del sistema nervoso. Una singola dose di vaccino orale antipolio Sabin produce l'immunità a tutti e tre sierotipi di poliovirus in circa il 50% dei destinatari. Tre dosi dell'OPV producono anticorpi protettivi per tutti i tipi di poliovirus in tre in più del 95% dei destinatari. Le prove umane del vaccino Sabin sono iniziate nel 1957. Autorizzato nel 1962, è rapidamente diventato l'unico vaccino antipolio utilizzato a livello mondiale.Poiché l'OPV è poco costoso, facile da amministrare e produce un'eccellente immunità a livello intestinale (che aiuta a prevenire l'infezione con il virus selvaggio nelle zone dove è endemico), è stato il vaccino di scelta per il controllo di poliomielite in molti paesi. In occasioni molto rare (circa un caso ogni 750 000 soggetti vaccinati), il virus attenuato in OPV muta e torna in una forma che può portare a paralisi. La maggior parte dei paesi industrializzati sono perciò passati all'IPV sia come vaccino unico contro la poliomielite, sia in combinazione con il vaccino antipolio per via orale.
Non esiste una cura per la poliomielite. Il focus del trattamento moderno è stato posto sul sollievo dai sintomi, sull'accelerazione del recupero e sulla prevenzione delle complicanze. Misure di sostegno includono l'uso di antibiotici per prevenire sovrainfezioni batteriche ai muscoli indeboliti, analgesici per lenire il dolore, attività fisica moderata e una dieta nutriente. Il trattamento della poliomielite spesso richiede una riabilitazione a lungo termine che includa terapia fisica, l'uso di bretelle, scarpe correttive e, in alcuni casi, un intervento chirurgico ortopedico.Ventilatori polmonari portatili possono essere necessari per sostenere la respirazione. Storicamente, un ventilatore a pressione negativa invasivo, più comunemente chiamato polmone d'acciaio, è stato utilizzato per mantenere artificialmente la respirazione durante l'infezione acuta di poliomielite, finché una persona non tornava a respirare autonomamente (generalmente dopo circa una o due settimane). Oggi molti pazienti con paralisi respiratoria permanente utilizzano moderne giacche a pressione negativa, indossate sul petto e sull'addome.Altri trattamenti storici per la polio sono stati l'idroterapia, l'elettroterapia, massaggi ed esercizi di mobilizzazione passiva e trattamenti chirurgici, come ad esempio l'allungamento dei tendini e l'innesto di nervi.
I pazienti con infezioni da poliomielite abortive recuperano completamente. In quelli che sviluppano solo meningite asettica, i sintomi possono persistere da due a dieci giorni, seguiti da un completo recupero. Nei casi di polio spinale, se le cellule nervose colpite sono completamente distrutte, la paralisi sarà permanente. Le cellule che non vengono distrutte, ma che perdono temporaneamente la loro funzione, possono recuperare entro quattro-sei settimane dopo l'esordio. La metà dei pazienti affetti da poliomielite spinale si riprende completamente, un quarto recupera con una lieve disabilità e nel restante quarto permane una grave disabilità. Il grado di paralisi sia nella fase acuta che nella paralisi residua probabilmente è proporzionale sia al grado di viremia che inversamente proporzionale al grado di immunità. La poliomielite spinale è raramente fatale.Senza il supporto respiratorio le conseguenze della poliomielite con interessamento delle vie respiratorie comportano il soffocamento o una polmonite da aspirazione delle secrezioni. Nel complesso, il 5-10% dei pazienti affetti da poliomielite paralitica muore a causa della paralisi dei muscoli utilizzati per la respirazione. Il tasso di mortalità varia con l'età: dal 2-5% nei bambini, fino al 15-30% negli adulti. La poliomielite bulbare provoca spesso la morte se non viene fornito alcun supporto respiratorio. Con supporto respiratorio il tasso di mortalità è compreso tra il 25% ed il 75%, a seconda dell'età del paziente. Quando sono disponibili ventilatori a pressione positiva la mortalità può essere ridotta al 15%.
Molti casi di poliomielite comportano soltanto una paralisi temporanea. Gli impulsi nervosi possono tornare al muscolo paralizzato già entro un mese dall'infezione, ed il recupero è solitamente completato in sei-otto mesi. I processi neurofisiologici implicati nel recupero a seguito della poliomielite paralitica acuta sono molto efficaci: i muscoli sono in grado di ripristinare la normale forza anche se la metà dei neuroni motori originali sono andati perduti. Se la paralisi permane dopo un anno, è probabile che sia permanente, anche se sono possibili modesti recuperi della forza muscolare da 12 a 18 mesi dopo l'infezione.Uno dei meccanismi coinvolti nel recupero è la capacità dei neuroni del tronco encefalico di sviluppare nuovi germogli assonali e rami terminali, che possono reinnervare le fibre muscolari che sono state denervate dall'infezione acuta da polio. Un altro meccanismo consente di far compiere ad un motoneurone un lavoro fino a quattro-cinque volte maggiore di quello svolto normalmente, al fine di sopperire a quelli mancanti. In questo modo se un neurone motorio controllava 200 cellule muscolari prima della paralisi, può arrivare a controllarne 800-1000.
In aggiunta a questi processi fisiologici, il corpo possiede una serie di meccanismi di compensazione per mantenere la funzionalità in presenza di paralisi residua. Tra questi il maggiore utilizzo di muscoli e legamenti più deboli per poter disporre di una maggior mobilità.
Spesso si verificano complicanze residue di polio paralitica in seguito al processo del recupero iniziale. Paresi muscolare e paralisi, a volte, possono portare a deformità scheletriche, al blocco delle articolazioni e a difficoltà di movimento. Una volta che i muscoli dell'arto diventano flaccidi possono interferire con la funzionalità degli altri muscoli. Una tipica manifestazione di questo problema è il piede equino. Questa deformità si sviluppa quando i muscoli che fanno abbassare le dita sono in grado di lavorare, mentre quelli che le innalzano non lo sono, e il piede tende naturalmente a cadere verso il suolo. Se il problema non viene trattato il tendine di Achille si può ritrarre e il piede non è più in grado di assumere la posizione fisiologica.
Le vittime della polio che sviluppano il piede equino non sono più in grado di camminare, poiché non possono più appoggiare a terra il tallone. Una situazione simile si può sviluppare con la paralisi delle braccia. In alcuni casi in pazienti pediatrici la crescita di una gamba viene rallentata dalla poliomielite, mentre l'altra continua a crescere normalmente. Il risultato è una gamba più corta dell'altra, con il paziente costretto a zoppicare ed appoggiarsi ad un bastone sul lato della gamba corta. Ciò, a sua volta, porta a deformazioni della colonna vertebrale, in particolar modo di tipo scoliotico. Possono, altresì, verificarsi osteoporosi e un'accresciuta probabilità di fratture patologiche.
L'uso prolungato di stampelle o sedie a rotelle possono causare neuropatia da compressione, come pure una perdita di funzionalità delle vene delle gambe, che può dare ristagno di sangue negli arti inferiori paralizzati. Le complicanze da immobilità prolungata, che possono coinvolgere polmoni, reni e cuore sono edema polmonare, polmonite ab ingestis, infezioni delle vie urinarie, calcoli renali, ileo paralitico, miocardite e cuore polmonare.
Tra gli individui che sopravvivono alla poliomielite paralizzante nell'infanzia, una percentuale compresa tra il 25 ed il 50% sviluppa ulteriori sintomi decenni dopo il recupero dall'infezione acuta, in particolare debolezza muscolare ed estrema stanchezza. Questa condizione è nota come sindrome da post-poliomielite (PPS). Si ritiene che i sintomi della PPS siano causati da un malfunzionamento delle sovradimensionate unità motorie createsi durante il recupero dalla malattia paralizzante.
 G.Mandell, J.Bennett e R.Dolin, Principles and practice of infectious diseases, 6ª ed., Elsevier Churchill Livingstone, 2005,  p. 216, ISBN 978-0-443-06643-6.
 Thomas M. Daniel e Frederick C. Robbins, Polio, Rochester, N.Y., USA, University of Rochester Press, 1999,  p. 216, ISBN 1-58046-066-6.
 Frauenthal HWA e Manning JVV, Manual of infantile paralysis, with modern methods of treatment: Pathology., Philadelphia, Davis, 1914,  pp. 79–101, OCLC 2078290.
 Tony Gould, A summer plague: polio and its survivors, New Haven, Conn, Yale University Press, 1997,  p. 384, ISBN 0-300-07276-7.
 Huckstep RL, Poliomyelitis — a guide for developing countries including appliances and rehabilitation for the disabled, Edinburgh, Churchill Livingstone, 1975,  p. 296, ISBN 0-443-01312-8. URL consultato il 15 luglio 2012 (archiviato dall'url originale il 29 settembre 2008).
 Kluger Jefferey, Splendid Solution - Jonas Salk and the Conquest of Polio, New York, G. P. Putnam's Sons, 2004,  p. 373, ISBN 0-399-15216-4.
 David M. Oshinsky, Polio: an American story, Oxford [Oxfordshire], Oxford University Press, 2005,  p. 368, ISBN 0-19-515294-8.
 Mary M. Shaffer e Bernard Seytre, The death of a disease: a history of the eradication of poliomyelitis, New Brunswick, N.J, Rutgers University Press, 2005,  p. 176, ISBN 0-8135-3677-4.
 Marc Shell, Polio and its aftermath: the paralysis of culture, Cambridge, Harvard University Press, 2005,  p. 336, ISBN 0-674-01315-8.
 Daniel J. Wilson, Living with polio: the epidemic and its survivors, Chicago, University of Chicago Press, 2005,  p. 312, ISBN 0-226-90103-3.
 Daniel J. Wilson e Julie Silver, Polio voices: an oral history from the American polio epidemics and worldwide eradication efforts, New York, Praeger, 2007,  p. 192, ISBN 0-275-99492-9.
 Poliomielite, su thes.bncf.firenze.sbn.it, Biblioteca Nazionale Centrale di Firenze. 
 Pink book del CDC (PDF), su cdc.gov. URL consultato il 29 dicembre 2005 (archiviato dall'url originale il 21 aprile 2007).
 Network Italiano Servizi di Vaccinazione - Poliomielite, su levaccinazioni.it. URL consultato il 29 dicembre 2005 (archiviato dall'url originale il 13 novembre 2012).

Il Polizeiregiment "Bozen" (Reggimento di polizia "Bolzano"), già Polizeiregiment "Südtirol" (dal 1º al 29 ottobre 1943) e in seguito SS-Polizeiregiment "Bozen" (dal 16 aprile 1944), era un reparto militare della Ordnungspolizei (polizia d'ordine) creato in Alto Adige nell'autunno 1943, durante l'occupazione tedesca della regione. La truppa era formata da coscritti altoatesini mentre gli ufficiali e i sottufficiali provenivano dalla Germania.
Composto da tre battaglioni, è noto principalmente in quanto il terzo fu impiegato con compiti di guardia e sorveglianza nella Roma occupata, dove il 23 marzo 1944 l'11ª Compagnia fu colpita dall'attentato di via Rasella compiuto da partigiani gappisti, riportando trentatré caduti e cinquantacinque feriti. Per rappresaglia, il giorno seguente i tedeschi perpetrarono l'eccidio delle Fosse Ardeatine, alla cui esecuzione i sopravvissuti della compagnia attaccata non parteciparono, nonostante in base alla consuetudine militare germanica spettasse a loro "vendicare" i commilitoni caduti.
Le caratteristiche del "Bozen" rappresentano uno dei vari aspetti controversi dell'attentato di via Rasella: per questo motivo, nell'ambito delle pluridecennali polemiche sull'argomento, sono state tratteggiate descrizioni del reggimento tra loro notevolmente difformi, in cui la capacità offensiva e il grado di adesione al nazismo dei suoi uomini sono enfatizzati o al contrario minimizzati, rispettivamente per affermare o negare la legittimità morale e l'efficacia militare dell'azione partigiana.
Il primo battaglione fu operativo in Istria e il secondo nel Bellunese (dove fu coinvolto nella strage della valle del Biois dell'agosto 1944), svolgendo entrambi prevalentemente attività antipartigiane, compito a cui fu adibito anche il terzo battaglione dopo il suo ritiro da Roma e trasferimento al nord. Tutti e tre si arresero negli ultimi giorni di guerra agli eserciti alleati o ai partigiani.
Dopo l'annuncio dell'armistizio italiano dell'8 settembre 1943 i tedeschi dettero avvio all'invasione dell'Italia. Sin dal 10 settembre le province di Bolzano (Alto Adige), Trento e Belluno furono sottoposte al diretto controllo del Terzo Reich venendo incluse nella Zona d'operazioni delle Prealpi (in tedesco Operationszone Alpenvorland – OZAV). Su tale territorio la Repubblica Sociale Italiana, entità statuale satellite della Germania, era titolare di una sovranità puramente formale. Il governo della zona, con la carica di commissario supremo, fu affidato a Franz Hofer, Gauleiter del Tirolo-Vorarlberg.
Allo scopo di procedere con la creazione di unità militari fu istituito a Bolzano l'Ufficio Centrale di Reclutamento, una commissione mista composta da membri dell'amministrazione civile, della Wehrmacht e delle SS, con il compito di sondare la disponibilità della popolazione a servire in armi il Terzo Reich. In un primo momento l'attenzione delle autorità germaniche era limitata agli Optanten, cioè a quegli altoatesini che, in base al sistema delle opzioni di cittadinanza risalente all'accordo italo-tedesco del 1939, avevano optato per la cittadinanza tedesca. In seguito, visti gli scarsi risultati, Hofer emanò delle direttive che stabilirono i criteri per l'arruolamento coatto della popolazione maschile della regione: la direttiva n. 30 del 6 novembre 1943 dichiarava che «per raggiungere la vittoria finale per una nuova Europa è necessario l'impiego totale di tutte le forze». In base a tale disposizione, tutti gli appartenenti alle classi 1924 e 1925 furono chiamati dalle autorità tedesche ad assolvere il servizio di guerra nell'Organizzazione Todt, nel SOD (Südtiroler Ordnungsdienst), nel CST (Corpo di sicurezza trentino), nei Polizeiregimenter, nei corpi delle SS e nella Wehrmacht. L'arruolamento in formazioni militari della Repubblica Sociale Italiana, pur formalmente previsto, venne ostacolato in tutti i modi.
La successiva ordinanza n. 41 del 7 gennaio 1944 specificava che «tutti i cittadini italiani di sesso maschile delle classi dal 1894 al 1926 incluso, che hanno la residenza nel territorio della Zona di Operazioni delle Prealpi oppure vi risiedono non solo transitoriamente, sono obbligati alla prestazione del servizio di guerra». Furono quindi obbligati all'arruolamento tutti gli uomini appartenenti alle classi di leva indicate, di lingua italiana o tedesca che fossero, compresi coloro che a suo tempo avevano optato per l'Italia anziché per la Germania (i cosiddetti Dableiber), i quali furono tacciati di tradimento, sottoposti a vessazioni e angherie e in molti casi inviati al fronte orientale.
La chiamata al servizio di guerra nell'Alpenvorland è stata definita da qualche autore un vero e proprio "rastrellamento di sudtirolesi" nelle vallate, dovuto alla nota volontà dei tedeschi di impiegare tutte le risorse umane disponibili, che nelle ultime fasi del conflitto li avrebbe portati a schierare finanche i giovanissimi della Hitlerjugend e gli anziani del Volkssturm. Per la maggior parte, gli arruolati erano contadini, artigiani, pastori e mugnai, molti dei quali montanari; ricevettero una cartolina indirizzata «All'obbligato al servizio di guerra», che lapidariamente enunciava: «Vi viene dato l'ordine di presentarVi in base all'ordinanza del commissario supremo». Chi avesse tentato di rifugiarsi in montagna per sottrarsi all'arruolamento avrebbe rischiato la condanna a morte, nonché la persecuzione dei propri cari secondo il principio penale nazista detto Sippenhaft (traducibile come "responsabilità del clan"), come minacciava un manifesto in lingua italiana del gennaio 1944:
Chi si presentava, dopo un paio di settimane di addestramento, riceveva un modulo prestampato individuale da firmare, sul quale era scritto: «L'arruolato svolge il proprio servizio presso il reggimento in qualità di volontario»; a chi tentò di rifiutarsi di firmare fu spiegato che ciò avrebbe comportato il trasferimento immediato al fronte oppure in un lager. Josef Prader, reduce del III Battaglione del "Bozen", anni dopo ricordò: «Ci fecero firmare cartellini sui quali era scritto che eravamo volontari. Io dissi che, se volevano, potevano anche arruolarmi, ma non come volontario. Mi risposero che mi avrebbero definito come pareva e piaceva a loro, e che se facevo tante storie, sarei finito in Russia. Ecco come eravamo volontari...».
L'arruolamento forzato dei Dableiber e l'estensione nei loro confronti delle dure sanzioni per i renitenti (come avvenne nel caso di Franz Thaler) costituiva violazione di almeno tre articoli della Convenzione dell'Aia del 1899, sottoscritta e mai denunciata dalla Germania:
Art. 44: «È proibito forzare la popolazione di un territorio occupato a prendere parte alle operazioni militari contro il proprio paese».
Art. 45: «È proibito costringere la popolazione di un territorio occupato a prestar giuramento alla potenza nemica».
Art. 46: «L'onore e i diritti della famiglia, la vita degli individui e la proprietà privata, al pari delle convinzioni religiose e dell'esercizio dei culti, devono essere rispettati».Solo in provincia di Belluno questo tentativo di coscrizione obbligatoria fallì e – malgrado il rischio di condanne a morte e di ritorsioni sui famigliari – la gran parte dei giovani aderì con diverse modalità al movimento di liberazione, che in zona era già bene organizzato e operava anche per sabotare in vario modo il reclutamento da parte degli occupanti. A Trento e a Bolzano si verificarono invece solo sporadiche defezioni da queste milizie costituite con giovani del posto, tuttavia non mancarono casi di diserzione e di partecipazione a forme di resistenza, specie quando fu chiaro che queste truppe venivano impiegate in azioni antipartigiane e di ritorsione sui civili, dentro e fuori il territorio dell'Alpenvorland. Per tutelare le loro famiglie, i disertori in genere dissimulavano la fuga, ad esempio inscenando in pubblico un arresto da parte di bande partigiane.
Un primo nucleo del reggimento fu costituito nell'ottobre 1943 sotto le direttive del colonnello Alois Menschick, con il nome di Polizeiregiment "Südtirol", successivamente cambiato (a seconda delle fonti, il 29 ottobre o nel corso di novembre) in "Bozen" (Bolzano). Furono poi creati altri tre reggimenti sudtirolesi (Südtiroler Regimenter) anch'essi identificati non con un numero, come accadeva per gli altri reggimenti di polizia tedeschi, ma con dei riferimenti geografici: "Alpenvorland" (Prealpi), "Schlanders" (Silandro) e "Brixen" (Bressanone). Complessivamente questi reparti avevano una consistenza di circa diecimila uomini.
Entro la fine del mese di ottobre il "Bozen" raggiunse le duemila unità venendo suddiviso in quattro battaglioni, poi ridotti a tre (il quarto, costituito nell'aprile 1944, già nel mese successivo fu scorporato per costituire il primo nucleo del Polizeiregiment "Alpenvorland"), dei quali solo il terzo svolse il proprio servizio fuori dalle due zone d'operazioni create dai tedeschi nell'Italia nord-orientale (Prealpi e Litorale adriatico). Ogni battaglione era composto da quattro compagnie numerate progressivamente (I Battaglione: compagnie dalla 1ª alla 4ª; II Battaglione: compagnie dalla 5ª all'8ª; III Battaglione: compagnie dalla 9ª alla 12ª). Gli uomini, inizialmente optanti delle classi 1900-1912, furono addestrati fino al febbraio 1944 prima di essere inviati nelle zone designate. L'idea originaria di costituire un reggimento integralmente con volontari fu abbandonata a causa della scarsità degli stessi e si procedette alla leva delle classi citate.
Alle reclute venne impartito un addestramento di tre mesi sull'uso di granate, fucili, mitra e mitragliatrici (molte di preda bellica soprattutto italiana, come gran parte dell'abbigliamento integrato dalle mostrine tedesche), mimetizzazione, sicurezza, combattimento in piccoli gruppi e controguerriglia. Secondo i reduci il "Bozen" fu il meglio addestrato dei quattro reggimenti, fatto che in parte spiegherebbe perché le sue perdite di guerra furono più contenute di quelle, ad esempio, del reggimento "Alpenvorland". A differenza dello "Schlanders", al "Bozen" e agli altri reggimenti non furono impartite lezioni ideologiche sul cosiddetto Judensystem ("sistema ebraico"). Il 30 gennaio si svolse la cerimonia di giuramento, alla presenza del generale Karl Wolff, comandante supremo delle SS e della polizia in Italia, e del commissario prefettizio di Bolzano Karl Tinzl.
La paga per il soldato semplice di un reggimento di polizia sudtirolese equivaleva a 12,5 lire al giorno, 2,5 lire in più rispetto alla paga dell'esercito.
Il primo battaglione – articolato su quattro compagnie per un totale di circa 900 uomini, al comando del maggiore della Schutzpolizei (Schupo) Oskar Kretschmer – fu inviato nel febbraio 1944 in Istria, inclusa nella Zona d'operazioni del Litorale adriatico (OZAK). Con base ad Abbazia e sotto il diretto controllo del comandante dell'Ordnungspolizei di Trieste – il tenente colonnello (SS-Obersturmbannführer und Oberstleutnant der Schupo) Hermann Kintrup – ma indirettamente dipendente dal comandante in capo delle SS dell'OZAK, Odilo Globočnik, fu impiegato in operazioni antipartigiane, accerchiamenti e rastrellamenti, oltre a sorvegliare le linee ferroviarie e di trasporto per garantire i rifornimenti, operando soprattutto nella zona a nord-ovest di Fiume, lungo le vie di comunicazione per Trieste e Lubiana. Questo battaglione – interamente motorizzato – fu l'unico a essere munito di veicoli blindati, disponendo di quattro mezzi italiani catturati dopo l'8 settembre 1943: un'autoblindo AB41 e una Lancia 1ZM, una tankette L3/33 e una L3/35.
Il 5 aprile si svolse l'operazione Bozen, condotta dal primo battaglione, nella zona di Brnčići (vicino a Castua), nel corso della quale fu incendiato il villaggio di Gornji Turki. Dal 25 aprile al 6 maggio 1944 il battaglione prese parte all'operazione Braunschweig contro i partigiani jugoslavi, diretta da Odilo Globocnik, sempre nella zona a nord-ovest di Fiume. Nel corso di tale operazione il 30 aprile fu compiuta – ad opera di reparti delle SS-Karstwehr – la strage di Lipa (un paese nei pressi di Mattuglie), in cui furono uccisi 263 civili. Secondo la ricercatrice croata Petra Predoević, alcune testimonianze dell'epoca incrociate con dati d'archivio suggeriscono un possibile coinvolgimento del "Bozen" nei fatti che portarono alla strage: suoi potrebbero infatti esser stati alcuni reparti incolonnati attaccati dai partigiani, e questa potrebbe esser stata la causa immediata del successivo attacco al centro abitato. Il 3 maggio la terza compagnia era in azione a Cacitti (tra Divaccia ed Erpelle-Cosina), mentre la seconda compagnia partecipò all'operazione come Sicherungsgruppe (gruppo di sicurezza) nella zona di Susgnevizza, probabilmente come forza di sbarramento per impedire ai partigiani di ritirarsi.
L'arretramento del fronte balcanico lo costrinse in seguito a trasferirsi per breve tempo ad Aidussina e poi a Tolmino, per ritirarsi infine fino al passo del Predil (oggi presso il confine italo-sloveno) nel vano tentativo di frenare l'avanzata dell'8ª Armata britannica, alla quale si arrese nella successiva ritirata nel maggio 1945 a Thörl-Maglern, in Carinzia. I prigionieri furono inviati in un campo di raccolta a Kötschach-Mauthen, da dove alcuni di loro riuscirono a fuggire per tornare in Alto Adige attraverso la Gailtal; furono quindi trasferiti prima a Udine e poi a Rimini-Bellaria, sorvegliati con maggior rigore da guardie neozelandesi e polacche. Coloro che avevano eluso la sorveglianza ed erano tornati alle proprie case, essendo sprovvisti del foglio di congedo regolare, dovettero presentarsi presso la Caserma "Vittorio Veneto" di Bolzano, dove in breve tempo furono concentrati molti ex appartenenti ai corpi di polizia altoatesini, sottoposti a una sorveglianza piuttosto blanda; tuttavia, in seguito i prigionieri furono per la maggior parte trasferiti presso il campo di Rimini e poi a Taranto, venendo rilasciati nel settembre 1946.
Il secondo battaglione fu inviato nel febbraio 1944 nella provincia di Belluno, dove tra marzo e dicembre effettuò ottantacinque operazioni antipartigiane, in particolare nella valle del Biois in agosto e sul monte Grappa in settembre. Tra la mattina del 20 agosto e la sera del 21, uomini di questo battaglione al comando del maresciallo (Zugwachtmeister der Schutzpolizei) Erwin Fritz (comandante di plotone della 6ª Compagnia), furono coinvolti, insieme ad alcuni reparti della Fallschirm-Panzer-Division 1 "Hermann Göring" e della SS-Gebirgs-Kampfschule (Scuola d'alta montagna delle Waffen-SS) di Predazzo, nella strage della valle del Biois, in cui furono uccisi quarantaquattro civili e distrutte 245 abitazioni, lasciando 645 persone senza tetto. Inoltre, nel marzo 1945, in seguito all'uccisione di tre militari sudtirolesi nel corso di un attacco partigiano, uomini di questo battaglione parteciparono all'impiccagione di quattordici persone in una piazza centrale di Belluno. Secondo lo storico sudtirolese Leopold Steurer, «a Belluno il Polizeiregiment Bozen divenne tristemente famoso a causa della sua brutalità».
Alla fine della guerra la maggior parte dei membri del reparto fu fatta prigioniera dai partigiani il 2 maggio 1945 ad Agordo. Alcuni tentarono di scappare attraverso l'Agordino, ma furono nuovamente catturati dai partigiani e internati nel campo di Cencenighe, dove vari partecipanti all'eccidio del Biois furono riconosciuti e immediatamente fucilati. I prigionieri restanti, consegnati agli statunitensi, furono inviati nel campo di Rimini e condivisero la stessa sorte di quelli del primo battaglione.
Durante il processo per il massacro della valle del Bios celebrato a Bologna nel 1979, i militari sudtirolesi imputati furono assolti per mancanza di prove e, chiamati a testimoniare, accusarono i loro ex comandanti per il comportamento tenuto nel corso dell'operazione, fornendo elementi decisivi per la determinazione dei capi d'accusa. L'ex maresciallo Erwin Fritz, nativo di Berlino e residente nella Germania Ovest a Gottinga, commissario di polizia a riposo, fu processato in contumacia poiché il governo tedesco non ne concesse l'estradizione; la sua difesa venne affidata all'avvocato Roland Riz, vicepresidente della Südtiroler Volkspartei (SVP) e deputato, il quale ne chiese l'assoluzione con formula piena. Fu inizialmente condannato all'ergastolo dalla Corte d'assise di Bologna, la quale tuttavia in appello venne dichiarata incompetente per difetto di giurisdizione. Processato nuovamente dal Tribunale militare di Verona, nel 1988 Fritz fu assolto per insufficienza di prove e tale sentenza venne poi confermata dal Tribunale supremo militare.
Il trasferimento del terzo battaglione a Roma avvenne dal 12 al 19 febbraio 1944, in condizioni difficili a causa delle contemporanee operazioni per le prime due battaglie di Montecassino e per contrastare lo sbarco di Anzio. Il commissario supremo dell'Alpenvorland Hofer, nonostante fosse a capo di un'amministrazione civile, riteneva che i reggimenti di polizia sudtirolesi fossero ai suoi ordini, avendo alle sue dipendenze il locale comandante delle SS e della polizia, generale Karl Brunner. Per questo aveva formalmente preteso che ogni loro spostamento al di fuori dell'OZAV dovesse ottenere la sua autorizzazione, cosicché il trasferimento del reparto a Roma fu, con ogni probabilità, oggetto di un accordo tra lui e il generale Karl Wolff. Teoricamente alle dipendenze di Wolff, nell'assolvimento dei compiti di sorveglianza a Roma il battaglione era sottoposto al comandante militare della piazza, il generale della Luftwaffe Kurt Mälzer. Nel settembre 1946, fatto prigioniero, il generale Wolff dichiarò:
I compiti di guardia a cui era destinato erano stati fino a quel momento svolti dal Wachzug der 2. Fallschirmjäger-Division (plotone di guardia della 2ª Divisione paracadutisti) e dal Fallschirmjäger-Bataillon Schirmer (Battaglione paracadutisti Schirmer). Il battaglione, ridotto a sole tre compagnie, trovò alloggio nelle soffitte del Palazzo del Viminale, ex sede del ministero dell'Interno (dopo la fondazione della RSI trasferito a Toscolano Maderno). Gli incarichi operativi furono così ripartiti: alla 9ª Compagnia fu affidata la sorveglianza dei lavori di allestimento di strutture difensive ad Albano Laziale; la 10ª fu impiegata nel centro della città per la guardia agli stati maggiori tedeschi, al Vaticano e agli edifici pubblici; mentre l'11ª fu posta in riserva. In base al processo di rotazione delle unità, il 24 marzo l'11ª avrebbe dovuto sostituire la 10ª, la quale sarebbe quindi passata in riserva.
Non avendo particolari incarichi oltre al servizio di guardia al ministero dell'Interno, l'11ª Compagnia fu sottoposta per oltre un mese a un'attività addestrativa supplementare di marcia e di tiro, in attesa di dare il cambio alle altre due compagnie. Gli uomini della truppa ricoprivano tutti il grado di Unterwachtmeister, il più basso dopo quello di allievo. Quasi ogni mattino marciavano fino al campo di esercitazioni e al poligono di tiro di Tor di Quinto, nei pressi del foro Mussolini, per poi fare ritorno verso le 14:00 seguendo sempre lo stesso percorso: piazza del Popolo, via del Babuino, piazza di Spagna, via dei Due Macelli. Giunti all'incrocio con via del Tritone, sebbene questa strada fosse più comoda per raggiungere via delle Quattro Fontane, il maggiore Hans Dobek (per errore spesso chiamato "Dobbrick"), comandante del battaglione che seguiva spesso gli spostamenti dei suoi uomini, ordinò che la colonna continuasse lungo via del Traforo per poi svoltare a via Rasella, parallela di via del Tritone mal lastricata e più ripida, per evitare il traffico del centro. La colonna marciava con alla testa il comandante della compagnia, il sottotenente Walter Wolgasth di Amburgo, divisa in tre file con un sottufficiale davanti a ognuna; gli uomini più alti erano nelle prime file, in modo da dare un'impressione di forza. La marcia era spesso accompagnata dal canto Hupf, mein Mädel (Salta, ragazza mia), imposto dal maggiore Dobek con dure punizioni per chi non avesse cantato. Sebbene fosse intonato molto controvoglia dai militari altoatesini, che si sentivano ridicoli, il canto era considerato dai partigiani una provocazione e una dimostrazione di spavalderia.
Agli uomini, tra cui vi erano dei ladini che parlavano tedesco con difficoltà, fu vietata la libera uscita per impedire ogni contatto con la popolazione romana, venendo severamente puniti qualora avessero comprato qualcosa all'esterno o, essendo per la maggior parte cattolici praticanti, si fossero recati segretamente in chiesa. Durante l'addestramento, gli ufficiali tedeschi erano soliti insultarli come "traditori", "maiali" e "bastardi". Per la difficoltà nell'addestrarli e la scarsa marzialità dimostrata anche dopo ore di esercitazioni, li definivano inoltre "teste di legno tirolesi" (Tiroler Holzköpfe).
Il 23 marzo, giorno in cui si celebrava l'anniversario della fondazione dei Fasci italiani di combattimento, l'11ª Compagnia fu colpita dall'attentato di via Rasella a opera di varie unità dei Gruppi di Azione Patriottica (GAP), riportando trentatré caduti (vedi elenco) e cinquantacinque feriti. Giorgio Amendola, uno dei comandanti dei GAP a Roma, dichiarò di aver scelto personalmente il "Bozen" come obiettivo, avendo notato la ripetitività del suo percorso di marcia e la puntualità del suo passaggio ogni pomeriggio. Secondo un'altra versione, a notare il reparto in marcia e a proporlo come oggetto di un'azione armata fu il gappista Mario Fiorentini "Giovanni", di padre ebreo, che aveva riconosciuto in quei soldati «le stesse uniformi verde marcio» degli uomini venuti a prendere i suoi genitori.
Carla Capponi ricordò che la notte precedente l'attentato, avendo «bisogno di ritrovare tutte le ragioni che [la] portavano a compiere quell'attacco», si era concentrata sugli orrori della guerra:
Rosario Bentivegna ricordò invece come segue gli attimi precedenti l'esplosione dell'ordigno da lui nascosto in un carretto da spazzino:
Intervistati nel 1979, vari reduci dell'11ª Compagnia affermarono di ricordare che quel giorno i loro comandanti tedeschi, presumibilmente consapevoli del rischio di attacchi per l'anniversario dei Fasci, avevano preso insolite precauzioni. Secondo Sylvester Putzer, diversamente dal solito, in quell'occasione sarebbe stato loro proibito di cantare, mentre Franz Bertagnoll affermò che erano partiti «con i colpi in canna e non era mai accaduto». Tali ricordi indussero alcuni di loro a maturare negli anni il sospetto di essere stati inviati consapevolmente al massacro.
L'eccidio delle Fosse Ardeatine fu organizzato ed eseguito dal tenente colonnello delle SS Herbert Kappler e dai suoi uomini del servizio di sicurezza (SD). Sebbene la consuetudine di guerra tedesca prevedesse che fosse il reparto colpito a dover eseguire la rappresaglia, in modo che i soldati uccisi fossero vendicati dai loro stessi camerati, gli uomini del "Bozen" non parteciparono al massacro.
Secondo le testimonianze di alcuni di loro, la mattina del 24 marzo i sopravvissuti all'attacco gappista furono chiamati dal loro comandante ad attuare la rappresaglia, ma si rifiutarono per motivi religiosi. Il reduce Albert Innerbichler, ex taglialegna della provincia di Bolzano, nel 1996 raccontò:
Secondo un altro superstite, Luis Kaufmann: «Ci furono discussioni, telefonate concitate, esplosioni di rabbia. Ma la nostra decisione fu chiara: non potevano pretendere che dei cristiani come noi...». Il reduce Arthur Atz, in una prima intervista a tratti molto confusa a causa della sua scarsa dimestichezza con l'italiano, negò che l'ordine fosse stato impartito direttamente alla truppa, attribuendo il rifiuto al comandante:
In successive interviste anche Atz affermò di essersi rifiutato. Preso atto del rifiuto gli ufficiali e i sottufficiali del battaglione, tutti tedeschi, tentarono di convincere il maggiore Dobek dell'impossibilità di far eseguire le fucilazioni a militari che «non hanno mai sparato contro altri uomini, nemmeno in battaglia. È ausgeschlossen ("escluso") e unmöglich ("impossibile") pretendere che si mettano ora a fucilare ostaggi inermi». Il comandante reagì adirato e apostrofò i suoi uomini come "cani vigliacchi", per poi recarsi dal generale Mälzer.
Lo svolgimento del colloquio presso l'ufficio di Mälzer, avvenuto intorno alle 12:00, è ricostruito negli atti dei processi Kesselring (1947) e Kappler (1948). Mentre il generale Mälzer informava il tenente colonnello Kappler che l'ordine proveniva da Hitler in persona, sopraggiunse il maggiore Dobek, convocato qualche ora prima. Dopo che Kappler presentò a Mälzer la lista con una parte dei nominativi dei prigionieri da fucilare, il generale si rivolse a Dobek affidandogli il compito di far eseguire la rappresaglia al suo battaglione. In un primo momento, Dobek riteneva opportuno che i suoi uomini formassero un plotone d'esecuzione per la rappresaglia; tuttavia, una volta appresa la modalità delle uccisioni decisa da Mälzer e Kappler per adempiere all'ordine nel termine di ventiquattr'ore concesso da Hitler (ogni esecutore avrebbe dovuto uccidere un prigioniero alla volta, con un colpo alla nuca sparato a distanza ravvicinata, in tedesco Genickschuß), il maggiore affermò che i suoi uomini non erano adatti allo scopo. Secondo le deposizioni di Kappler, Dobek «insistette che non poteva aspettarsi che i suoi uomini, che erano di sentimenti religiosi, avessero potuto procedere all'esecuzione nel breve tempo a disposizione», dichiarando: «I miei uomini sono anziani. In parte sono molto religiosi, in parte pieni di superstizione e vengono da remote province delle Alpi»; in breve, Dobek «mise avanti la questione che i suoi uomini non erano addestrati alle armi e che erano anche di età avanzata».
A causa delle difficoltà opposte da Dobek, il generale Mälzer telefonò al comando della 14ª Armata e parlò con il colonnello Wolf Rüdiger Hauser affinché gli fornisse un reparto per le esecuzioni, ma l'ufficiale rispose testualmente: «la polizia è stata colpita, la polizia deve fare espiare». Solo a questo punto Mälzer ordinò a Kappler di provvedere personalmente alla rappresaglia con le sue SS. Due giorni dopo, ritenendo quelle di Dobek delle mere scuse, Kappler presentò una denuncia al generale Karl Wolff, comandante delle SS e della polizia in Italia, ma tale iniziativa non ebbe alcun esito e il maggiore rimase al comando delle due restanti compagnie del suo battaglione, trasferito nel Nord Italia.
La ricostruzione coincide con quanto dichiarato alle autorità alleate nell'agosto 1946 dal capitano delle SS Erich Priebke, subordinato di Kappler e tra gli organizzatori dell'eccidio, dopo la sua cattura: «Il giorno seguente [24 marzo 1944, ndr], verso le ore 10,00, Kappler chiamò di nuovo tutti noi ufficiali, dicendoci che il Comandante del Reggimento di Polizia, i cui soldati erano stati uccisi, si rifiutava di mettere in pratica l'esecuzione capitale, e che i soldati del Quartier Generale in via Tasso dovevano essere gli esecutori».
Nonostante il reggimento non avesse preso parte alla rappresaglia, in un rapporto della delegazione italiana alla conferenza di pace di Parigi del 1946 si legge: «Fu un'unità del reggimento "Bozen" che diede luogo alla sfrenata rappresaglia contro 320 ostaggi civili trucidati alle Fosse Ardeatine vicino a Roma il 24 marzo 1944». La strategia diplomatica adottata dal governo italiano di Alcide De Gasperi sulla questione dell'Alto Adige alla conferenza di Parigi è stata negli anni più volte attaccata dalla Südtiroler Volkspartei: De Gasperi avrebbe strumentalmente insistito sul tema dell'adesione degli altoatesini al nazismo, della quale il "Bozen" sarebbe stato una manifestazione, in modo da assicurare la sovranità italiana sulla regione, poi riconosciuta dall'accordo De Gasperi-Gruber del 1946.
In un'intervista a Kappler realizzata nel 1974 nel carcere militare di Gaeta in cui era recluso, l'intervistatore gli domandò se fosse vero che qualcuno si era rifiutato di eseguire l'ordine di rappresaglia. L'ex ufficiale delle SS rispose che il comandante del III Battaglione non si era rifiutato, ma si era limitato a «[fare] presente l'impossibilità tecnica (riguardante i suoi uomini, il loro carattere, la loro età, la loro esperienza e superstizione) di poter eseguire l'ordine nel termine di ventiquattro ore», mentre egli non aveva la stessa possibilità di defilarsi.
Negli anni novanta, nel corso del processo a Erich Priebke e Karl Hass, il rifiuto del maggiore Dobek di far eseguire la rappresaglia ai suoi uomini, giudicato da Kappler pretestuoso, insieme al successivo «autentico rimbalzo di responsabilità che si verificò tra i vari Comandi militari tedeschi», è stato considerato la prova che la legittimità dell'ordine apparve dubbia ad alcuni tra gli stessi ufficiali tedeschi. Quindi secondo la corte gli imputati lo eseguirono «non perché convinti della sua legittimità, ovvero perché non consapevoli della sua manifesta criminosità, ma solo perché preferirono anteporre il proprio personale interesse all'esecuzione di centinaia di innocenti». Inoltre, il comportamento di Dobek – talvolta considerato un coraggioso atto di disobbedienza motivato dal non volersi macchiare dell'orrore dell'eccidio – è stato citato come argomento per dimostrare che per i militari tedeschi non fosse impossibile sottrarsi a ordini di rappresaglia, in modo da contraddire la linea difensiva di coloro che, accusati di crimini di guerra, invocavano lo stato di necessità sostenendo che non obbedire a tali ordini avrebbe comportato la propria condanna a morte.
È stato ipotizzato che dietro il mancato coinvolgimento del "Bozen" nell'eccidio vi fosse la volontà del Gauleiter Franz Hofer di evitare che i «suoi uomini sudtirolesi» si macchiassero di un crimine tale da aggravare le sue responsabilità, compromettendo le sue speranze di conservare il governo della regione in seguito a una futura trattativa di pace con gli Alleati. Hofer credeva infatti di poter sopravvivere politicamente alla sconfitta della Germania nazista, creando con il favore degli Alleati (con i quali era in contatto tramite il diplomatico Eugen Dollmann) una repubblica tirolese indipendente che avrebbe messo fine alle pretese austriache e italiane sulla regione e sarebbe servita agli statunitensi come baluardo verso l'est.
I funerali dei caduti furono celebrati il 25 marzo presso il cimitero militare germanico di Pomezia, all'epoca chiamato Heldenfriedhof (cimitero degli eroi), dove tuttora sono sepolti ventisei dei trentatré militari uccisi (le salme di Eichner, Friedrich Fischnaller, Kaufmann, Matscher e Steger furono «traslate in patria», mentre non si conosce il luogo di sepoltura di Haller e Wartbichler). I tedeschi ordinarono ad alcuni soldati del "Bozen" di formare un Blumenkommando, una squadra che aveva il compito di reperire il maggior numero possibile di fiori per il luogo della cerimonia. Parteciparono le massime autorità tedesche e della RSI a Roma, tra cui il generale Eberhard von Mackensen, comandante della 14ª Armata; fu presente anche il generale Wolff, che nel pomeriggio si recò a visitare in due ospedali i feriti della compagnia attaccata. Trenta militari, non essendosi ripresi dal trauma dell'attentato, disertarono e tornarono alle loro case in Alto Adige. Denunciati, furono costretti a presentarsi presso la caserma di Gries, inquadrati in compagnie punitive e inviati al fronte orientale, da cui la maggior parte di loro non fece ritorno.
Con l'approssimarsi della caduta del fronte a Cassino e dell'avanzata alleata verso Roma, al III Battaglione fu ordinato di ritirarsi fino a Firenze, dove il reparto decimato nell'attentato fu ricostituito. Grazie a documenti tedeschi dell'epoca, è stato possibile ricostruire gli spostamenti del battaglione dopo via Rasella. Diversamente dalle altre unità del Polizeigruppe Rom (il gruppo dei corpi di polizia tedesca impiegati a Roma), che furono schierate sul fronte nei Colli Albani riportando gravi perdite presso Albano Laziale e Rocca di Papa, il III Battaglione del "Bozen" alla fine di marzo o al più tardi nei primi giorni dell'aprile 1944 fu inviato nell'Italia settentrionale; venne segnalato a Castelfranco (probabilmente Castelfranco di Sotto, in provincia di Pisa) il 22 giugno e a Lecco il 28 giugno e il 25 luglio. Secondo le ricerche dello storico Christoph Hartung von Hartungen, durante la permanenza del battaglione a Lecco, la più lunga dopo la partenza da Roma, il maggiore Dobek fu ucciso dai partigiani mentre tentava di recarsi in Svizzera. Da documenti d'archivio risulta che il maggiore fu ucciso il 5 luglio 1944 ed è sepolto nel cimitero militare tedesco di Costermano. Poi il reparto si spostò in varie località in provincia di Torino: il 29 luglio a Chiomonte, il 9 agosto ad Avigliana e Susa, il 18 agosto a Bussoleno, il 21 agosto a Bruzolo, il 9 settembre a Susa; in novembre era operativo a Bologna. Dal 17 febbraio all'aprile 1945 fu segnalato a Pieve di Cadore (Belluno). Altri documenti segnalano il passaggio della 9ª Compagnia a Cismon del Grappa (Vicenza) il 27 agosto 1944 e a Roncegno Terme (Trento) nell'ottobre 1944.
Risulta quindi che nell'autunno 1944 il III Battaglione cominciò a rientrare nei confini dell'Alpenvorland. Il 2 maggio 1945 le truppe schierate nella zona del Cadore ricevettero l'ordine di ritirata attraverso la linea Livinallongo-Falzarego-Schluderbach ma, dopo pochi chilometri, i sudtirolesi si trovarono di fronte a posti di blocco partigiani che permisero loro di rientrare in Alto Adige attraverso la val Pusteria, in direzione di Brunico. Durante l'estate la maggior parte di loro ricevette l'ordine di presentarsi alle autorità statunitensi di Bolzano: coloro che seguirono l'ordine furono trattenuti in città per circa un mese e poi, salvo complicazioni, definitivamente congedati.
Robert Katz afferma che, nel corso delle attività antipartigiane nel Nord Italia, il terzo battaglione commise delle atrocità contro i civili.
Il Polizeiregiment "Bozen" era un reparto della Ordnungspolizei (polizia d'ordine), subordinata come tutte le forze di polizia del Reich al comando delle SS sin dal 17 giugno 1936, allorché Heinrich Himmler, già capo delle SS, era stato nominato anche capo della polizia, suddivisa in Ordnungspolizei (al comando di Kurt Daluege) e Sicherheitspolizei (polizia di sicurezza, al comando di Reinhard Heydrich). L'inserimento della polizia all'interno della struttura di comando delle SS rientrava nel processo di "sincronizzazione" (Gleichschaltung) con il regime nazista di tutte le componenti della società tedesca. Il prefisso "SS-" anteposto alla denominazione del reggimento derivava da un provvedimento di Himmler del 24 febbraio 1943, con il quale era stato disposto che tutti i reggimenti di polizia – in virtù della stretta connessione tra la polizia e le SS e in segno di riconoscimento per il loro valido impiego sul fronte orientale – fossero rinominati in SS-Polizeiregimenter, senza tuttavia modificarne l'appartenenza alla Ordnungspolizei. Dal bollettino dei comandanti della polizia relativo all'anno 1944 risulta peraltro che al nome del "Bozen" fu aggiunto il prefisso "SS-" solo ventiquattro giorni dopo via Rasella, il 16 aprile. Anche nel caso del Polizeiregiment "Alpenvorland" il provvedimento fu applicato con molto ritardo, il 29 gennaio 1945, mentre il "Brixen" e lo "Schlanders" nacquero direttamente come SS-Polizeiregimenter.
Generalmente trascurato dalla storiografia sull'attentato di via Rasella, per decenni il "Bozen" è stato oggetto di descrizioni inesatte e contraddittorie, venendo spesso identificato erroneamente come un reparto di SS formato da volontari, tanto che questa versione – come ha notato lo storico Lorenzo Baratter, autore di varie pubblicazioni sui reggimenti di polizia altoatesini – è stata ricopiata negli anni «con la stessa, sorprendente, caparbietà degli antichi amanuensi». Ad aver sostenuto l'appartenenza di questi militari alle SS è stato in particolare il giornalista statunitense Robert Katz, il quale nel suo Morte a Roma (la cui prima edizione in inglese è del 1967), citando appunti presi durante un'intervista all'ex gappista Mario Fiorentini del 27 marzo 1965, scrive: «Sui risvolti delle loro uniformi grigie e sul fronte dei loro elmetti, come Fiorentini può vedere, portano la doppia saetta, simbolo delle SS».
In nota Katz riporta che «I tedeschi ed i fascisti più tardi affermarono che la colonna non si componeva di SS» e liquida tali affermazioni come «pretestuose» e funzionali a «descrivere la colonna come un gruppo di uomini anziani ed innocui».
In merito alla descrizione delle uniformi fornita da Katz sulla base dell'intervista a Fiorentini, lo storico statunitense Richard Raiber rileva: «Tutto ciò era immaginario. Avrebbe dovuto essere noto ai partigiani – se non a Katz – che i poliziotti, fossero SS o meno, non portavano le Sigrunen sulla mostrina destra delle loro divise, un distintivo riservato solo a membri delle Waffen-SS al di sotto del grado di colonnello delle SS (SS-Standartenführer), mentre la "doppia saetta" era raffigurata sul lato destro, e non sul fronte, degli elmetti indossati dai membri delle SS». Raiber afferma inoltre di non aver trovato fonti a sostegno dell'affermazione di Katz (per la quale è citato un libro della giornalista britannica Elizabeth Wiskemann) secondo cui il battaglione aveva la reputazione di essere «notoriamente crudele». Joachim Staron ha inoltre notato che la fonte citata da Katz parla genericamente di disumanità del "Bozen", senza alcun riferimento al battaglione degli uomini colpiti a via Rasella.
Da Morte a Roma di Katz è stata tratta la sceneggiatura del film Rappresaglia (1973) di George Pan Cosmatos, in cui gli uomini del "Bozen" sono rappresentati come Waffen-SS in divisa grigia con le tipiche mostrine recanti la doppia "S" dell'alfabeto runico. Sempre Katz, nel più recente Roma città aperta, ha descritto il reparto come un «battaglione SS» composto da optanti per la Germania che, «di fronte all'obbligo del servizio militare, avevano compiuto l'ulteriore scelta di arruolarsi nelle SS piuttosto che nella Wehrmacht».
L'identificazione dei soldati uccisi con le SS ha rappresentato un elemento di legittimazione dell'attentato. In un suo romanzo storico pubblicato nel 1973, lo scrittore Leonida Repaci scrive:
L'errata indicazione come SS degli uomini attaccati in via Rasella si riscontra anche in alcune fonti coeve ai fatti. Nella telefonata fatta a Benito Mussolini la sera del 23 marzo, il prefetto riferì di una compagnia di SS. Il comunicato tedesco del 25 marzo parla invece di una «colonna tedesca di Polizia», così come «polizia tedesca» è la definizione usata nel comunicato del comando dei GAP scritto da Mario Alicata in rivendicazione dell'attentato, pubblicato su l'Unità clandestina del 30 marzo. Nel comunicato con cui il Comitato di Liberazione Nazionale denunciò l'eccidio delle Fosse Ardeatine era viceversa scritto che a via Rasella l'occupante tedesco «aveva perso trentadue dei suoi SS».
Nel suo diario il gappista Franco Calamandrei non parla mai di SS: il 17 marzo scrive genericamente che era in preparazione un attentato contro «una colonna tedesca», mentre pochi giorni dopo i fatti, il 27 marzo, più dettagliatamente annota: «Si sa che la colonna colpita il 23 era formata di alto atesini passati al momento dell'armistizio dall'esercito italiano a quello germanico, e in questo impiegati appunto come forze di Polizia in vista della loro conoscenza dell'italiano». Secondo lo storico Aurelio Lepre, tali affermazioni sembrano escludere che i gappisti agirono credendo che la compagnia da colpire fosse delle SS.
Nel diario di Carlo Trabucco i soldati attaccati sono invece sarcasticamente indicati come «le care e beneamate S. S.».
Giorgio Amendola, comandante dei GAP a Roma, non ha mai parlato di SS nei suoi scritti, definendo l'obiettivo dell'attentato «reparto di gendarmeria» o «plotone di gendarmi». Rosario Bentivegna, nel suo libro Achtung Banditen! (scritto nei primi anni cinquanta e pubblicato nel 1983), non specifica il corpo di appartenenza dei militari attaccati, ma scrive che «venivano su, verdi nelle loro divise come ramarri»: le divise verdi erano caratteristiche della polizia d'ordine, nota infatti colloquialmente come Grüne Polizei (polizia verde), mentre l'uniforme di servizio delle SS era di colore grigio. Intervistato nel 1994 nell'ambito di un'inchiesta giornalistica su via Rasella, in risposta all'osservazione dell'intervistatore «Si è insistito molte volte, ed anche Lei lo ha affermato in questa sede, che i Tedeschi uccisi in Via Rasella fossero delle SS, invece non è vero», Bentivegna ha dichiarato:
Anche Carla Capponi ha parlato di «SS di Bolzano, gruppi speciali». Nel corso della stessa inchiesta, il reduce del reggimento Arthur Atz, interrogato su quale fosse il suo corpo di appartenenza, ha risposto: «Polizia. [...] Non abbiamo fatto parte delle SS, quella era una pura bugia che hanno detto, eravamo sempre poliziotti, mai delle SS, credevano soltanto loro che eravamo delle SS».
Secondo Matteo Matteotti, all'epoca partigiano socialista a Roma, erano «reparti che non avevano niente a che fare con le rappresaglie, gli orrori che venivano perpetrati nei confronti dei partigiani e della popolazione. Si trattava appunto di un reparto di soldati di scarso rilievo bellico e aggressivo».
Aurelio Lepre, in un suo scritto su via Rasella del 1996, dubita che i militari del "Bozen" fossero SS, soprattutto in ragione del fatto che il loro comandante maggiore Dobek si oppose a che eseguissero la rappresaglia, per di più con la motivazione che non erano addestrati a sparare: «una scusa che sarebbe apparsa ridicola se avanzata da un ufficiale delle SS».
Esaminando i documenti personali e le uniformi degli uomini del reggimento, vari autori ne hanno confutato l'appartenenza alle SS. Hermann Frass scrive: «Non si parlava assolutamente di SS, nemmeno sul libro paga, che era redatto dal comando del reggimento e che riportava il suo sigillo di servizio. Né sull'uniforme, né sull'elmetto, né sul cinturone compariva il simbolo delle SS. Gli ufficiali venivano chiamati con le definizioni di rango della Wehrmacht e non con quelle delle SS».
Lo storico Giorgio Angelozzi Gariboldi afferma: «La definizione che fossero SS è incongrua... perché non avevano la divisa grigia delle SS, una divisa con le mostrine delle SS nel bavero, ma una divisa verde vivace [...] questi del Bozen con le SS non avevano nulla a che fare».
Lorenzo Baratter, rilevando che il prefisso "SS-" fu aggiunto diversi giorni dopo l'attentato, osserva: «A prescindere dalle considerazioni che riguardano l'uso del termine SS associato ai Polizeiregimenter, è dunque dimostrato che il 23 marzo il "Bozen" non apparteneva nemmeno sotto il profilo formale alle SS». Lo stesso autore ha fatto notare che tra l'Ordnungspolizei e le SS potevano esistere relazioni funzionali: ad esempio, per gli ufficiali subalterni e superiori il grado ricoperto valeva in entrambi i corpi, mentre i generali avevano un doppio grado assegnato automaticamente a partire dal 1942-43; ma tra l'appartenere all'uno o all'altro corpo vi era una differenza sostanziale poiché, mentre le SS furono dichiarate organizzazione criminale dal Tribunale internazionale di Norimberga, i componenti dell'Ordnungspolizei poterono rimanere in servizio anche nel dopoguerra.
Richard Raiber definisce l'identificazione del "Bozen" con le SS «un mito creato dai partigiani dopo la guerra». Baratter attribuisce la persistenza dell'errore nelle ricostruzioni storiche a «storici militanti che nel dopoguerra hanno commesso delle strane "sviste", evitando di ammettere che a Via Rasella furono colpiti dei soldati che non appartenevano nemmeno formalmente alle SS, non erano dei volontari e che, per la loro stessa origine, sudtirolese, avevano subito da fascismo e nazismo per almeno vent'anni quello che i partigiani romani nemmeno lontanamente potevano intuire».
Esistono versioni discordanti su quale fosse l'effettiva nazionalità dei componenti dell'11ª Compagnia attaccata a via Rasella. Una parte delle fonti afferma che era formata interamente da uomini che in seguito alle opzioni di cittadinanza avevano deciso per la Germania (Optanten). Secondo Robert Katz erano uomini che «al tempo dell'unione con la Germania, avevano scelto la cittadinanza tedesca». La Corte suprema di cassazione, all'interno della sentenza di condanna inflitta nel 2007 al quotidiano Il Giornale per diffamazione ai danni dei gappisti, ha dichiarato che «facendo parte dell'esercito tedesco, i suoi componenti erano sicuramente altoatesini che avevano optato per la cittadinanza germanica».
Tuttavia è storicamente comprovato che le autorità tedesche dell'Alpenvorland, dopo un primo insoddisfacente tentativo di limitare l'arruolamento agli optanti per la Germania volontari, tramite varie chiamate di leva obbligatoria, estesero l'arruolamento a tutti gli appartenenti alle classi 1894-1926 (minacciando severe pene per i renitenti), compresi coloro che avevano optato per l'Italia (Dableiber). In questo quadro altre fonti delineano una situazione più complessa, ammettendo in varia misura la possibilità che nel reggimento militassero anche cittadini italiani. Secondo Michael Wedekind nel "Bozen", primo reggimento di polizia sudtirolese formato, militavano «perlopiù politicamente affidabili Optanten», mentre i reggimenti costituiti in seguito – l'"Alpenvorland", lo "Schlanders" e il "Brixen" – erano composti prevalentemente da Dableiber. Friedrich Andrae scrive che nel "Bozen" militavano anche «coloro che nel 1939 non avevano optato per la Germania ma per l'Italia, quindi de jure cittadini italiani a tutti gli effetti». Lutz Klinkhammer afferma che i militari sudtirolesi in servizio a Roma erano «in parte Optanten, ma perlopiù Dableiber [...] costretti, contro ogni norma internazionale, al servizio militare». In riferimento al contesto in cui fu costituito il reggimento, Alessandro Portelli scrive: «Fino al settembre 1943, sono reclutati solo gli "optanti" [...]. Dopo l'8 settembre, vengono richiamati anche cittadini formalmente italiani, la cui la [sic] volontarietà è poco più che una finzione, ma che comunque preferiscono questo servizio che è meglio pagato e li tiene lontani dal fronte». Lorenzo Baratter sottolinea come i tedeschi arruolassero indifferentemente altoatesini di ogni cittadinanza: «Non importava se i destinatari delle cartoline di precettazione fossero cittadini di lingua italiana oppure tedesca, optanti per la Germania piuttosto che per l'Italia: bastava essere uomini, residenti nel territorio dell'Alpenvorland, essere nati tra il 1894 e il 1926. Non c'erano altre vie di scampo». Per Claus Gatterer il reggimento era composto per la maggior parte da quei filo-austriaci descritti dal prefetto italiano Giuseppe Mastromattei come animati da sentimenti di «ostilità pregiudiziale e irriducibile contro il nazismo».
Umberto Gandini evidenzia la loro stessa incertezza in merito: «Quelli che persero la vita erano sudtirolesi, quasi tutti già anziani, arruolati per forza appena tre mesi prima, partiti malvolentieri e scaraventati come tanti altri nella bolgia di una guerra non voluta né capita, incerti pure sulla loro cittadinanza al punto che non avrebbero saputo dire con sicurezza se dovevano considerarsi, per la burocrazia, italiani o tedeschi. [...] Avevano tutti documenti d'identità italiani in tasca ma parlavano tedesco; indossavano la divisa della polizia tedesca ma erano stati in precedenza, quasi tutti, soldati italiani». Risulta infatti che, a prescindere dalla cittadinanza acquisita in seguito alle opzioni, coloro che furono inviati a Roma avevano in gran parte già prestato servizio militare nel Regio Esercito italiano, essendo stati molti di loro fanti a Torino, artiglieri di montagna a Merano e a Rovereto, alpini a Brunico, genieri a Casale Monferrato. Johann Kaufmann, caduto nell'attentato, era stato fante a Palermo; il sopravvissuto Peter Putzer, originario di Varna, era stato artigliere da montagna italiano, compiendo l'addestramento al passo del Tonale con cannoni austro-ungarici catturati durante la prima guerra mondiale; Arthur Atz, di Caldaro, prima di optare per la Germania aveva svolto il servizio militare italiano in Sardegna nel 1939. Interrogato su quale fosse la nazionalità sua e dei suoi ex commilitoni, in un italiano incerto Atz rispose:
Nelle polemiche su via Rasella, il fatto che i militari attaccati fossero altoatesini e non propriamente tedeschi è stato uno degli aspetti che hanno maggiormente diviso: i critici dell'azione partigiana, ritenendo i caduti degli italiani costretti a indossare quell'uniforme dalle circostanze della guerra e dunque anch'essi vittime dei tedeschi, hanno accusato i gappisti di aver commesso un inutile fratricidio; viceversa, nell'ottica dei partigiani l'essere italiani in divisa tedesca era un'aggravante, come dimostra l'episodio riferito da Pasquale Balsamo della telefonata da lui ricevuta dalla madre di uno dei militari uccisi, intenzionata a difendere la memoria del figlio rivendicandone l'italianità. Alla domanda «Capisce, Balsamo, che mio figlio era italiano?», l'uomo rispose: «Signora, non lo dica a nessuno! Perché sennò è pure alto tradimento! Suo figlio non solo era italiano: vestiva la divisa tedesca, occupava un paese italiano e perseguitava gli italiani in divisa tedesca, quindi era un traditore». Per Bentivegna «erano di nazionalità germanica, e molti di loro avevano lottato per la nazionalità germanica prima... nel 1938 quando ci fu l'accordo sull'Alto Adige tra Mussolini e Hitler. [...] Per noi avevano una divisa nemica, erano nemici. Cioè, anche i fascisti erano italiani, che ragionamento è?».
Poco dopo essere stato rintracciato in Argentina, Erich Priebke dichiarò che, non essendo i caduti tedeschi, tra gli esecutori del massacro delle Fosse Ardeatine non era sentito alcun desiderio di vendetta: «a noi ufficiali dei morti in via Rasella non importava niente. Non erano nostri ragazzi, erano del Tirolo, più italiani che tedeschi. [...] Nessuno di noi pensava o voleva vendicarsi, l'ordine arrivò molto dall'alto».
Nel complesso il reggimento era formato per la maggior parte da uomini delle classi di leva 1900-1912, aventi quindi tra i 31 e i 43 anni.
L'età dei caduti di via Rasella (vedi elenco) andava dai 26 anni di Franz Niederstätter ai 42 di Jakob Erlacher. Arrotondando per difetto l'età di ogni caduto considerando gli anni compiuti alla data del 23 marzo 1944, l'età media risulta di 33,6 anni. Arrotondando invece l'età per eccesso considerando gli anni che ognuno avrebbe compiuto nel corso del 1944, il più giovane risulta avere 27 anni, il più anziano 43 e l'età media sale a 38. In base alle settantasette schede personali della lista delle perdite, l'età media di tutti coloro che furono colpiti dall'attentato, sia i morti che i feriti, ammonta a 35,5 anni ed emerge che circa il 40% erano padri di famiglia.
La testimonianza del portinaio del collegio scozzese situato nelle vicinanze degli alloggiamenti del battaglione (raccolta dallo scrittore Raleigh Trevelyan nel suo Roma '44 e spesso citata in varie ricostruzioni), secondo cui i militari «Erano vecchi, vecchi di Bolzano, padri di famiglia», per Lorenzo Baratter è «alquanto forzata e inopportuna». Nelle polemiche su via Rasella i critici dell'attentato hanno spesso enfatizzato l'anzianità dei militari attaccati, definendoli «anziani riservisti». Alessandro Portelli scrive: «Non sono truppe scelte né freschissime, anche se la vulgata antiresistenziale esagera facendone dei vecchietti». La definizione di «vecchi padri di famiglia» è invece ripresa da Joachim Staron.
La Corte di cassazione, nel condannare come diffamatoria verso gli ex gappisti l'affermazione del quotidiano Il Giornale secondo cui gli uomini attaccati erano disarmati, ha dichiarato che erano dotati di sei bombe a mano ciascuno e maschinenpistolen. Secondo la testimonianza del reduce Konrad Sigmund, furono proprio le cinque o sei bombe al cinturone di ogni militare che, esplodendo dopo essere state colpite da schegge dell'ordigno o a causa del calore, resero ancora più devastante l'esplosione generando una reazione a catena.
Nelle sue memorie Rosario Bentivegna scrive che la colonna era dotata di una mitragliatrice su motocarrozzetta. La presenza e l'utilizzo di almeno una mitragliatrice sono attestati da una lista di sopravvissuti proposti per la Croce al merito di guerra di seconda classe.
Il 24 marzo 1954, decimo anniversario dell'eccidio delle Fosse Ardeatine, nel suo discorso commemorativo il vicepresidente della Camera Cino Macrelli affermò che «per via Rasella passavano gli uomini che col ferro e col fuoco erano riusciti ancora una volta a dominare l'Italia» e che la bomba «puniva l'oltraggio e l'offesa dei nuovi Teutoni».
Nei decenni successivi, per le sue particolari caratteristiche di reggimento composto da altoatesini arruolati forzosamente e impiegato a Roma come unità non combattente, la scelta di colpire il "Bozen" è stata uno dei punti toccati dal dibattito su via Rasella. Nel 1979 il giornalista Umberto Gandini pubblicò in allegato al quotidiano Alto Adige un'inchiesta sul "Bozen" dal titolo Quelli di via Rasella. La storia dei sudtirolesi che subirono l'attentato del 23 marzo 1944 a Roma, con varie interviste ai superstiti della bomba gappista. Dalla ricerca emergono l'estraneità degli uomini attaccati in via Rasella alle SS, il loro arruolamento forzato, la loro devozione cattolica e lontananza dal modello del soldato nazista, nonché i particolari della mancata partecipazione alla strage delle Fosse Ardeatine. Circa la sorte dei caduti, Gandini commenta: «Una volta premesso che nessun uomo "merita" di morire, ed accettata quindi solo per momentanea esigenza dialettica l'orribile "logica" che regola le vicende di guerra, si può dire tranquillamente che quel giorno di marzo, in via Rasella, morirono i soldati tedeschi meno tedeschi di tutti quelli che imperversavano in quegli anni per l'Europa; e i soldati tedeschi che meno di tutti "meritavano" quella fine, perché non avevano fatto assolutamente niente di male, non erano stati nemmeno messi nella condizione di poter fare del male».
Uno dei primi personaggi pubblici a criticare l'azione gappista e a esprimere vicinanza ai caduti fu Marco Pannella, leader del Partito Radicale, che sempre nel 1979 affermò: «Ricordare che erano sud-tirolesi i ragazzi di via Rasella è fare insulto alla Resistenza? [...] vorrei poter portare fiori sulle tombe di quei 40 ragazzi, il cui nome non è scritto da nessuna parte, se non nella nostra convinzione che non si trattava di cose (come qualcuno sembra credere) ma di persone, di uomini che avevano delle madri, delle mogli, dei figli, che erano capaci di pensare, di sentire, di baciare». Nella polemica con il PCI che seguì i deputati comunisti Antonello Trombadori e Giorgio Amendola denunciarono l'esponente radicale per vilipendio delle forze armate (l'art. 290 comma 2 del codice penale italiano sanziona «chi pubblicamente vilipende le Forze armate dello Stato o quelle della liberazione»).
Nel solco delle riflessioni di Pannella, il filosofo Norberto Bobbio, attivo nella Resistenza nelle file del Partito d'Azione, domandò: «Sarà lecito almeno dire, [...] senza timore di essere accusati di essere fascisti o amici dei fascisti, che quei trentadue soldati tedeschi morti in quell'agguato erano soggettivamente innocenti?».
Dal dopoguerra, ogni cinque anni a marzo i reduci del "Bozen" presero a riunirsi presso il santuario di Pietralba, dove tra gli ex voto è custodito un quadretto con i nomi dei caduti di via Rasella. Nel 1981 l'ex senatore e antinazista Friedl Volgger, uno dei fondatori della Südtiroler Volkspartei (SVP), nell'annunciare sull'organo di stampa del partito l'annuale commemorazione che si sarebbe svolta il 29 marzo al cimitero militare austro-ungarico di Bolzano, scrisse:
Le parole di Volgger e la manifestazione suscitarono dure proteste da parte del PCI e dell'ANPI. Trombadori chiese all'associazione partigiana, riunita in quei giorni a Genova per il 9º congresso nazionale, di denunciare penalmente Vollger. Il presidente dell'ANPI Arrigo Boldrini definì il "Bozen" «un corpo speciale di SS», mentre il deputato comunista Raimondo Ricci affermò: «Non si può assolutamente consentire che intorno ai morti di via Rasella si realizzino solidarietà inammissibili». L'ANPI inviò quindi alle massime cariche dello Stato una lettera in cui chiedeva di vietare la commemorazione dei "33 nazisti". Ciononostante la manifestazione si svolse ugualmente alla presenza di circa quattrocento persone tra le quali, oltre a rappresentanze di associazioni dei reduci e degli Schützen, e a un gruppo di fascisti provenienti da Milano e Pordenone, vi erano il presidente della provincia autonoma di Bolzano e leader della SVP Silvius Magnago e il senatore dello stesso partito Karl Mitterdorfer. Durante la cerimonia fu scoperta una lapide in memoria dei militari uccisi, in cui l'attentato era definito "proditorio" (hinterhältig), e fu intonato il canto Ich hatt' einen Kameraden, che in Germania e in Austria accompagna tradizionalmente le esequie con onori militari e le commemorazioni dei caduti.
Protestando per l'avvenuta celebrazione i senatori del PCI Andrea Mascagni, Flavio Luigi Bertone e Giovanni Battista Urbani, tramite un'interrogazione parlamentare, invitarono il governo a
Le polemiche ripresero l'anno successivo quando il ministro della Difesa, il socialista Lelio Lagorio, consegnò a Rosario Bentivegna una medaglia d'argento e una di bronzo al valor militare assegnategli nel 1950 anche per il suo ruolo nell'azione del 23 marzo 1944. Il quotidiano della SVP annunciò la notizia con il titolo "Vigliacco decorato". Diversi senatori dei partiti di sinistra presentarono una nuova interrogazione parlamentare insieme alla precedente, accompagnata da un intervento di Arrigo Boldrini sia sulla manifestazione del 1981 che sulle recenti affermazioni della SVP, chiedendo al governo di condannare tali episodi. A rispondere fu il sottosegretario alla Difesa, il socialdemocratico Martino Scovacricchi:
Trombadori lodò la risposta del governo, esortandolo a «passare dalla deplorazione alla denuncia penale contro chiunque continui a oltraggiare nei partigiani di Via Rasella le Forze Armate della Repubblica Italiana».
Nel 1984 Josef Rampold, direttore del quotidiano Dolomiten, principale giornale in lingua tedesca dell'Alto Adige, criticò l'allora presidente della Repubblica italiana Sandro Pertini per non aver reso omaggio, in occasione delle sue visite a Bolzano, alla lapide posta nel cimitero militare cittadino in memoria dei «sudtirolesi che furono uccisi nel proditorio attentato di via Rasella [...] arruolati e utilizzati semplicemente come corpo di guardia non facendo del male a nessuno». Pertini replicò domandando al direttore del quotidiano se si fosse «mai recato, nelle sue visite a Roma, alle Fosse Ardeatine, ove sono raccolte le salme di 335 innocenti uccisi dai tedeschi per rappresaglia dell'attentato di via Rasella». Nella discussione si inserì anche Norberto Bobbio, il quale – all'interno di un'intervista in cui definì alcune azioni gappiste quali l'uccisione di Giovanni Gentile e l'attentato di via Rasella atti di terrorismo, ossia atti di violenza fini a loro stessi – affermò che non avrebbe avuto problemi a deporre un fiore sulle tombe dei militari altoatesini: «A parte la teatralità del gesto, contrario alla mia natura, non ho alcun motivo serio per rifiutarlo. Sono state vittime innocenti perché scelte a caso».
Vittorio Foa, anch'egli un ex azionista, nel 1991 raccontò che visitando con la moglie il cimitero di Castelrotto era rimasto sorpreso nel vedere tombe di persone morte a Roma nel 1944: «Dopo un po' capimmo, erano i morti di via Rasella: erano dei ladini, soldati territoriali nella Wehrmacht. Ancor più del tragico spettacolo dell'ossario della via Ardeatina quel cimitero di montagna mi ha riportato al tema della selezione in una guerra». In occasione del cinquantesimo anniversario del massacro delle Fosse Ardeatine (1994), il sindaco di Roma Francesco Rutelli rivolse un pensiero anche a «quelli che un tempo erano i nostri nemici, agli uomini morti in via Rasella». Un'altra manifestazione di pietà per la sorte dei militari altoatesini giunse nel 1999 da Alberto Benzoni e sua figlia Elisa, che – tra le riflessioni conclusive di un saggio su via Rasella critico verso l'opportunità dell'azione e la posizione tenuta in merito dal PCI nei decenni successivi – scrissero:
Al contrario l'ex partigiano Giorgio Bocca ha contestato la descrizione degli uomini del "Bozen" come «pacifici altoatesini, entrati quasi per obiezione di coscienza in un reparto della polizia ausiliaria, che, forse per tenersi in esercizio, aveva dato la caccia ai partigiani nell'Alto Adige eliminandone ogni presenza». Lo storico Alessandro Portelli, autore di un saggio di storia orale su via Rasella e le Fosse Ardeatine, critica la posizione di Bobbio, affermando che la guerra consiste «proprio nello spararsi addosso fra sconosciuti» e non sono solo i volontari a morire in battaglia. Inoltre, pur mostrandosi scettico riguardo alla versione che attribuisce ai militari di truppa il rifiuto di partecipare alla rappresaglia, ritenendola «funzionale da un lato all'esaltazione del cattolicesimo, e dall'altro alla dimostrazione che agli ordini era possibile sottrarsi», afferma che «l'inadeguatezza militare attribuita a questi uomini è anch'essa segno di un'alterità culturale, se non di una resistenza implicita, rispetto al modello delle SS. In un contesto del genere, è un merito non essere guerrieri, e gli va riconosciuto».
Per quanto riguarda il dibattito interno alla comunità sudtirolese di lingua tedesca, degno di nota è un articolo di Christoph Franceschini, pubblicato nel 1994 sulla rivista Südtirol Profil. Il giornalista sudtirolese ricostruisce brevemente la storia del "Bozen" e dell'attentato di via Rasella, soffermandosi in particolare sul ruolo del secondo battaglione nella repressione antipartigiana nel bellunese. Secondo Franceschini, l'attentato di via Rasella costituisce tuttora "un trauma collettivo per il Sudtirolo". Un trauma che "non solo ribalta la questione della colpa, ma nega i fatti storici e se possibile li piega a proprio favore". Dopo aver ricordato le polemiche degli anni ottanta, Franceschini conclude dicendo che il dibattito sui fatti del marzo '44 mette a nudo l'incapacità del Sudtirolo di affrontare la questione della propria partecipazione - seppur marginale - al sistema hitleriano.Negli anni duemila lo storico Lorenzo Baratter in diverse pubblicazioni ha divulgato in italiano lo stato della storiografia in lingua tedesca sul "Bozen" e gli altri reggimenti di polizia sudtirolesi. Traendo spunto dall'appendice sul "Bozen" scritta da Baratter per la riedizione del 2004 delle memorie di Bentivegna, il giornalista Bruno Vespa in un suo libro ha affermato che «la tesi di un'azione militare contro un reparto scelto e spavaldo di SS ne esce notevolmente ridimensionata», domandando: «A che serviva decimare un battaglione che non era certo formato dalle truppe scelte di Reder?». In difesa dell'azione gappista è intervenuto lo storico Sergio Luzzatto, autore dell'introduzione a un successivo libro di Bentivegna, definendo quella di Vespa «una presentazione lacrimevole dei 33 altoatesini uccisi in via Rasella quali cisalpine e stagionate "reclute coatte" [...] funzionale a una rappresentazione peggiorativa della lotta gappistica quale inutile spargimento di sangue», e continuando a parlare di «SS saltate in aria in via Rasella». Ha polemizzato con Vespa anche il presidente dell'ANPI di Roma Massimo Rendina, che ha definito gli uomini del "Bozen" «alto atesini che arruolandosi nelle SS avevano giurato fedeltà al Fuehrer».
Nel 2005 Baratter, in un saggio sulla storia dell'Alpenvorland, ha scritto che i caduti di via Rasella, in quanto sudtirolesi, «erano stati tra le vittime predilette dalla repressione nazista e fascista», e alla luce delle nuove acquisizioni storiografiche ha definito «disarmante che ancora oggi si continui a sostenere, in malafede, che il "Bozen" fosse formato da volontari appartenenti alle famigerate SS, già responsabili di efferate azioni contro cittadini inermi ed ebrei, o addirittura corresponsabili della strage delle Fosse Ardeatine».
In due occasioni anche a via Rasella sono state affisse, senza autorizzazione, lapidi in memoria dei caduti del "Bozen" poi rimosse dalla polizia: nel 1996 dal gruppo di estrema destra Movimento Politico e nel 2000 da sconosciuti.
Il Bozner Tagblatt annunciò vari conferimenti di decorazioni ai militari del "Bozen":
Agosto 1944: quindici Croci di Ferro di seconda classe (un ufficiale, otto sottufficiali e sei militari di truppa) «per comportamento coraggioso nella lotta contro i banditi».
13 ottobre 1944: tre Croci di Ferro di seconda classe (tutte a sottufficiali, tra cui il maresciallo Erwin Fritz, poi processato per l'eccidio della valle del Bios); ventotto Croci al merito di guerra di seconda classe con spade (un ufficiale, due sottufficiali e venticinque militari di truppa).
Novembre 1944: cinque Croci al merito di guerra di seconda classe con spade (tutte a militari di truppa) «per comportamento coraggioso contro sovversivi».
Febbraio 1945: sei Croci di Ferro di seconda classe (quattro ufficiali – tra cui il maggiore Ernst Schröder, comandante del II Battaglione, e il capitano Hans Zentgraf, uno degli accusati per la strage della valle del Biois – e due militari di truppa); trentuno Croci al merito di guerra di seconda classe con spade (sei ufficiali, dodici sottufficiali, tredici militari di truppa).
Febbraio 1945: quattordici Croci al merito di guerra di seconda classe con spade «per comportamento valoroso» (quattro sottufficiali, dieci militari di truppa).Il totale delle decorazioni annunciate dal Bozner Tagblatt ammonta a centodue (ventiquattro Croci di Ferro di seconda classe, settantotto Croci al merito di guerra di seconda classe con spade). Tra queste, dato che solo i militari di truppa provenivano dall'Alto Adige, il numero di decorazioni assegnate agli altoatesini del reggimento ammonta a sessantuno (otto Croci di Ferro di seconda classe, cinquantatré Croci al merito di guerra di seconda classe con spade).
Il Polizeiregiment "Bozen", da historiamilitaria.it (con numerose fotografie del reggimento)
Localizzazione dei tre battaglioni del "Bozen", dal sito del Deutsches Historisches Institut in Rom.
Galleria fotografica del I Battaglione del "Bozen": 1, 2, 3, 4, 5, 6, dal sito Beutepanzer.