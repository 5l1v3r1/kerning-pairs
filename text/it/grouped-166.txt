
Renzo Ravenna (Ferrara, 20 agosto 1893 – Ferrara, 29 ottobre 1961) è stato un avvocato e politico italiano. Appartenne a un'importante famiglia ebraica ferrarese e fu, con Enrico Paolo Salem a Trieste, uno dei due soli podestà fascisti di origini ebraiche in Italia prima dell'introduzione delle leggi razziali.
Fu interventista e volontario durante la prima guerra mondiale e amico di Italo Balbo; questo lo fece prima avvicinare e poi iscrivere al Partito Nazionale Fascista, sino a venir nominato podestà. Si dedicò all'amministrazione della città con particolare attenzione per la situazione economica, la ricostruzione urbanistica e le iniziative culturali. Dopo le sue dimissioni, e con la morte di Balbo, si allontanò definitivamente dal fascismo e con la sua famiglia venne perseguitato dal regime. L'espatrio in Svizzera ed il successivo ritorno a Ferrara, a guerra finita, ne chiusero definitivamente l'esperienza politica. La sua figura di personalità ebraica ricoprente cariche legate al fascismo lo rende oggetto, ancora oggi, di indagine da parte di storici ed appartenenti al mondo culturale e politico.
Figlio di Tullio Ravenna ed Eugenia Pardo, quinto di 6 fratelli, Renzo fu nipote di Isaia Ravenna, primo docente ebraico nel Regio Liceo Ginnasio "L. Ariosto" di Ferrara. Per scelta dei genitori non frequentò scuole elementari israelite ma scuole pubbliche italiane.
Per il giovane Renzo l'incontro con Italo Balbo nella Palestra Ferrara, presso la quale entrambi furono inseriti nella squadra allievi, si rivelò determinante per tutta la sua vita.
Nel 1912 si arruolò volontario nell'esercito e nel 1913 si iscrisse alla Facoltà di Giurisprudenza dell'Università degli Studi di Ferrara. 
Ravenna fu, nel settembre 1914, tra le 25 personalità ferraresi a fondare un gruppo interventista e allo scoppio del conflitto, nel 1915, fu richiamato alle armi e mandato in guerra, prima nella zona di Vicenza ed in seguito in Albania. Si congedò definitivamente col grado di capitano nel 1919, e nello stesso anno si laureò in giurisprudenza. Iniziò quindi ad esercitare la professione di avvocato, inizialmente in un affermato studio cittadino e in seguito in uno proprio. Nello stesso tempo cominciò a ricevere incarichi nella Pubblica amministrazione della giustizia. Nel 1921 Ravenna sposò Lucia Modena.
A Ferrara lo squadrismo, sostenuto dai grandi proprietari terrieri che volevano in tal modo contenere le richieste operaie e sindacali socialiste, sfociò in vari episodi di violenza, quale ad esempio il delitto Minzoni. Dopo i primi anni violenti Italo Balbo cercò personalità fidate grazie alle quali modificare la sua immagine pubblica; tra queste vi furono Ravenna, il giornalista Nello Quilici e Umberto Klinger, per vari anni Federale cittadino. Si rafforzò il legame tra fascismo e borghesia locale, anche con la componente ebraica, e in seguito, a tale scopo, vennero valorizzati gli aspetti culturali ispirati alla storia estense di Ferrara. Sulle pagine culturali del Corriere Padano, diretto da Quilici, scrissero personalità ferraresi che in seguito presero le distanze dal fascismo; tra questi Giorgio Bassani, Michelangelo Antonioni e Lanfranco Caretti. Bassani, in seguito, attorno al 1941, entrò in un gruppo antifascista e venne incarcerato.
Ravenna si avvicinò al fascismo inizialmente attratto dalle idee nazionaliste ed irredentiste, come avvenne del resto per vari esponenti della borghesia ebraica, e influì molto, in questa fase, l'antica amicizia e stima per Balbo, malgrado l'evidente diversità tra i due. 
Entrò così a far parte, nel 1922, di un piccolo gruppo di stretti collaboratori del gerarca, venne candidato alle locali elezioni amministrative alla fine di quello stesso anno, in un clima di forte contrasto politico e violenze, e divenne assessore. Continuò intanto ad esercitare la sua professione di avvocato, pur dedicandovi sempre meno tempo. 
Nel 1923 il suo assessorato fu direttamente coinvolto nelle prime fasi dell'intervento urbanistico in città, in particolare con i restauri del Castello Estense e del palazzo del Comune. 
In quell'occasione contribuì alla decisione di riedificare la torre caduta nel 1570 all'inizio dello sciame sismico che colpì la città sino al 1574, partecipando anche con una donazione.
In seguito la sua estraneità agli atti di squadrismo che contraddistinsero l'affermazione del fascismo a Ferrara, la sua posizione laica e la stima professionale della quale godeva spinsero Balbo a proporlo come capo del fascismo ferrarese, con un invito formale ad iscriversi al Partito Nazionale Fascista (PNF), nel 1924. Ravenna iniziò quindi a dirigere la Segreteria Federale Ferrarese del PNF per poi seguire Balbo a Roma, quando questi venne nominato sottosegretario all'Economia Nazionale. Questa esperienza, comunque, fu di breve durata, anche per motivi di carattere personale. Verso la fine del 1926, con l'entrata in vigore delle leggi fascistissime, venne nominato commissario straordinario alla guida del Comune di Ferrara. Tali disposizioni, in particolare la Legge 237/26, sostituirono con autorità di nomina governativa tutte le amministrazioni comunali e provinciali sino ad allora elettive.
Renzo Ravenna venne nominato Podestà di Ferrara il 16 dicembre 1926 con Regio decreto e ricevette un telegramma di felicitazioni augurali dall'amico Italo Balbo che si era impegnato in prima persona per tale risultato. Iniziò così la sua attività di primo amministratore della città e, in tale ruolo, dimostrò di possedere, oltre all'onestà personale, le capacità richieste dall'importante funzione nel pieno rispetto delle direttive fasciste.
Uno dei suoi primi e significativi atti politici fu quello di confermare nei loro ruoli diversi validi tecnici dell'amministrazione precedente, anche se noti antifascisti; in particolare, tra gli altri, Girolamo Savonuzzi e Arturo Torboli, che vennero poi uccisi nel 1943, come in seguito riportato. I problemi che da subito si trovò ad affrontare riguardarono principalmente la situazione delle finanze del Comune, la disoccupazione diffusa e l'indigenza di molti suoi concittadini. Ricevette infatti, per tutto il suo mandato, numerose richieste di aiuti, alle quali rispose sempre.
Non di rado poi intervenne non solo come amministratore ma contribuì personalmente anche sul piano economico a favore di alcuni in situazione di bisogno. Istituì inoltre mense per i poveri, attive specialmente nel periodo invernale, che rimasero in funzione sino alle sue dimissioni. L'impegno nell'amministrazione della città ridusse il tempo dedicato al suo studio professionale che tuttavia continuò l'attività, anche grazie ai suoi collaboratori.
Sin da prima del suo incarico alla guida di Ferrara (ancora in veste di assessore) partecipò all'importante opera di rinnovamento urbanistico definita in seguito Addizione Novecentista. L'amministrazione coinvolse, in tempi successivi, vari architetti ed ingegneri col compito di ridisegnare il volto cittadino che, nelle nuove costruzioni, seguì quasi sempre i nuovi dettami del razionalismo: Adamo Boari, Angiolo Mazzoni, Virgilio Coltro, Giorgio Gandini, Filippo Galassi, Girolamo Savonuzzi (ingegnere capo del comune) e il fratello Carlo Savonuzzi furono tra i principali artefici di questo rinnovamento.
Si misero in cantiere interventi in molti punti della città, oltre ai già ricordati Castello Estense e Palazzo del Comune. Si sistemarono le reti viaria e fognaria, si estese l'illuminazione pubblica, si costruirono vari edifici scolastici e di abitazione popolare. A questo periodo di intensa attività risalgono: il palazzo delle Poste, l'acquedotto, il mercato ortofrutticolo, la caserma Pastrengo, il palazzo dell'Aeronautica, la Casa del Fascio, il museo di storia naturale, il conservatorio Girolamo Frescobaldi, il complesso Boldini e si realizzò lo spostamento dell'arcispedale cittadino. Tale mole di lavori richiese ingenti finanziamenti che solo in parte attinsero alle spese correnti del Comune. Vennero attivati mutui anche ventennali con istituti di credito pubblico, e parte dei fondi arrivò direttamente dal Governo, sia per preciso intervento di Balbo sia per scelta politica generale a livello nazionale.
Una della motivazioni che spinse alla realizzazione di tante opere, oltre alla principale di intervenire urbanisticamente sulla città, fu certamente il bisogno di dare occupazione al crescente numero di braccianti in cerca di lavoro, anche se questi ultimi rimasero sempre legati economicamente alle attività agricole. Lo stesso Ravenna, del resto, fedele alle indicazioni del partito, nel 1929, fece approvare e confermare varie misure per l'incremento demografico; tra queste un premio di 1000 lire alle coppie che avessero avuto 6 figli in buona salute in 10 anni e di 2000 lire a quelle che ne avessero avuto 12 in 20 anni, anche se tali misure peggiorarono il problema occupazionale. A partire dalla seconda metà degli anni trenta, Ravenna e Balbo pensarono alla creazione di un polo industriale per la città, e questo nell'ulteriore tentativo di trovare uno sbocco occupazionale che neppure le grandi opere di bonifica avevano offerto, malgrado le aspettative.
Carlo Bassi analizzò in seguito quest'opera di rinnovamento urbanistico nei suoi ampliamenti all'opera di Melchiorri, e ne criticò alcuni suoi aspetti. Citando il piano regolatore dell'ingegnere Ciro Contini presentato nel 1911, riguardante la riqualificazione della zona di San Romano, poi definita sventramento, fa esplicito riferimento al successivo progetto modificato (che dire fantasioso è dire poco) dall'architetto Florestano Di Fausto, chiamato a Ferrara da Balbo, ed evidentemente condiviso dal podestà. In quella zona di Ferrara si realizzò poi, nel secondo dopoguerra, quello che Bruno Zevi definì: lo stupro di Ferrara. Per Antonella Guarneri (responsabile del museo del Risorgimento e della Resistenza cittadino) lo sviluppo urbanistico attuato dal fascismo ferrarese fu inadeguato al preesistente disegno di Biagio Rossetti dell'Addizione Erculea, con l'edificazione di monumenti pesanti e di quartieri borghesi poco rispettosi dell'esistente.
Un altro degli aspetti che contraddistinse il podestariato di Ravenna (già accennato in precedenza) fu la grande attenzione per la cultura. In quest'azione fu spinto e sostenuto da Italo Balbo e coadiuvato da Nello Quilici, direttore del Corriere Padano. Balbo intendeva, promuovendo questa politica, far dimenticare le violenze squadriste dei primi anni venti e dare alla città un'immagine diversa e più accettabile del partito e della propria figura. Le iniziative culturali furono strumento di propaganda per il regime ma lasciarono un patrimonio durevole a Ferrara, in particolare tre musei: il Museo archeologico nazionale, ospitato nella sede di Palazzo Costabili, che raccolse il materiale proveniente dagli scavi di Spina, il Museo Boldini e il Museo dell'Opera del Duomo.
A differenza delle scelte del governo centrale il Comune di Ferrara puntò sulla tradizione locale, sulla rivalutazione della storia estense e su manifestazioni e mostre che ne rinnovassero gli antichi splendori.
Ecco così la ripresa del Palio, a partire dal 1933, e l'importante Mostra per celebrare il IV Centenario ariostesco, sempre nello stesso anno. Da alcune fonti risulta che la mostra fu proposta e decisa dallo stesso Balbo già nel 1931, e nella sua organizzazione vennero coinvolti esperti del settore come il critico d'arte Nino Barbantini e lo storico dell'arte Adolfo Venturi, oltre al responsabile delle Belle Arti Arduino Colasanti. Per pubblicizzare queste iniziative a livello nazionale si fecero molti sforzi, coinvolgendo, per l'occasione, anche l'Istituto Luce. L'esposizione ebbe un successo notevole per l'epoca, con oltre settantamila visitatori, tra i quali i Principi di Piemonte e Vittorio Emanuele III. Spiccò invece, tra gli assenti, Benito Mussolini.
Italo Balbo ottenne da queste iniziative culturali il riconoscimento personale che cercava e Renzo Ravenna materializzò il suo amore per Ferrara, stringendo rapporti spesso di vera amicizia con molti artisti cittadini, come, ad esempio: Arrigo Minerbi, Giovanni Boldini, Filippo de Pisis, Achille Funi, Giuseppe Mentessi e Annibale Zucchini. Seppe instaurare e mantenere cordiali e proficue relazioni anche con la massima autorità religiosa, l'arcivescovo Ruggero Bovelli, e presenziò sempre, in veste ufficiale, ad ogni manifestazione legata alle festività cattoliche. Con l'arcivescovo organizzò le celebrazioni per l'ottavo centenario del duomo, fondò l'ente Opera del Duomo e contribuì con impegno alla realizzazione del già ricordato Museo del Duomo. Per quanto riguarda l'Università, che era libera, Ravenna richiese più volte la sua regificazione, in modo da farle ottenere maggiori contributi dallo Stato, ma questa venne concessa soltanto nel 1942.
Doveroso ricordare che parte delle attività culturali di forte impatto e successo per valorizzare la città, quali in particolare il Palio di Ferrara, furono viziate in modo eccessivo dalla propaganda fascista. Per citare due soli esempi: la contrada di San Luca altro non era che il Gruppo rionale fascista "Arturo Breveglieri" mentre la contrada di San Giorgio faceva riferimento al PNF Fascio di Borgo San Giorgio, ed infatti, caduto il fascismo, il Palio venne sospeso e poi ripreso solo quasi trenta anni più tardi, nel 1967. Altro aspetto critico in seguito evidenziato fu che, malgrado l'organizzazione di mostre e l'apertura di nuovi musei, durante il periodo fascista a Ferrara l'istruzione elementare e secondaria passò in secondo piano. Si pensò alla borghesia ma non ai ceti più emarginati. Nell'immediato dopoguerra infatti la frequenza scolastica registrata nel ferrarese si rivelò sotto la media nazionale.
A partire dalla seconda metà degli anni trenta la situazione a Ferrara (e in tutta Italia) cominciò a diventare sempre più difficile per le comunità ebraiche. La permanenza dello stesso Ravenna, in quanto ebreo, nella funzione di podestà, iniziò ad essere messa in discussione. In varie occasioni giunsero dal Governo, indirizzate al prefetto Amerigo Festa, a partire dal 1934, sollecitazioni che richiedevano le sue dimissioni (talvolta fondate su accuse antisemite anonime). L'alto funzionario, amico di Ravenna, dopo le necessarie indagini affidate alle forze dell'ordine, mandava a Roma rassicurazioni sulla correttezza e sulla considerazione della quale il podestà godeva in città, ricordando la stima che in lui riponeva anche Italo Balbo. In seguito poi, da Roma, arrivavano le indicazioni di sospendere ogni provvedimento.
Verso la fine del 1935, quando stava per scadere il suo secondo mandato, malgrado nuovi tentativi ministeriali di esautorarlo per la sua religione, il sostegno del prefetto Festa e la lontana protezione di Balbo fecero rinnovare l'incarico ed arrivò quindi la riconferma romana. Nella vicenda non vennero provati interventi diretti di Mussolini, anche se era nota la rivalità che contrapponeva il capo del governo ed il gerarca originario di Ferrara, in quel momento governatore in Libia. Oggi quindi rimane solo un'ipotesi che nell'attacco a Ravenna di quegli anni fosse nascosto, in realtà, una sfida al potere di Balbo. Contemporaneamente a questi fatti, in provincia di Ferrara, cominciarono ad essere esonerati dai ruoli pubblici che ricoprivano molti funzionari, professionisti ed insegnanti di fede ebraica.
Apparvero sui muri scritte antisemite (che inizialmente vennero cancellate) e poco a poco il clima mutò, mentre si preparava la promulgazione delle Leggi razziali. La protezione di Italo Balbo si estese sino all'inizio del 1938 ma, quando fu evidente che non era più possibile opporsi alle direttive nazionali, lo stesso Ravenna preferì evitare di essere destituito d'autorità, anticipando i tempi solo di qualche mese e diventando, di fatto, una delle prime vittime illustri del nuovo indirizzo del regime. Il prefetto Festa, intanto, a dimostrazione che il clima politico era mutato, era già stato promosso e rimosso, con l'assegnazione ad un altro incarico, a Roma.
Il 17 marzo 1938 Renzo Ravenna si dimise dalla carica di podestà, ed alla cerimonia non volle mancare l'amico di sempre, Italo Balbo. Il Corriere di Ferrara dedicò all'avvenimento due numeri. Su uno, in prima pagina, titolò: "Dopo dodici anni di feconda attività l'avv Renzo Ravenna lascia la Podesteria"; mentre sull'altro: " Alla presenza delle LL.EE. Balbo e Rossoni S.E. il Prefetto insedia a nuovo Podestà di Ferrara l'on Alberto Verdi in sostituzione dell'avv. Renzo Ravenna". Nei giorni immediatamente successivi, raccontò la moglie Lucia, Balbo si informò dall'amico se, durante gli anni alla guida della città, avesse in qualche modo approfittato della sua posizione per incrementare le finanze personali. Sentendo la risposta negativa di Renzo pare che gli abbia replicato, in modo affettuoso: "Che fesso!".
Alle dimissioni, ufficialmente presentate per motivi di salute (era in effetti stato colpito da un attacco cardiaco, dal quale si era ripreso), seguì una decisione grave ed importante. Ravenna, sempre più in disaccordo con un governo nel quale aveva creduto, e deluso dal PNF, del quale era stato un entusiasta sostenitore, amareggiato inoltre per gli attacchi antisemiti sempre più evidenti e quindi umanamente provato, restituì, nel luglio 1938, la tessera ed il distintivo del partito.
Cominciò in quel momento un lento ma progressivo allontanamento, almeno sul piano pubblico, di tutte le persone che pure gli erano state tanto vicino quando esercitava le funzioni di podestà. Quilici, ad esempio, e l'arcivescovo Bovelli, pur continuando, privatamente, a mandargli auguri e segni di vicinanza, mantennero una posizione pubblica di piena condivisione delle leggi razziali. Solo Balbo, sino al momento della sua morte, manifestò sempre amicizia e vicinanza. Lo ospitò tra l'altro in Libia, dove era governatore, e dove applicava in modo molto permissivo le leggi a difesa della razza. Le disposizioni sempre più stringenti esclusero Ravenna e tutti gli ebrei anche dai principali luoghi di ritrovo di Ferrara, e quando si trattò di circoli, i soci di fede ebraica vennero semplicemente considerati dimissionari.Quilici pubblicò, nel settembre 1938, un articolo che sicuramente addolorò molto Ravenna, anche se formalmente ancora il rapporto personale tra i due rimase improntato a cortesia e apparentemente non si incrinò. Un altro momento doloroso, che lo toccò profondamente, fu l'allontanamento dall'esercito imposto dal governo, con un congedo razziale di tutti gli ufficiali di razza ebraica, divenuto effettivo dal primo gennaio 1939. Ravenna fu costretto a riconsegnare distintivo dell'esercito, tessera e libretto delle ferrovie. Malgrado questo, nel giugno 1940, dopo l'entrata in guerra dell'Italia, scrisse al Prefetto di Ferrara chiedendo di poter servire ancora il suo Paese, dimostrando di essere sempre fedele alla Patria, anche se fuori dal Partito Fascista.
Importante ricordare che negli stessi giorni anche Silvio Magrini, presidente della comunità israelitica ferrarese, scrisse una lettera alle autorità cittadine confermando (malgrado le discriminazioni razziali che nella lettera sottaceva), il patriottismo e la fedeltà di tutti gli ebrei ferraresi, nell'evidente tentativo di difendere la posizione della comunità ebraica da accuse di scarsa vicinanza al Paese. Dal punto di vista professionale ed economico i primi tempi senza incarichi pubblici gli portarono diversi benefici. Da podestà aveva trascurato il suo studio, e non di rado era intervenuto con mezzi propri per aiutare chi aveva bisogno, mentre ora poteva riprendere a seguire a tempo pieno chi si rivolgeva a lui, quindi le sue finanze migliorarono notevolmente. Il suo studio venne frequentato dalla ricca borghesia ebraica che tentava o di difendere i propri beni, rinunciando a diritti civili e politici, oppure che voleva intraprendere la difficile strada dell'arianizzazione, nei casi di matrimoni misti.
La morte di Italo Balbo, il 28 giugno 1940, incise profondamente sulle vicende successive di Ravenna e della sua famiglia. Prima di tutto venne a mancare un amico importantissimo, al quale era molto legato. Poi cadde la protezione che il potente gerarca aveva sempre esteso su di lui, e, infine, venne meno anche l'ultimo legame col fascismo. Infatti era stata anche l'ammirazione per Balbo a far abbracciare a Renzo Ravenna, negli anni giovanili, la fede fascista. Al dolore per la perdita dell'amico si aggiunse poi, in quelle giornate,  pure quello di non poter prendere parte al rito funebre che si tenne in città in sua memoria. Malgrado lo studio legale proseguisse l'attività, la situazione intanto peggiorava. L'isolamento sociale e le disposizioni razziali imposero nuove rinunce che Ravenna accettò con dignità, senza chiedere aiuti, né per sé né per familiari e parenti. La caduta di Mussolini del luglio 1943 fece sperare in un mutamento favorevole, che però venne presto deluso nei fatti. Tutto precipitò infatti quando arrivò l'armistizio dell'otto settembre, si creò la Repubblica Sociale Italiana e le truppe tedesche occuparono anche Ferrara. In ottobre si verificarono i primi arresti sia di persone ritenute antifasciste sia di alcuni ebrei, tra i quali il rabbino Leone Leoni.
La numerosa famiglia Ravenna iniziò a pensare alla fuga, mentre un nipote di Renzo già veniva arrestato. Una sorella abitava a Roma da tempo ed un'altra la raggiunse, con la sua famiglia. Gli avvenimenti poi precipitarono; nella capitale si ebbe un rastrellamento e la sorella Alba venne arrestata, rinchiusa in un carro bestiame sigillato e mandata verso il campo di concentramento di Auschwitz. Il convoglio fece una brevissima sosta a Ferrara e lei riuscì fortunosamente, parlando ad un ferroviere dall'interno del vagone, a far avvisare il fratello perché fuggisse. Ravenna, raggiunto dal messaggio, preparò il viaggio verso la Svizzera, rifiutando l'offerta dell'Arcivescovo Bovelli a trovargli salvezza in Vaticano ma accettando un aiuto economico dalla vedova dell'amico Balbo per il costoso espatrio in terra elvetica. Rosetta Loy racconta in parte la vicenda di Alba Levi Ravenna, sorella di Renzo, nel suo La parola ebreo. Di tutta la numerosa famiglia dell'ex podestà deportata ad Auschwitz solo il nipote Eugenio (Gegio), il primo ad essere arrestato, sopravvisse e riuscì a tornare in Italia.
La famiglia Ravenna (Renzo, Lucia ed i tre figli), arrivò il 20 novembre ad un controllo doganale elvetico vicino a Lugano. Sulle prime rischiò di essere rispedita in Italia e solo un caso permise l'intervento in loro favore di un diplomatico ferrarese loro amico, presente nell'ambasciata di Berna. All'inizio dovettero affrontare difficoltà di varia natura, come la separazione dei membri della famiglia, i problemi economici ed anche quelli legati alla sistemazione in un alloggio adatto. Dopo il trasferimento a Losanna, Ravenna si inserì nel gruppo dei fuorusciti italiani. Qui venne in contatto con Luigi Zappelli, un industriale di ispirazione socialista che sosteneva i connazionali e che, ad un certo momento, fornì alla sua famiglia anche un alloggio gratuito, aiutandola così economicamente. Durante il suo soggiorno a Losanna strinse o rinsaldò rapporti con molti esuli, come Luigi Preti, Vittorio Cini e Giuseppe Volpi, ex ministro delle finanze. Collaborò con Raffaele Cantoni e Angelo Donati, personalità di spicco del mondo ebraico in Italia, e tentò in vari modi di avere notizie dei suoi familiari arrestati e deportati. Nel 1944 fece nascere, assieme ad altri, un Comitato di soccorso per deportati italiani politici e razziali, e mise al servizio di questa iniziativa la sua capacità di tessere rapporti umani e le sue doti organizzative. Con la fine delle ostilità passarono ancora vari mesi prima che la famiglia di Renzo Ravenna potesse rientrare in Italia, ed il primo a farlo, ormai nell'estate 1945, fu il figlio Paolo.
Come ricordato il ritorno non fu facile. Prima di tutto non fu possibile attraversare subito il confine poiché questo venne chiuso dalle autorità elvetiche immediatamente dopo il 25 aprile. Inoltre vari motivi legati alle prima fasi post belliche resero poco opportuno per Ravenna rivedere Ferrara. Il clima politico non era favorevole, ed in molti gli scrissero di tale situazione. Ad esempio Aristide Foà, suo cugino e nominato viceprefetto di Parma dal CLN, il figlio Paolo, nel frattempo rientrato, e l'amico Giuseppe Bignozzi. Furono giorni nei quali Ravenna fu costretto a riflettere sul senso del suo fascismo, e scrivendo a Mario Cavallari, socialista, nominato da poco presidente del Comitato di Liberazione cittadino, suo vecchio amico, sintetizzò con amore quasi morboso per la mia città e devozione quasi affettuosa per un Uomo sulla cui vita e sulla cui morte solo la storia potrà pronunciarsi gli aspetti essenziali della vicenda nella sua percezione.
Ravenna, tornato a Ferrara, venne sottoposto a giudizio in merito a due provvedimenti di epurazione. Il primo, Decreto legislativo n.364 31 maggio 1945, riguardava la confisca dei beni legati a profitti di regime ed il secondo, legato al Decreto legislativo n.702 9 novembre 1945, per l'eventuale cancellazione dall'ordine degli avvocati. Entrambi i procedimenti, per certi versi dovuti, si risolsero a favore dell'ex podestà ed avvocato Ravenna. Il procedimento legato al sequestro dei beni, già cautelativamente bloccati dal tribunale, si risolse abbastanza velocemente, anche in considerazione del fatto che il suo patrimonio in quel momento era decisamente molto scarso, e poiché, esaminando la sua attività pubblica, non era stato riscontrato alcun episodio di abuso o comportamento atto a trarre vantaggi personali. Il giudizio di epurazione dall'ordine riguardò poi anche altri professionisti, tra i quali Alberto Verdi, suo successore nella carica di podestà. Nel suo caso specifico si dispose che poiché non era stato commesso alcun atto di faziosità o di malcostume, non si procedeva a nessun provvedimento di epurazione. Il presidente dell'ordine degli avvocati Cavallari tuttavia implicitamente commentò che per talune personalità che avevano ricoperto importanti cariche per tanto tempo durante gli anni del regime sarebbe stata opportuna una misura sanzionatoria, seppure di minore gravità di quella prevista dalla legge.
Michele Tortora, sindaco di Ferrara dal 1945 al 1946, attaccò duramente le amministrazioni precedenti (quindi anche quella di Ravenna, durata 12 anni), sostenendo, in una sua relazione al Consiglio comunale, che gli effetti del malgoverno fascista erano stati deleteri. Sentendosi direttamente chiamato in causa Ravenna indirizzò a Tortora una lettera nella quale rivendicava la quantità di opere pubbliche realizzate durante il suo podestariato ed il costante miglioramento della situazione rispetto ai periodi precedenti, testimoniato dai cittadini che vissero quei momenti. Approfittò anche della circostanza per rendere omaggio ai suoi collaboratori, primi tra tutti Girolamo (Mimmo) Savonuzzi e Arturo Torboli, uccisi poi dai fascisti nel 1943. Alla lettera fece seguito una visita privata del sindaco nell'abitazione di Ravenna, che chiuse in modo ufficioso la questione con un riconoscimento implicito dell'operato dell'ex podestà. In nessun'altra occasione la gestione della cosa pubblica realizzata da Ravenna venne poi messa sotto accusa.
Nel lento ritorno alla quotidianità, a Ferrara, mantenne rapporti con l'avvocato Alberto Verdi, che lo aveva succeduto nella podesteria, con Luigi Zappelli, conosciuto in Svizzera, con la vedova di Italo Balbo, con la famiglia di Nello Quilici, con Amerigo Festa, il prefetto che lo aveva difeso, e al quale scriveva spesso. Riallacciò i legami con quanti aveva conosciuto e con i quali aveva lavorato, anche se di diversa appartenenza politica, e continuò ad esercitare la sua professione di avvocato ma rifiutò di assumere ruoli pubblici o politici. Ebbe un attacco cardiaco (il secondo, dopo quello già accusato nel 1936) che lo costrinse a ridurre l'attività, ma mai ad abbandonarla. Intanto il figlio Paolo, pure lui avvocato, iniziò a lavorare nel suo studio.
Si ritenne sempre una vittima e non il complice di una dittatura, e negli ultimi anni iniziò a pensare di rivalutare la memoria dell'amico Balbo, dimenticandone le oggettive responsabilità.
Pensò di scrivere un libro sul gerarca ferrarese, ritenendo fosse necessario un approfondimento sulla sua figura, a suo parere dimenticata troppo velocemente dopo la sua morte. Per tale scopo valutò la possibilità di coinvolgere uno storico a quei tempi poco più che trentenne, Renzo De Felice, e successivamente venne in contatto con Meir Michaelis, studioso israeliano che lo cercò perché stava lavorando alla ricostruzione di quel periodo storico. 
Con Michaelis ebbe uno scambio di lettere, rimaste nella documentazione del suo archivio personale, nelle quali difese l'amico descrivendolo come contrario alle Leggi razziali, vicino a molti ebrei, sempre pronto a difenderlo e uomo coraggioso, capace di accettare il suo ruolo di grande responsabilità come governatore della Libia. 
Nel 1957 Salvatore Aurigemma, fondatore e direttore del Museo Archeologico Nazionale di Ferrara e direttore degli scavi di Spina dal 1924 al 1939, ricevette dal Comune di Ferrara una medaglia in riconoscimento del lavoro svolto, ed in quell'occasione l'archeologo ricordò il sostegno determinante avuto nella sua azione da Italo Balbo e Renzo Ravenna. Verso la fine iniziò a ricevere riconoscimenti ma la sua personalità continuò ad essere discussa, e in occasione del suo funerale il Comune di Ferrara non inviò né una sua rappresentanza ufficiale né il gonfalone municipale. Dal 1961 Renzo Ravenna riposa nel Cimitero ebraico di via delle Vigne.
Nel dicembre 1961, quando era ormai scomparso, la stampa ferrarese volle premiare l'impegno dell'ex podestà a favore della cultura cittadina. Fu il figlio Paolo a ritirare il riconoscimento.
Nel Consiglio comunale di Ferrara l'amico Antonio Boari, eletto come esponente della Democrazia Cristiana, circa un mese dopo la sua morte, lo ricordò come uomo capace di grande equilibrio e serenità, animato da amore per la sua città, asserendo che Renzo Ravenna concepì la Ferrara moderna.
Alberto Cavaglion, nella sua postfazione al testo della Pavan Il podestà ebreo, analizza la figura complessa di Ravenna, definendolo un personaggio di spicco della storia ferrarese, un unicum per la simpatia che suscita il personaggio-uomo, e Un originale stile di amministratore della cosa pubblica, ciò che gli consentì di porre le basi... della Ferrara moderna, ricorda che in lui la passione politica non sia mai stata tale da far passare in secondo piano l'amore per la sua città o il valore dell'amicizia, nota il suo forte senso della famiglia, e fa sospettare in lui una qualche forma di ingenuità  nella sua fede fascista.
Giorgio Bassani fu sempre molto critico nei confronti della borghesia ebraica ferrarese ed in genere dei suoi concittadini per il loro comportamento durante il ventennio fascista, nel racconto Una lapide in via Mazzini (contenuto in Cinque storie ferraresi) parlò chiaramente del podestà Ravenna, pur mutandone il nome, descrivendolo come «quel vecchio fascista dell'avvocato Geremia ... talmente benemerito dal Regime, quello là, da riuscire per almeno due anni, dopo il 1938, a continuare a frequentare di tanto in tanto anche il Circolo dei Negozianti».
Si deve aggiungere che Bassani appartenne ad una generazione successiva a quella di Ravenna, che nel suo racconto enfatizzò alcuni aspetti della figura immaginaria del Tabet che non appartenevano alla persona reale e che lo stesso podestà fu colpito, come lo scrittore, dalle leggi razziali, quando anche i suoi figli furono costretti ad abbandonare la scuola pubblica, a partire dall'anno scolastico 1938-1939, per iscriversi alla scuola ebraica di via Vignatagliata, nel ghetto, la stessa dove Bassani, appena laureato, insegnò. In un volume edito nel 2014 che raccoglie vari lavori di Bassani, curato da Piero Pieri, viene ribadito molto bene il punto di vista dello scrittore sulla borghesia ebraica ferrarese, ed in particolare su Renzo Ravenna. Quest'ultimo tuttavia nel testo non viene nominato esplicitamente, ma solo indicato come podestà a lungo in carica nella città.
Per tutta la durata del suo podestariato ebbe rapporti ufficiali molto limitati con la comunità ebraica cittadina, e addirittura sospese il contributo che l'amministrazione concedeva annualmente al cimitero ebraico. La sua fu una condivisione culturale di valori, una fede personale, un rispetto delle tradizioni e dei momenti comunitari ma poco di più. Ebbe cioè un approccio laico e non un'adesione ortodossa alla religione. Indicativo e curioso che, anche se una sola volta all'anno, sulla tavola della famiglia Ravenna facesse la sua comparsa un piatto tipico della cucina ferrarese, la Salama da sugo. Mantenne legami di stima e di vera amicizia reciproca per lunghi anni con l'Arcivescovo Bovelli, sino al suo rientro definitivo a Ferrara, con scambi di auguri in occasione delle festività testimoniati da lettere che sono arrivate sino a noi. Gli attacchi che subì a causa della sua religione, a partire dal 1934, furono pretestuosi. Infatti rispettò sempre le gerarchie cattoliche e collaborò con esse, come già ricordato, spinto prima di tutto dall'amore per la sua città.
Giorgio Bassani, Cinque storie ferraresi. Dentro le mura, Milano, Feltrinelli, 2012, ISBN 8807723387.
 Giorgio Fabre, Mussolini razzista. Dal socialismo al fascismo: la formazione di un antisemita, Milano, Garzanti, 2005, ISBN 88-11-69328-4.
 Guido Angelo Fanchini, La palestra ginnastica Ferrara: nel cinquantennio della fondazione, 1879-1929, Ferrara, Sate, Soc. An. Tip. Emiliana, 1930, SBN IT\ICCU\CUB\0261046.
 Giorgio Gandini, La notte del terrore,15 novembre 1943: l'eccidio del Castello estense cinquant'anni dopo, Ferrara, Book, 1994, ISBN 9788872321560.
 Antonella Guarnieri, Il fascismo ferrarese. Dodici articoli per raccontarlo. Con un saggio inedito su Edmondo Rossoni, Ferrara, Casa Editrice Tresogni, 2011, ISBN 978.88-97320-03-6.
 Antonella Guarnieri, Delfina Tromboni e Davide Guarnieri, Lo squadrismo: come lo raccontarono i fascisti, come lo vissero gli antifascisti (PDF), Ferrara, Comune di Ferrara, 2014. URL consultato il 20 giugno 2019.
 Gerolamo Melchiorri, Nomenclatura ed etimologia delle piazze e strade di Ferrara e Ampliamenti, a cura di Carlo Bassi, Ferrara, 2G, 2009, ISBN 978-8889248218.
 Ilaria Pavan, Il podestà ebreo. La storia di Renzo Ravenna tra fascismo e leggi razziali, Roma-Bari, Laterza, 2006, ISBN 88-420-7899-9.
 a cura di Ilaria Pavan, Guri Schwarz, Gli ebrei in Italia tra persecuzione fascista e reintegrazione postbellica, Firenze, La Giuntina, 2001, ISBN 88-8057-139-7.
 a cura di Piero Pieri, Bassani. Racconti, diari, cronache (1935-1956), Milano, Feltrinelli, 2014, ISBN 978-88-07-53033-3.
 Matteo Provasi, FERRARA EBRAICA (una città nella città), Ferrara, 2G Editrice, 2010, ISBN 978-88-89248-20-1.
 Marilena Renda, Bassani, Giorgio. Un ebreo italiano, Roma, Gaffi Editore, 2010, ISBN 978-8861650718.
 Michele Sarfatti, Gli Ebrei nell'Italia fascista. Vicende, identità, persecuzione, Torino, Einaudi, 2007, ISBN 978-88-06-17041-7.
 Sandro Setta, Profughi di lusso, Industriali e manager di Stato dal fascismo all'epurazione mancata, Milano, Franco Angeli, 1993, ISBN 9788820476915.
 Delfina Tromboni, «A noi la libertà non fa paura...» La Lega provinciale delle Cooperative e Mutue di Ferrara dalle origini alla ricostruzione (1903-1945), Bologna, Il Mulino, 2005, ISBN 8815105743.
 Enrico Gallerani, Ferrara e il mito Estense, 2007, ISBN 8849129173, OCLC 887145671. contenuto in  Maria Giuseppina Muzzarelli, Neomedievalismi: recuperi, evocazioni, invenzioni nelle città dell'Emilia-Romagna, Bologna, CLUEB, 2007, ISBN 8849129173, OCLC 930434303.
 Michele Sarfatti, Il "Comitato di soccorso per i deportati italiani politici e razziali" di Losanna (1944-1945), Firenze, Clusf, 1979, OCLC 908469163.
 Renzo Ravenna, in Dizionario biografico degli italiani, Istituto dell'Enciclopedia Italiana. 
 Nello Ajello, L'unico podestà ebreo, su Archivio, La Repubblica.it, 7 aprile 2006. URL consultato il 20 giugno 2019.
 a cura di Silvana Onofri, Giorgio Bassani sui banchi di scuola (PDF), su liceoariosto.it, Liceo Ariosto, Ferrara, Collana Quaderni dell’Ariosto n. 62, 2011. URL consultato il 20 giugno 2019.
 Stefano Lolli, Il podestà ebreo (Intervista di Stefano Lolli a Ilaria Pavan, autrice di uno studio sulla vicenda politica e umana di Renzo Ravenna), su rivista.fondazionecarife.it, Fondazione Carife della Cassa di Risparmio di Ferrara, 2006. URL consultato il 20 giugno 2019.
 Giuseppe Muscardini, La segnalazione: Il podestà ebreo. La storia di Renzo Ravenna tra fascismo e leggi razziali, su cronacacomune.it, 18 settembre 2006. URL consultato il 20 giugno 2019.
 Folla e autorità per l'addio all'avvocato Paolo Ravenna (Il saluto al cimitero ebraico), su ilrestodelcarlino.it, 13 novembre 2012. URL consultato il 20 giugno 2019.
 Milena Ricci, Modena, Biblioteca Estense - Universitaria, Bertoni, Carteggio, fasc. Ravenna, Renzo, su manus.iccu.sbn.it, Modena, Biblioteca Estense, 21 maggio 2010. URL consultato il 20 giugno 2019. «Lettera nella quale Ravenna comunica a Giulio Bertoni che si è costituito a Ferrara il Comitato "L'Ottava d'Oro" e chiede collaborazione (Organizzazione delle celebrazioni in onore dell'Ariosto in occasione del IV centenario della sua morte)».
 Disegni e proposte di legge e incarti delle commissioni (1848-1943)"Regificazione dell'Università di Ferrara", su archivio.camera.it, 4 maggio 1942 e 23 giugno 1942. URL consultato il 20 giugno 2019.
 Renzo Ravenna (Ferrara, 1893-1961), su museoferrara.it, Istituto di Storia Contemporanea di Ferrara. URL consultato il 20 giugno 2019.
 Sergio Romano, UNA CONTRADDIZIONE ITALIANA IL PODESTÀ EBREO E FASCISTA, su corriere.it, RCS Mediagroup, 14 Luglio 2010. URL consultato il 20 giugno 2019.
Nella sua storia, la città di Firenze conobbe periodi in cui la sua forma di governo fu quella di una Repubblica. I fiorentini si vollero ispirare all'assetto istituzionale di due gloriose città dell'antichità: Atene e Roma.
La nascita del Comune di Firenze risale al 1115; prima di tale data essa era un dominio del Sacro Romano Impero, governato dalla Corona imperiale e quindi da feudatari e signori nobili scelti dall'Imperatore. L'economia e la politica non erano quindi libere, ma soggette al feudatario.
L'esigenza che portò alla nascita del Comune fu un patto associativo tra privati, giurato, volontario e costituito da un gruppo di cittadini con lo scopo di tutelare i diritti dei singoli membri. L'economia di Firenze doveva infatti liberarsi dal dominio feudale e, di conseguenza, dall'Impero. In seguito all'evoluzione di tali patti, essi cessarono di essere privati e divennero di portata pubblica. Nel 1138 nacque il primo sistema di amministrazione comunale, definito l'ordinamento consolare
La città di Firenze conobbe distinti periodi di governo repubblicano: la Repubblica consolare, la Repubblica del Primo popolo, la Repubblica di Savonarola e la Repubblica sotto i Medici.
Di fatto però la città non rimase una Repubblica ininterrottamente dal 1115 al 1527; attraversò infatti diverse modifiche sostanziali delle sue istituzioni nel corso della storia:
dal 1512 al 1532 rimase una repubblica de iure.La fine della Repubblica fu dovuta alla trasformazione di Firenze in un Ducato mediceo nel 1532; de facto già nel 1527 la città si era comunque trasformata in un'oligarchia, in mano ai Medici stessi e alle famiglie più influenti in ambito economico. In generale, con l'affermarsi del Comune il popolo fu coinvolto in maniera sempre minore nel governo della città, fino a essere quasi escluso nel periodo podestarile e sotto il governo dei Medici.
Sono presenti pochi documenti riguardanti il primo periodo comunale fiorentino; esso fu il risultato di uno spirito di gruppo che, unito al crescente benessere economico, generò un senso di appartenenza alla città. Sebbene il comune consolare fosse già in vigore dal 1125, il primo documento nel quale sono citati dei consoli – Brocardo e Selvoro – risale al 1138.
La figura dei Consoli era ispirata a quella dei magistrati romani e anche i poteri erano simili. I Consoli, che nel tempo aumentarono di numero da due a dodici, due per bimestre, furono affiancati da un Consiglio di centocinquanta “Bonomini” e, quattro volte l'anno, dall'Assemblea Generale dei Cittadini. Il sistema istituzionale non era tuttavia democratico, poiché il potere era detenuto quasi totalmente dall'aristocrazia e dal clero e poiché Firenze doveva comunque sottostare al Sacro Romano Impero.
Notevole importanza presero allora le Corporazioni delle Arti maggiori e Minori, che aggregarono in organi le persone accomunati dallo stesso mestiere e assursero a tale potenza da influenzare e a volte determinare, la condotta politica del Comune. Le Corporazioni si svilupparono a lato delle Confraternite religiose, alle quali erano strettamente unite.
Firenze attuò una politica che si realizza nella distruzione o conquista dei castelli dei signori, assoggettando gradualmente i feudatari che detenevano il controllo sulle terre attraverso le fortificazioni. Firenze è impegnata contro un grande pericolo per l'autonomia, rappresentato da Federico Barbarossa del Sacro Romano Impero. I Comuni infatti riconoscono all'Imperatore ogni sovranità. Si adoperano infatti per ottenere dai monarchi, che si succedono sul trono imperiale, carte e privilegi che confermino le guarentigie e le libertà conquistate. Sostituendosi alle autorità feudali e riconoscendo in teoria la sovranità della corona imperiale, il Comune fu costretto a prestare l'omaggio imperiale e a pagare i tributi, che erano prescritti dal regime feudale. Maggiore importanza avevano le regalie, cioè i diritti spettanti alla corona, come l'investitura dei giudici, il privilegio di batter moneta, il diritto di imporre tasse, dogane, ecc.
Firenze non chiedeva l’indipendenza dall'Impero, bensì l’autonomia, da realizzare nel diritto pieno ad auto amministrarsi. Infatti quando Federico Barbarossa sarà sconfitto dalla lega dei Comuni italiani, otterrà da Firenze “rispetto per il suo potere e per il suo diritto ad essere considerato come organo supremo, cui occorrerà rivolgersi in particolari momenti”. 
Dopo la Pace di Costanza, l’Impero fu costretto a riconoscere a Firenze il diritto di governare su larga parte del contado, purché riconosca la supremazia della corona imperiale. Firenze poteva liberamente amministrare terre ed organizzare un suo governo retto da magistrati liberamente scelti dagli stessi fiorentini.
Da allora i problemi per Firenze saranno per lo più interni, dove le famiglie nobili si contenderanno con lotte interne il governo della città.
Nel 1150 nacque l'Arte di Calimala, ovvero l'arte della lana. Essa fu la prima associazione corporativa di mercanti; una novità costretta a fare i conti con le continue ed estenuanti lotte delle famiglie fiorentine aristocratiche che combattono per contendersi la gestione del potere.
Queste continue lotte tra famiglie portarono inesorabilmente alla abolizione del governo consolare, con la nascita della figura del Podestà. Il compito del Podestà era proprio quello di arbitro imparziale della politica, venendo eletto tra cittadini forestieri proprio perché lontani dai conflitti delle famiglie interne. La riforma istituzionale fu quindi imposta per questioni economiche e politiche; si avviò a sperimentare quella che, con linguaggio moderno, potremmo chiamare la Seconda Repubblica Fiorentina. Tale periodo è caratterizzato dalle lotte tra il partito dei Guelfi (favorevoli al potere temporale del Papa) e quello dei Ghibellini (favorevoli all'imperatore come figura religiosa e politica), nonché dalla nascita e dallo sviluppo del sistema delle Arti e delle Corporazioni.
Nel 1193 viene eletto il primo Podestà, Gherardo Caponsacchi, fiorentino, che rimpiazzò la diarchia dei Consoli. Nel 1207 il sistema si consolida ed è nominato un Podestà forestiero: Gualfredotto da Milano. I Consoli hanno ora la funzione di semplici Consiglieri e formano insieme con altri un Consiglio Speciale, che opera insieme con il tradizionale Consiglio Generale dei Bonomini, presieduto e diretto dal Podestà. Quest'ultimo veniva eletto dalla maggiore assemblea del Comune, appunto il Consiglio dei Bonomini, per sei mesi o per un anno, giurando fedeltà agli Statuti comunali. Il Podestà esercitava il potere esecutivo, di polizia e giudiziario, esercitando il più importante strumento di difesa e controllo delle leggi, anche amministrative.
Le cose però cambiano a partire dal 1215 quando iniziano i dissidi tra guelfi e ghibellini. La loro lotta, che vede contrapposta l'indipendenza di Firenze contro la Corona Imperiale, vede i ghibellini esiliati. Nasce la Repubblica del Primo popolo.
Nella Repubblica del Primo popolo vengono istituite nuove figure istituzionali, su cui si reggeva la città, ed erano: il Consiglio degli Anziani, il Consiglio dei Trentasei Buonomini, il Capitano del Popolo e i suoi consigli, il Podestà e i suoi consigli podestarili, i Gonfalonieri.
il Consiglio degli Anziani era un consiglio formato da 12 anziani, appartenenti ad influenti famiglie di nobiltà commerciale. I membri erano eletti dalle compagnie militari della città che si radicavano sul territorio su base topografica legata alle vecchie parrocchie. Il principale compito del Consiglio degli Anziani era quello di vanificare le prevedibili controversie e contraddizioni delle decisioni del Podestà e del Capitano.
il Consiglio dei Trentasei, insieme al Consiglio degli Anziani, composto cittadini molto selezionati, aveva il difficile compito di cercare un accordo tra tutti i partecipanti al governo.
il Capitano del popolo era il più alto rappresentante del popolo minuto, eletto con mandata annuale per esercitare il suo controllo sul Podestà. Presentava progetti di legge ed esercitava ruoli governativi. In pratica, la figura del Capitano del Popolo doveva bilanciare politicamente la forza delle famiglie nobili rappresentando il ceto borghese dell'epoca. Egli era affiancato da un Consiglio del Popolo (detto anche Ristretto) che al suo interno si distingueva in Consiglio Generale e Ristretto (detto anche di Credenza o Speciale), i quali constavano rispettivamente di 150 e 36 membri.
il Podestà, vecchia istituzione rimasta in funzione, esercitava il potere esecutivo, direttivo della città e di capo delle milizie. Era eletto dal popolo per un anno, scelto tra cittadini forestieri per rendere imparziale l'istituzione. Dal Podestà dipendevano dei "Consigli podestarili" che erano: il Consiglio dei Trecento ed il Consiglio dei Novanta; a questi si aggiunge il Consiglio Speciale di ottanta membri.
I Gonfalonieri partecipavano ai Consigli in rappresentanza di coloro che guidano le milizie cittadine, ognuna di queste contraddistinte dal proprio vessillo, detto appunto Gonfalone.È molto difficile ricostruire quali siano gli organi esistenti e i rapporti di forza in campo costituzionale.
Il decennio di governo popolare fu caratterizzato da un completo ricambio del personale di governo. I milites, cioè i cittadini ricchi e potenti che combattevano nella cavalleria comunale e avevano gestito il potere in precedenza, furono di fatto estromessi dalla guida della città. Non avevano diritto di voto nelle assemblee e non avevano diritto di candidatura nelle magistrature comunali. In questa epoca Firenze crebbe economicamente in prosperità tanto che le banche riuscirono a coniare una moneta cittadina, il fiorino, che diventerà una delle monete più potenti della penisola italiana. 
Di questo periodo sono anche i maggiori palazzi di Firenze, sia pubblici, che religiosi. Vi fu la costruzione dei Ponti: Ponte alla Carraia (1218); Ponte alle Grazie (1237); Ponte di Santa Trinita (1252). Gli edifici civili: il Palazzo dei Priori, ora Palazzo Vecchio, (iniziato nel 1299 e terminato nel 1314); Piazza della Signoria; Palazzo del Bargello; Torre della Castagna. Gli edifici religiosi: la Basilica di Santa Croce; la Basilica di Santa Maria Novella; la Basilica della Santissima Annunziata; lo Spedale degli Innocenti; Basilica di Santo Spirito; la Cattedrale di Santa Maria del Fiore (1296).
Il governo del Primo popolo rimarrà in funzione di fatto solo fino al 1260. Successivamente tumulti internazionali porteranno Firenze a modificare ancora la Costituzione e a fondare una nuova magistratura, solida e coesa, che di fatto porterà la città al massimo periodo di splendore ed emancipazione sociale.
La guerra tra Guelfi e Ghibellini si riaccese. Questa volta però il Papa e l'Imperatore, nonché i rispettivi alleati spagnoli e francesi porteranno alla vittoria momentanea dei Ghibellini che, davanti alla sfiducia del Papa, lasceranno per sempre Firenze. Adesso però il problema era quello di estromettere dalla città Carlo d’Angiò che, in occasione della vittoria di Benevento, si era imposto Podestà. I fiorentini dovettero aspettare il crollo angioino in Sicilia che avvenne ben quindici anni dopo.
Nel 1282 a Firenze viene fondato il Priorato delle Arti e il Comune assunse il titolo ufficiale di Repubblica di Firenze. Negli anni successivi si registrano altre modifiche importanti nelle istituzioni, così da avere il seguente assetto:
il Gonfaloniere di Giustizia, istituito nel 1293, era la suprema magistratura della Repubblica: presiedeva il collegio dei Priori delle Arti, disponeva delle milizie armate per far rispettare l'ordine pubblico, custodiva il gonfalone (d'argento alla croce di rosso) simbolo del popolo fiorentino.
i Priori delle Arti esercitavano il potere esecutivo, sopraintendevano a tutti gli uffici della Repubblica, erano inizialmente tre (poi sei, in seguito otto ed infine venticinque) restavano in carica soltanto due mesi; questi magistrati, nel periodo della loro mandato erano mantenuti a spese del Comune e non gli era permesso allontanarsi dai palazzi pubblici se non per gravi motivi di Stato; inoltre ai Priori era proibito comunicare con chiunque al di fuori delle pubbliche udienze per evitare corruzione. La loro elezione era a scrutinio segreto e veniva effettuata dai precedenti Priori insieme ai Capi delle Arti (ovvero i rappresentanti delle Arti) e ad alcuni segretari scelti da ogni quartiere della città.
il Collegio dei 16 Gonfalonieri, rappresentanti ciascuno di uno dei quattro “Gonfaloni”, in cui si suddividevano i quattro quartieri della città (per cui, quattro gonfaloni per quattro quartieri, ovvero 16 gonfalonieri), che duravano in carica quattro mesi e prendevano il nome dallo stendardo (“gonfalone”) che simboleggiava ciascun sotto-quartiere, insieme al Collegio dei 12 Buonomini, che duravano in carica tre mesi ed erano generalmente persone di età anagrafica più elevata, (era pertanto una specie di “consiglio degli anziani”), affiancavano i Priori nelle loro deliberazioni;
il Capitano del Popolo, rimase in carica assumendo però il potere esecutivo insieme ai Priori e il compito di convocare i suoi Consigli, che rimasero in uso, e il Consiglio del cento a partire dal 1289.
il Consiglio dei Cento, composto di membri nominati (membri di casate magnatizie) dai Priori e presieduti dal Capitano del popolo, esercitava il potere di controllo finanziario e di politiche economiche. Le nomine avevano luogo nella seconda quindicina di marzo e settembre e ogni Consiglio (che si radunava solitamente nella chiesa di San Piero a Scheraggio) durava quindi sei mesi. La convocazione dei Cento era fatta, con il consenso dei Priori dal Capitano del Popolo, il quale presiedeva la seduta e proponeva gli argomenti da trattare poi davanti ai Priori.
il Podestà rimase una figura marginale, con funzioni di semplice magistrato con il potere di controllo ed organizzazione della giustizia e delle forze dell'ordine della città.Si cominciò ad usare il nome Signoria per indicare l'insieme dei Priori e del Gonfaloniere di Giustizia, che di fatto erano il governo della Repubblica.
Nel XII secolo si cominciarono a formare le Corporazioni. Intorno al 1193 vi erano già sette corporazioni. La loro organizzazione era la seguente: i membri eleggevano un Consiglio composto da un determinato numero di Consoli, tra cui veniva eletto un Capo che ne dirigeva i lavori. 
L'ingresso nelle Corporazioni era regolato da precise regole: essere figli legittimi di un membro della stessa Arte, dare prova della propria abilità artigiana e pagare una tassa di iscrizione. I membri avevano una gerarchia interna: i Mastri (proprietari di bottega), gli Apprendisti e i Garzoni. Ciascuna Arte aveva il proprio Statuto con pieno valore di legge e poteva emettere sentenze nelle controversie tra i membri o tra questi e i loro sottoposti. Le Arti avevano il compito di proteggere i propri membri dalla concorrenza di altre città o di persone non appartenenti alla Corporazione e di garantire la qualità del lavoro con un’attenta opera di supervisione sulle diverse botteghe; decidevano inoltre l'organizzazione dell'orario di lavoro, stabilendo i giorni festivi e alcuni servizi pubblici. 
Le Corporazioni stabilivano contratti di apprendistato, contratti di committenza, in base ai quali era obbligatorio registrare ogni rapporto venutosi a creare tra un artefice ed un committente, contratti di affitto di botteghe o di arnesi e contratti con i sottoposti, che regolavano i rapporti tra il maestro e il fattore, ovvero l’uomo di fiducia, i salariati o lavoranti.
Si contano ventuno Corporazioni, alle quali però vanno aggiunte le tre Arti dette “del Popolo di Dio” - nate dalla sollevazione popolare del 1378 (Tumulto dei Ciompi):
Arte dei Farsettai;Queste furono un fallito tentativo di dare voce al popolo minuto accorpato senza diritti politici alle corporazioni maggiori. Vi erano infatti Arti Maggiori e Arti Minori. Di fatto soltanto le Arti Maggiori avranno il controllo della politica fiorentina, in particolare nella Terza Repubblica. Le Arti Maggiori erano: 
Arte dei Vaiai e Pellicciai.Gli appartenenti alle Arti Maggiori erano imprenditori, importatori di materie prime, esportatori di prodotti finiti, banchieri, commercianti e professionisti.
Le Arti Minori erano invece ventuno: Arte dei Fornai, Arte degli Albergatori, Arte dei Legnaioli, Arte dei Linaioli e Rigattieri, Arte dei Maestri di Pietra e Legname, Arte dei Beccai (macellai e pescaioli), Arte dei Calzolai, Arte dei Correggiai (cuoio), Arte degli Oliandoli e Pizzicagnoli (salumi e formaggi), Arte dei Cuoiai e Galigai (cuoio), Arte dei Vinattieri, Arte dei Corazzai e Spadai, Arte dei Chiavaioli ed Arte dei Fabbri. Solo nel 1266 queste Arti cominciarono a costituirsi separatamente con un proprio statuto; prima erano tutte riunite in un’unica associazione, con una rappresentanza comune.
Importante è capire il rapporto a doppia direzione che esisteva tra le Corporazioni, lasciando da parte le differenze tra Maggiori e Minori; e le istituzioni comunali fiorentine, essendo infatti le Corporazioni delle entità giuridiche distinte dagli organi e dalle strutture del Comune, tuttavia quest’ultimo, almeno nel Medioevo, aveva le sue fondamenta nelle Corporazioni e nei suoi artigiani. L'organizzazione corporativa, che rappresenta a pieno la mentalità mercantile fiorentina, trova nel Comune (dopo la metà del XIII secolo) la garanzia di un sistema istituzionale capace di proteggerle e di riconoscerle come essenziali al buon funzionamento della vita cittadina. Le Corporazioni assumeranno però tale potere politico soltanto dopo il Governo del Primo popolo, con la fondazione del Priorato e la promulgazione degli Ordinamenti di Giustizia.
Le Arti e Corporazioni riusciranno ad assumere un potere e una influenza notevole, che ci viene testimoniata dal fatto che soltanto nel 1777 furono abolite dal Granduca di Toscana.
La repubblica di Savonarola (1494-1498) e Pier Soderini gonfaloniere (1498-1512)
Il secondo periodo iniziò nel 1494, anno in cui i fiorentini cacciarono Piero II de' Medici, accusato di avere ceduto alle imposizioni del re francese Carlo VIII. La repubblica instaurata a Firenze nel 1494 dopo l'abbattimento della signoria dei Medici fu animata e ispirata da Girolamo Savonarola (1452-1498), un frate domenicano.
Alla morte di Lorenzo il Magnifico nel 1492 la città fu travolta dalle prediche di Savonarola.
Nel settembre del 1494 Carlo VIII di Francia iniziò una spedizione militare in Italia, spinto dal desiderio di espandere i suoi domini. A Firenze Piero de' Medici, che aveva accettato passivamente le esose condizioni del francese Carlo VIII (gli aveva ceduto i territori di Pisa, Sarzana, e Livorno), fu rovesciato da una rivolta popolare che instaurò una repubblica.
L'esperimento politico savonaroliano terminò con la condanna e l'esecuzione del frate ad opera dei nemici esterni (primo fra tutti il bersaglio principale delle prediche moralizzatrici del Savonarola, il papa Alessandro VI) e il risorgente partito filomediceo. Ma per i Medici non era ancora possibile recuperare il potere, cosicché esso fu affidato a un sostenitore non troppo fanatico del partito mediceo, Piero Soderini, che avrebbe guidato col titolo di gonfaloniere, incarico che nel 1502 gli fu conferito a vita, un governo moderato che cercasse la conciliazione fra i partiti.
Questo governo, che rifletteva le scarse qualità politiche del proprio capo, inaugurò però una nuova stagione di splendore artistico per la città, con le commissioni a Michelangelo e Leonardo e tanti altri artisti, e con importanti incarichi politici affidati a personalità come Niccolò Machiavelli. Il governo di Soderini sopravvisse fino al 1512, quando il cardinale Giovanni de' Medici, figlio di Lorenzo Il Magnifico, poté rientrare a Firenze grazie all'appoggio di Papa Giulio II e della Lega Santa: un esercito spagnolo, al comando di Raimondo de Cardona, invase il Mugello e mise a sacco Prato e Campi Bisenzio in modo orrendo. Davanti a queste devastazioni, i fiorentini si arresero e accettarono il ritorno della casata medicea.
Il terzo governo repubblicano ebbe inizio il 16 maggio 1527 in seguito alla gravissima crisi sorta nei rapporti tra Papa Clemente VII (Giulio de' Medici) e l'imperatore Carlo V, conclusasi con il Sacco di Roma. Papa Clemente VII era signore de facto di Firenze, governata formalmente dal Cardinale Silvio Passerini da Cortona, in nome dei giovani rampolli Ippolito de' Medici, figlio naturale di Giuliano duca di Nemours, e Alessandro de' Medici, figlio naturale di Lorenzo duca di Urbino. Il popolo fiorentino credette che fosse venuto il momento opportuno per cacciare i Medici e restaurare la Repubblica di stampo Piagnone, ovvero ispirata alle direttive di Girolamo Savonarola.
Questa durò fino al 1530, quando fu abbattuta alla fine dell'Assedio di Firenze ad opera delle truppe spagnole e tedesche inviate non particolarmente volentieri dall'imperatore in seguito ad una riappacificazione tra Clemente VII e Carlo V. L'eroica difesa della città, a cui contribuirono, in ambiti diversi, anche Francesco Ferrucci e Michelangelo Buonarroti, portò ad un assedio durato due anni, durante il quale fu disputata la nota partita di calcio, organizzata con strepito di fanfare in spregio agli assedianti.
In questi due anni morirono circa 8000 difensori e circa 14000 imperiali, senza contare le innumerevoli vittime in tutta la regione dovute al passaggio delle truppe e ai saccheggi. Questa pagina di storia si concluse con la battaglia di Gavinana, scontro nel quale si affrontarono gli uomini di Francesco Ferrucci, che portava rinforzi da Pisa, e le truppe imperiali comandate dallo stesso Principe d'Orange. Quest'ultimo morì nelle prime fasi della battaglia, ma i difensori furono ugualmente sconfitti dal soverchiante numero e Francesco Ferrucci, ferito, fu ucciso poi a sangue freddo dal mercenario Fabrizio Maramaldo.
Alla caduta della città, fu ripristinata la signoria medicea con Alessandro de' Medici (che si vociferava fosse in realtà figlio naturale dello stesso Papa Clemente VII), che nel 1532 fu poi nominato Duca di Firenze.
La bandiera della repubblica fu «di rosso alla croce d'argento».Simbolo del popolo fiorentino era invece il gonfalone d'argento alla croce di rosso, custodito dal Gonfaloniere di Giustizia.
Lo stemma della Repubblica consisteva in uno scudo a sfondo bianco con al centro un giglio araldico rosso, detto giglio fiorentino o bottonato. Il gonfalone della città riportava lo stemma della Repubblica con i colori della bandiera cittadina. Anche le milizie portavano le divise con i simboli della Repubblica.
Luca Moreno, Storia della città Firenze (59 a.C. - 2010), Bordighera, 2014, Capitoli I - II - III;
Michel Mourre, Dizionario mondiale di storia, traduzione di AA.VV., Milano, Rizzoli Larousse, 2003;
http://www.crprato.it/sito/index.php?option=com_content&view=article&id=821:i-valletti-del-comune-di-prato&catid=46:prato-nel-mondo&Itemid=222&jjj=1524997217857;
Archivio di Stato di Firenze, Elenchi nominativi dei Podestà del Comune di Firenze e dei Capitani del Popolo in carica dal 1343 al 1502, a cura di Stefano Ginanneschi;
introduzioni di Lorenzo Valgimogli, coordinamento di Raffaella Maria Zaccaria, Responsabile del Settore Repubblica, 2002;
De Agostini Ragazzi, Viaggio verso l'età moderna: Parigi nel Medioevo e Firenze nel Rinascimento, a cura di Anna Cazzini Tartaglino e Nando Torcellan.
Luca Moreno, Storia della città Firenze (59 a.C. - 2010), Bordighera, 2014, Capitoli IV - V;
Silvia Diacciati, Ottobre 1250: inizia il governo del Primo Popolo a Firenze, in "Portale Storia di Firenze", Ottobre 2015, http://www.storiadifirenze.org/?temadelmese=ottobre-1250-inizia-il-governo-del-primo-popolo-a-firenze.

La Repubblica di Venezia (in latino: Venetiarum Respublica), più tardi anche detta Repubblica Veneta (in veneto: Republica Veneta), fu uno stato avente la città di Venezia come capitale. Nota anche come Repubblica di San Marco, è sovente indicata col semplice appellativo di Serenissima.
Lo stato includeva, nel XVIII secolo e sino alla sua caduta, gran parte dell'Italia nord-orientale, nonché dell'Istria e della Dalmazia e oltre a numerose isole del Mare Adriatico (il Golfo di Venezia) e dello Ionio orientale. Al massimo della sua espansione, tra il XIII e il XVI secolo, comprendeva il Peloponneso (Morea), Creta (Candia) e Cipro, gran parte delle isole greche, oltre a diverse città e porti del Mediterraneo orientale.
Francesco Petrarca, in una lettera inviata ad un suo amico di Bologna nell'agosto del 1321, così descriveva la Serenissima:
La repubblica nacque nel IX secolo dai territori greco-bizantini della Venetia maritima, dipendenti dall'Esarcato di Ravenna fino alla conquista di questa città da parte dei Longobardi nel 732. La tradizione vuole che il primo doge, Paulicio Anafesto, fosse eletto nel 697 dai Venetici, tuttavia la nascita del ducato è da inquadrarsi nella riforma delle province italiche di Bisanzio promossa dall'imperatore Maurizio, con la nomina a capo di queste di duces (dux o dukas, δούκας in greco-bizantino), cioè comandanti militari (di nomina imperiale per tramite dell'esarca ravennate), nel tentativo di arginare l'invasione longobarda. La figura del dux bizantino, divenuto nei secoli doge, conquistò sempre maggiore autonomia, attuando una politica via via sempre più indipendente. La capitale del nuovo ducato venne originariamente posta nella città di Eracliana.
Nel 726 l'estensione all'Italia dei provvedimenti iconoclasti dell'imperatore Leone III provoca la reazione del Papa e il diffondersi di rivolte in tutti i territori bizantini d'occidente (come del resto in quelli d'oriente): nella Venezia il popolo e il clero in rivolta prevaricano il diritto imperiale alla nomina del Dux, tuttavia, nonostante la ribellione, la Venezia interviene a sostegno dell'Esarcato contro i Longobardi. Tra il 737 e il 741 i Bizantini riportano il governo della provincia nelle mani di magistrati elettivi annuali, i Magistri Militum, fino a che nel 742 l'imperatore concesse al popolo la nomina del Dux.
La definitiva perdita bizantina di Ravenna, nel 751, e la conquista del regno longobardo da parte dei Franchi di Carlo Magno nel 774, con la successiva creazione del Sacro Romano Impero nella notte di Natale dell'800, mutano definitivamente il contesto circondante il Ducato di Venezia. Franchi e Bizantini se ne contesero il dominio, mentre all'interno ci si divise tra il partito filofranco, capeggiato dalla città di Equilio, e quello filobizantino, con roccaforte ad Eracliana: nell'805 l'aperto conflitto esploso tra i due centri spinse il doge Obelerio Antenoreo a raderli al suolo e deportarne la popolazione a Metamauco. Messa così a tacere ogni opposizione il doge si risolse nell'806 a porre il ducato sotto la protezione di Carlo Magno, ma un blocco navale bizantino lo convinse ben presto a rinnovare la propria fedeltà all'imperatore d'Oriente, trasformando il ducato in una base per le azioni militari bizantine in Italia.
Nell'809, in risposta alle aggressioni condotte dai Bizantini su Comacchio, l'esercito franco comandato da Pipino invase la Venetia, assediando Metamauco e costringendo il Dux a rifugiarsi nelle isole interne della laguna, presso la città di Rivoalto. Il conflitto ebbe termine nell'810, quando la flotta veneziana riuscì a intrappolare e distruggere quella franca nelle secche tra Metamauco e Popilia. La vittoria portò al potere il partito filobizantino, che approfittò immediatamente dell'occasione per sbarazzarsi dell'odiato Antenoreo e a sostituirlo con il nobile eracleense Angelo Partecipazio, il quale, nell'812 trasferì definitivamente la capitale a Rivoalto, decretando così l'effettiva nascita di Venezia.
Al sicuro nella nuova città il ducato veneziano rimane un'isola bizantina nel mare del Medioevo feudale d'occidente. Tuttavia nei due secoli successivi le istituzioni e la politica veneziane si distaccheranno progressivamente sempre più dalle vicende di un impero sempre più lontano, la cui sovranità si farà sempre più meramente formale (nell'840, ad esempio, il doge di propria iniziativa promulgherà il Pactum Lotharii con il Sacro Romano Impero). È in questo periodo che, a fianco dei tentativi di costituire un sistema politico su modello imperiale bizantino (con il tentativo di rendere ereditaria la carica ducale tramite l'adozione del sistema di associazione al trono di un erede "co-Dux"), si viene sviluppando un sistema di famiglie patrizie in concorrenza per il potere (segno ne sono le frequenti rivolte e deposizioni dei "Dogi", tonsurati, accecati ed esiliati), nucleo della futura oligarchia mercantile a capo dello Stato.
Nel basso medioevo, Venezia divenne estremamente ricca, grazie al controllo dei commerci con il Levante, e iniziò ad espandersi nel Mar Adriatico e oltre. Questa fase d'espansione ebbe inizio a partire dall'anno 1000, quando la flotta guidata dal doge Pietro II Orseolo per combattere i pirati Narentani che opprimevano con le loro incursioni le coste veneziane ricevette la sottomissione delle città costiere istriane e dalmate e il successivo riconoscimento da parte dell'imperatore bizantino del titolo di duca della Venezia e della Dalmazia (Dux Venetiae et Dalmatiae).Nel 1071 la lotta per le investiture tra Gregorio VII ed Enrico IV era già in atto, ma Venezia, rimanendo fedele alla sua politica di equilibrio tra le grandi potenze, non parteggiò né per il pontefice, né per l'imperatore. Nel sud dell'Italia i Normanni erano diventati i veri protagonisti. Dapprima i Veneziani avevano allacciato buoni rapporti con gli Altavilla; ma allorché essi cominciarono ad intervenire nell'Adriatico avvenne la rottura.L'occupazione normanna di Durazzo e di Corfù indusse i Veneziani all'azione armata. La guerra durò più di due anni e le operazioni navali e terrestri non furono favorevoli agli alleati veneto-bizantini. Quando Roberto il Guiscardo morì, il suo esercito abbandonò le posizioni raggiunte per ritornare in Puglia.Con la scomparsa del normanno, Venezia riuscì ad ottenere da Costantinopoli quanto aveva desiderato. La Crisobolla (o "Bolla Aurea") del maggio 1082, con cui l'Imperatore d'Oriente concedeva ai suoi mercanti ampi privilegi ed esenzioni in tutto l'Impero bizantino: questa iniziale concessione venne poi più volte ampliata ed affiancata da altri atti con cui gli imperatori via via premiarono e poi pagarono il sostegno navale dei loro ex-sudditi.
L'accresciuta potenza e l'alto numero di privilegi misero nel tempo in rotta Bizantini e Veneziani, portando ad un succedersi di contrasti, con le guerre del 1122-1126 e del 1171-1175, che favorirono l'espansione commerciale genovese in Oriente.
Meno sforzi profuse Venezia per aiutare le prime crociate: intervenne per favorire la presa di Gerusalemme quando la Prima Crociata era già avviata, non partecipò alla Seconda Crociata, ma inviò una flotta al seguito della Terza Crociata, che procurò notevoli vantaggi commerciali sia a lei, sia alle rivali Pisa e Genova.
Nel 1148 venne istituita la Promissio Ducale, il giuramento di fedeltà costituzionale del Doge, che da quel momento, continuamente rinnovata ad ogni nuova elezione, limitò progressivamente sempre più i poteri del principe, ponendo le basi di sviluppo delle altre istituzioni repubblicane.
Nell'ultimo ventennio del XII secolo Venezia fu impegnata contro l'Ungheria nella guerra di Zara per il controllo della Dalmazia, conclusasi nel 1202 con la presa della città.
Sotto il dogado di Enrico Dandolo, la partecipazione alla Quarta Crociata fu fondamentale per la presa di Zara (1202) e nel sacco di Costantinopoli (1204), che portò a Venezia anche grandi tesori rapinati a Costantinopoli, causando grandi distruzioni nella città imperiale e l'indebolimento definitivo di Costantinopoli quale presidio della cristianità in Oriente. La crociata pose temporaneamente fine all'impero Bizantino e originò l'Impero Latino d'Oriente, che assumeva le forme istituzionali caratteristiche della feudalità occidentale. I territori dell'Impero bizantino vennero spartiti in quattro tra l'Imperatore Baldovino di Fiandra, il Marchese del Monferrato, i principi e i baroni franchi e la serenissima. Venezia guadagnò molti territori nel Mar Egeo, tra cui le isole di Candia (Creta) ed Eubea, e numerosi porti e piazzeforti nel Peloponneso, oltre ad una posizione di assoluta preminenza nell'effimero Impero Latino creato dai crociati, dove venne riservato al doge veneziano il titolo di Signore di un quarto e mezzo dell'Impero Romano d'Oriente, che comportava anche la facoltà di nominare il Patriarca latino di Costantinopoli e di avere un proprio rappresentante (bailo o podestà) a Costantinopoli.
La conquista di Candia, in particolare, impegnò intensamente la repubblica, richiedendo quasi l'intera prima metà del Duecento.
Tra il 1255 e il 1270 la Repubblica si scontrò poi duramente con Genova nella guerra di San Saba per riaffermare il proprio predominio nei mercati levantini. Mentre la riconquista bizantina di Costantinopoli, modificando nuovamente l'assetto politico dell'Oriente, fornì presto l'occasione per nuovi scontri tra le marinerie italiane.
Precluso, a partire dalla Serrata del Maggior Consiglio del 1297, a nuove famiglie l'accesso al governo, sopravvissuto lo Stato alla grave minaccia rappresentata dalla congiura del Tiepolo del 1310, Venezia si diede la definitiva forma di repubblica oligarchica, governata da un Patriziato mercantile.
La repubblica si espanse nei secoli successivi, in molte isole e territori dell'Adriatico e del Mar Mediterraneo, venendo a comprendere per secoli quasi tutte le coste orientali dell'Adriatico (interamente noto come "Golfo di Venezia"), ma anche le grandi isole di Creta ("Candia" per i veneti dell'epoca) e Cipro, gran parte delle isole greche e del Peloponneso ("Morea" per i veneti dell'epoca). Le sue propaggini arrivano a più riprese fino al Bosforo. Il complesso di questi vasti domini insulari e costieri venne a costituire quello che i veneziani chiamavano lo stato da mar (lett. lo "stato marittimo", contrapposto ai "Domini di Terraferma" e al "Dogado").
La mutilazione dei domini dalmati a seguito della pace di Zara del 1358 spinse la repubblica a riaffermare il proprio dominio sull'Adriatico combattendo, tra il 1368 e il 1370, la guerra di Trieste per punire la città giuliana delle minacce rivolte alle proprie rotte commerciali.
Nel 1379, però, Venezia venne gravemente minacciata proprio nell'Adriatico da Genova durante la guerra di Chioggia che, dopo aver posto la serenissima in stato d'assedio nelle sue stesse lagune, terminò con un nulla di fatto e l'indebolimento della rivale.
Tra il 1409 e il 1444, infine, Venezia riacquisì il dominio sulla Dalmazia, grazie ai trattati stipulati con i sovrani ungheresi.
Per secoli la repubblica è stata primariamente uno stato composto di isole e fasce costiere, che costituivano il cosiddetto stato da mar. Solo limitate inclusioni di aree del retroterra lagunare erano state effettuate per costituire capisaldi difensivi contro l'espansione di città come Padova e Treviso. All'inizio del XV secolo, i veneziani iniziarono tuttavia ad espandersi notevolmente anche nell'entroterra, in risposta alla minacciosa espansione di Gian Galeazzo Visconti, duca di Milano dal 1395.
Nel 1410, Venezia aveva già conquistato gran parte dell'odierna regione italiana del Veneto, comprese importanti città come Verona e Padova, e dieci anni più tardi assoggettava il Friuli. La repubblica arrivò a comprendere il territorio di quella che era stata la X regione augustea della penisola italica (Venetia et Histria). Nel 1426 e 1428 divennero veneziane pure le città oggi lombarde di Brescia e Bergamo con i relativi contadi. Un ruolo importante in queste campagne militari lo giocò il condottiero Bartolomeo Colleoni.
Nel 1449 si aggiunse Crema approfittando della guerra intestina meneghina che aveva generato l'effimera Repubblica Ambrosiana.
Nel 1489 fu annessa l'isola di Cipro, precedentemente uno stato crociato, ceduto dalla sua ultima sovrana, la veneziana Caterina Cornaro (in ven. "Cornèr"). Nel 1495 Venezia riuscì ad espellere Carlo VIII dall'Italia grazie alla battaglia di Fornovo, respingendo il primo di una serie di assalti francesi. Temporaneamente ad inizio del XVI secolo furono venete pure Cremona, Forlì, Cesena, Monopoli, Bari, Barletta, Trani ecc.
Con tale espansione i veneziani entrarono però in conflitto con lo Stato Pontificio per il controllo della Romagna. Questo portò nel 1508 alla formazione della Lega di Cambrai contro Venezia, nella quale il Papa, il Re di Francia, l'Imperatore del Sacro Romano Impero e il Re d'Aragona si unirono per distruggere Venezia. Anche se nel 1509 i francesi furono vittoriosi nella Battaglia di Agnadello, le armate della lega dovettero arrestarsi ai margini della laguna: la coalizione si ruppe ben presto, e Venezia si ritrovò salva senza aver subito gravi perdite territoriali; la flotta fu però quasi completamente distrutta nella battaglia di Polesella alla fine di quell'anno, sotto il fuoco dell'artiglieria degli Estensi.
La repubblica dovette rinunciare ad esercitare la propria pressione politica sul piccolo ducato ma i confini rimasero assestati su quelli segnati alla fine della Guerra del Sale nel 1484.
Il conflitto si protrasse sino al 1516, quando Venezia, passata all'alleanza con la Francia, sconfisse le forze della Lega Santa, riprendendo il pieno possesso della Terraferma.
Col Trattato di Noyon (1516) la serenissima perse l'alta valle del fiume Isonzo (Gastaldia di Tolmino con Plezzo ed Idria) a favore della Contea di Gorizia e Gradisca, ma manteneva Monfalcone.
Dall'inizio del XV secolo un altro pericolo minacciava la repubblica: l'espansione dell'Impero ottomano nei Balcani e nel Mediterraneo orientale. Nel secolo XVI il successore di Solimano sul trono ottomano, Selim II, riprese le ostilità nei confronti dei superstiti domini veneziani nell'oriente attaccando l'isola di Cipro, che cadde dopo una lunga ed eroica resistenza. Venezia reagì inviando una flotta nell'Egeo e allacciando rapporti con Pio V allo scopo di creare una Lega santa per sostenere lo sforzo bellico della Serenissima.
Essa, formatasi il 25 maggio del 1571, vedeva riunite le forze di Venezia, Spagna, Papato e Impero, sotto il comando di Don Giovanni d'Austria, fratello di Filippo II di Spagna. Le duecentotrentasei navi cristiane riunitesi nel golfo di Lepanto si scontrarono con le duecentottantadue navi turche comandate da Capudan Alì Pascià. Era il 7 ottobre del 1571 e la Battaglia di Lepanto, combattuta da mezzogiorno al tramonto, si risolse con la vittoria della Lega santa.
Nonostante la vittoria di Lepanto, di fronte alla scarsa volontà di Filippo II di continuare ad aiutare la repubblica e alle esauste casse dello stato, prosciugate dal conflitto e dalla crisi dei commerci, Venezia fu costretta a firmare un trattato di pace e a cedere agli Ottomani l'isola di Cipro ed altri possedimenti sulle coste della Morea. Quel trattato iniziava la decadenza militare e marittima della serenissima.
Nel XVII secolo, dopo un lungo conflitto (1645-1669), venne persa anche Candia, dopo un assedio durato circa 24 anni. Venezia riuscì tuttavia a riconquistare ancora nel 1683-87 l'intera Morea (l'odierno Peloponneso), grazie all'abilità del suo ultimo grande condottiero, Francesco Morosini in seguito alla pace di Carlowitz del 1699; la Morea fu però presto riconquistata dall'Impero ottomano nel 1718, a causa anche dello scarso appoggio delle popolazioni greche, che non vedevano di buon occhio i veneziani.
Con la Pace di Passarowitz del 1718, Venezia dovette cedere ai Turchi le ultime piazzeforti che ancora possedeva presso Candia e rinunciare alla Morea (l'antico possedimento del Peloponneso, perso con le campagne del 1715), ma poté conservare le Isole Ionie ed estendere i propri domini in Dalmazia.
Nel XVIII secolo la repubblica, persa progressivamente la propria potenza, si adagiò nel perseguire una politica di conservazione e neutralità. A questo si accompagnava un sempre più ridotto dinamismo del ceto politico, sempre più legato ai crescenti interessi fondiari in terraferma del patriziato veneziano. Questo, poi, subì una sempre più massiccia immissione di nuove famiglie nel corpo aristocratico, volto a sostenere l'economia dello Stato (grazie al ricco pagamento fornito dai nuovi nobili all'atto dell'iscrizione al libro d'oro del patriziato) e a rinsaldare i legami coi ceti dirigenti della terraferma.
Tuttavia in questo periodo la Serenisima – anche se ormai politicamente sulla via del tramonto – brillava ancora dal punto di vista del profilo culturale, basti ricordare al riguardo i nomi di Vivaldi nella musica, Goldoni nella letteratura e Tiepolo ed il Canaletto nella pittura.
Non mancavano poi gli interventi militari, soprattutto contro la pirateria barbaresca, con le spedizioni del 1766 e 1778 contro Tripoli e quella più massiccia del 1786-1787, quando alla guida di Angelo Emo vennero bombardate Sfax, Tunisi e Biserta.
Alla vigilia del nuovo XIX secolo, la vita pubblica veneziana venne infine agitata da travagli politici interni, provocati dalle nuove idee introdotte dalla Rivoluzione francese, cui il governo, arroccandosi su posizioni rigidamente conservatrici, non seppe fornire un'efficace reazione. Tale situazione favorì la caduta finale della repubblica, di cui non fu secondaria causa il diffuso timore da parte della classe aristocratica dello scoppio di rivolte giacobine, che in realtà non si realizzarono mai.
Durante la campagna italiana condotta dalla Francia rivoluzionaria, la repubblica venne invasa dalle truppe francesi di Napoleone Bonaparte (1797), che occuparono la terraferma, giungendo ai margini della laguna. A seguito delle minacce francesi di entrare in città, nella seduta del 12 maggio 1797, il Doge e i magistrati deposero le insegne del comando, mentre il Maggior Consiglio abdicò e dichiarò decaduta la repubblica. Il 15 maggio 1797 il Doge abdicatario Ludovico Manin lasciò per sempre il Palazzo Ducale e, il giorno dopo, 16 maggio, il potere di governo passò a una Municipalità provvisoria posta sotto il controllo del comando militare francese, nel terrore generale di rivolta suscitato dalle salve di saluto dei fedeli soldati "schiavoni" (istriani e dalmati), che obbedirono all'ordine di evacuazione impartito per evitare scontri.
Napoleone entrò così a Venezia senza quasi che fosse sparato un solo colpo, se non una salva d'artiglieria ordinata dal Forte di Sant'Andrea che distrusse la fregata francese "Le Libérateur d'Italie" mentre tentava di forzare l'ingresso in laguna. Poco dopo anche l'Istria e la Dalmazia, ormai caduta la madrepatria, si consegnarono ai francesi.
A questo periodo risale l'enorme spoliazione di opere d'arte durante l'occupazione napoleonica. I cavalli di San Marco vennero requisiti, le Nozze di Cana del Veronese vennero tagliate e spedite al Louvre, 500 libri incunabili (prodotti poco dopo l'invenzione della stampa di Gutenberg), l'arsenale svuotato di cannoni, armi storiche e spade turche. Innumerevoli le opere di Bellini, Tiziano, Tintoretto e della scuola veneta andarono a Parigi e non tornarono.
Le aspettative degli illuministi italiani, illusi che l'arrivo delle truppe napoleoniche avrebbe fatto trionfare anche nella penisola italiana gli ideali di libertà affermatisi oltre le Alpi con la rivoluzione francese, furono tradite da Napoleone. Nel trattato di Campoformio firmato il 17 ottobre 1797, la Francia si spartì il Norditalia con l'Arciducato d'Austria, al quale furono assegnati Venezia ed i suoi territori, decretando in tal modo la fine della repubblica di Venezia. Dopo la definitiva sconfitta di Napoleone, il congresso di Vienna del 1814 non ridiede l'indipendenza ai territori della repubblica di Venezia, che furono uniti a quelli del ducato di Milano, nel neoistituito regno lombardo-veneto, assoggettato all'Impero austriaco, comprendente grossomodo i territori degli odierni Veneto, Lombardia e Friuli.
Durante i moti risorgimentali del 1848, di cui Venezia fu grande animatrice sotto la guida di Daniele Manin, vi fu un breve tentativo di restaurare l'antica repubblica contro la dominazione dell'Impero austriaco. Nella generale insurrezione del Veneto contro la dominazione asburgica, Venezia insorse contro gli austriaci il 17 marzo 1848, occupando l'Arsenale e costringendo le truppe imperiali ad abbandonare la città. Alla guida di Daniele Manin e Niccolò Tommaseo, fu proclamata la repubblica di san Marco che, al procedere della repressione austriaca sulla terraferma, si appellò ai piemontesi chiedendo un'unione col Regno di Sardegna.
Nel generale fallimento dei moti insurrezionali della penisola italiana e dovendo accantonare momentaneamente i sogni di unificazione nazionale, Venezia resistette all'assedio del maresciallo Radetzky fino al 22 agosto 1849, quando dovette capitolare.
In realtà la repubblica di Manin non aveva nulla a che vedere con il passato regime aristocratico: il governo provvisorio di Manin ripudiava l'antica aristocrazia ed ogni forma di municipalismo, invocando l'unione italiana. Il patriziato veneto fu escluso da ogni ruolo politico, fu istituita la libertà di culto e furono coinvolte nel governo provvisorio anche personalità non cattoliche.
Nel governo della repubblica la figura di maggior importanza era il Doge, il quale rappresentava formalmente la sovranità della Repubblica di Venezia. Infatti, con il suo nome si spedivano tutti gli atti, si proclamavano le leggi, si scrivevano le lettere pubbliche ai sovrani e governi stranieri e a tutti gli uffici, figurava inoltre sulle monete e sulle bolle ducali. Aveva scarso potere rispetto ai monarchi assoluti della sua epoca, ma poteva intervenire in ambito legislativo, esecutivo, giudiziario e militare. Il primo Doge risale al 697 e fu forse Paoluccio Anafesto, successivamente il metodo di elezione del Doge divenne sempre più complesso al fine di evitare i brogli: la carica era a vita e dopo la sua morte o in caso di mancanza dello stesso un membro del Minor Consiglio, spesso il membro più anziano, era nominato Vice Doge. Poco dopo la formazione del ducato veneto si formò un'assemblea per limitare il potere del Doge, la Concio Generalis poi Maggior Consiglio, di cui facevano parte tutti i ceti del popolo del Dogado, il quale però fu ben presto dominato dalle potenti famiglie di commercianti che nel 1297 imposero la Serrata del Maggior Consiglio rendendo possibile l'accesso solo per via ereditaria. Successivamente il potere del Doge fu limitato da diverse assemblee che si riunivano all'interno di Palazzo Ducale, le più importanti furono:
Composto dei sei consiglieri ducali: coadiuvava e sorvegliava strettamente l'operato del Doge, per limitarne i poteri curandone finanche la corrispondenza. Il Minor Consiglio unito ai tre capi della Quarantia Criminale e al Doge costituivano la Serenissima Signoria, che integrava l’azione del doge in campo politico e amministrativo e che presiedeva tutte le assemblee dello stato ad eccezione del Consiglio dei Dieci, dove i tre capi non erano ammessi.Collegio
Si componeva di tre gruppi detti Mani: sei Savi del Consiglio, che stabilivano l'agenda dei lavori del Senato, cinque Savi di Terraferma e di cinque Savi agli Ordini. Quando presieduto dalla Serenissima Signoria assumeva il nome di Pien Collegio. Il compito principale del Pien Collegio era quello di intrattenere i rapporti con gli stati esteri, in particolare con lo Stato Pontificio e con la Chiesa, aveva la facoltà di segretare degli atti al Senato, ma aveva pochi poteri deliberativi.Senato
Noto anche come Consiglio dei Pregadi, il Senato della repubblica si componeva di sessanta senatori ai quali si aggiungevano i sessanta membri della Zonta, la Quarantia, il Consiglio dei Dieci e la Serenissima Signoria; potevano inoltre aggiungersi magistrati ex officio. Non tutti i membri avevano gli stessi diritti dato che alcuni potevano solo proporre le leggi mentre altri anche votarle. Il Senato si occupava principalmente della politica finanziaria e commerciale, in particolare gestiva il finanziamento e l'amministrazione dell'esercito, compiti per i quali si configurava come un organismo decisionale più snello rispetto al Maggior Consiglio.Maggior Consiglio
Organo fondamentale dello stato deteneva il potere legislativo ed esecutivo ed è qui che venivano discusse, votate e approvate le leggi di maggior importanza, nel 1527 il consiglio fu composto dal numero massimo di 2 746 membri. Al consiglio appartenevano i membri maschi delle famiglie patrizie che avevano compiuto i venti anni di età, erano esclusi gli ecclesiastici e l'ereditarietà della carica era gestita dagli Avogadori di Comun.Quarantia
Formato da quaranta membri, inizialmente gli erano attribuiti i poteri del Senato, in particolare aveva ampio potere in ambito finanziario dato che gestiva anche l'attività della Zecca. Il suo ruolo mutò fino a trasformarsi in un tribunale: i procedimenti penali erano affidati alla Quarantia Criminale, mentre quelli civili erano divisi tra la Quarantia Civil Vecchia e la Quarantia Civil Nuova. Ognuna delle Quarantie eleggeva tre capi.Consiglio dei Dieci
Nato a seguito della congiura del Tiepolo era composto da dieci membri eletti dal senato aventi incarico annuale dotati di ampi poteri al fine di garantire la sicurezza della Repubblica e del suo governo, in particolare si occupavano dei reati politici ad esempio nel 1355 emise la condanna a morte del doge Marino Faliero. Al fine di contenerne il potere i dieci non avevano altri incarichi e non avevano tra loro legami di parentela, i processi erano presenziati dal Doge e dal Minor Consiglio inoltre per garantirne la segretezza al consiglio era affidata una somma di denaro che amministrava autonomamente. Nel Consiglio dei Dieci ad avere maggior potere erano i Tre inquisitori di Stato i quali potevano sostituirsi ai giudici ordinari, procedevano in segreto e senza possibilità di difesa, con largo uso della tortura e con la facoltà di fatto di spaziare su qualunque materia in nome della difesa dello stato.
L'attività legislativa nella Repubblica Veneta si svolgeva nelle stanze di Palazzo Ducale dove le varie assemblee avevano potere di proporre, emendare e approvare le leggi. Leggi di ogni tipologia potevano essere proposte dai membri della Serenissima Signoria e il Doge poteva proporle senza l'assenso della Serenissima Signoria e poteva perorare le sue proposte. I consiglieri ducali invece dovevano essere sostenuti da un certo numero di membri del Minor Consiglio e da almeno un Capo della Quarantia Criminale e analogamente anche i Capi della Quarantia. Anche i Savi del Consiglio, membri del Collegio, potevano proporre le leggi da presentare e discutere in Senato e se non c'era accordo tra i Savi si procedeva con lo scontro, modificando la proposta oppure mettendo in discussione entrambe le proposte. Tutti gli altri magistrati potevano solamente fare delle proposte alla Signoria e ai Savi che a loro volto potevano proporre le leggi in Senato o al Maggior Consiglio e in questo caso i magistrati curanti della legge potevano intervenire a favore nell'assemblea. Mentre al Senato le proposte di legge venivano discusse e votate, nel Maggior Consiglio era consentito ad ogni membro di formulare una nuova proposta da essere poi votata. Una volta redatto il testo della legge questo veniva trascritto in appositi libri che venivano conservati negli archivi delle varie magistrature.
L'amministrazione della giustizia era gestita principalmente da tre organi: Il Consiglio dei Dieci che si preoccupava dei reati politici, la Quarantia Criminal di quelli penali, la Quarantia Civil di quelli civili e dell'Avogadoria de Comun impegnata nei contenziosi tra lo stato e i privati. La maggioranza dei processi però erano portanti avanti e risolti dalle numerose magistrature di città. Tra queste vi erano i Giudici del Piovego che rilasciavano i permessi di costruzione e giudicavano le irregolarità nei contratti, i Cinque alla Pace che intervenivano nei casi di risse con ferite, i Signori della Notte al Criminal che processavano coloro che si aggiravano di notte armati, i ladri, gli assassini, i Signori della Notte al Civil e molte altre magistrature. L'esecuzione delle sentenze civili di tutte le magistrature era cura del Doge, che la faceva compiere a suo nome dai Sopragastaldi, ministri che egli stesso sceglieva e che oltre a curare l'esecuzione delle sentenze ed avevano l'incarico di conservare tutte le scritture della Cancelleria Inferiore.
Per secoli legata esclusivamente alla potenza della propria flotta, costituita da un corpo di cittadini-mercanti che in caso di necessità potevano trasformarsi in marinai-soldati, con la conquista dello Stato da Mar, la repubblica poté far leva anche su forze reclutate nei domini oltremarini.
Nel Quattrocento, poi, l'espansione e la conquista della Terraferma resero necessario il ricorso a compagnie di ventura e mercenari per potersi dotare di forze terrestri, che però rimasero organizzativamente e dimensionalmente sempre secondarie rispetto all'organizzazione navale.
Nel XVI secolo si procedette alla costituzione di milizie territoriali, le cernide o craine, per consentire una maggiore capacità di risposta alle sempre più frequenti incursioni dei Turchi e per la difesa dei possedimenti terrestri e marittimi. Il Seicento vide, poi, la riforma della flotta, con la creazione di una vera e propria marina da guerra, che verso la fine del secolo venne separata tra una componente tradizionale a remi, l'Armada sottile, e una nuova componente di grandi navi a vela, l'Armada Grossa.
Il Settecento vide infine il tentativo di creazione di un esercito regolare, che venne però bruscamente interrotto dalla caduta della Repubblica.
I due massimi gradi militari, rispettivamente quello di Capitan General da Mar per la flotta e di Capitan General di Teraferma, erano riservati, il primo, esclusivamente a patrizi veneziani e, il secondo, prevalentemente ad esperti mercenari. Entrambi risultavano comunque, almeno formalmente, subordinati al Doge, in qualità di supremo comandante militare dello Stato. Inoltre, la repubblica serenissima faceva ampio ricorso a comuni delinquenti per i suoi assassinii di Stato.
A partire dall'iniziale nucleo territoriale del Dogado cioè il ristretto territorio metropolitano di Venezia e delle lagune, i domini veneziani si espansero sia oltremare che in terraferma attraverso conquiste militari, investiture feudali e dedizioni. Questo diede vita ad un'organizzazione territoriale piuttosto eterogenea, legata alle condizioni storiche e politiche in cui o vari territori, città, castelli o isole erano entrate nel possesso della repubblica.
Nel tempo tuttavia tutti finirono per essere in generale amministrati da funzionari eletti con vario titolo dal Maggior Consiglio ed inviati nei possedimenti per amministrarli per un periodo detto reggimento.
Il Dogado, anticamente governato come sorta di confederazione di città, ciascuna amministrata da propri tribuni, con il rafforzamento del potere centrale, passò ad essere suddiviso in distretti retti da podestà inviati dalla capitale. Unica eccezione era Grado, che, espropriata nel X secolo all'amministrazione del Patriarca, era amministrata da un funzionario avente il titolo di conte.
Nel corso della loro espansione i Veneziani costituirono in tutto il Mediterraneo Orientale una serie di colonie, cioè di stabili insediamenti commerciali di propri cittadini, spesso separati dal resto delle città ospitanti e cinti da mura, che godevano di particolari privilegi e autonomie concesse dagli Stati ospitanti (particolarmente dall'Impero d'Oriente).
Dal 1204 al 1261 il Podestà di Costantinopoli, cioè della colonia di Costantinopoli, fu il rappresentante del governo veneziano in tutta la Romània: assistito da un consiglio di sei membri, da 5 giudici e 2 camerarii (per le questioni economiche), da lui dipendevano tutti i cittadini veneziani in oriente, tutti i possedimenti e le colonie compresa Candia. Dal 1277 in poi la colonia sul Corno d'Oro fu retta dal Bailo di Costantinopoli (carica biennale). In generale il bailo o balio (dal latino baiolus, portatore, reggitore) era un ambasciatore residente con autorità su una colonia e sui cittadini veneziani presenti nella nazione o territorio ad essa collegato. Baili veneziani risiedettero ad Acri, Tiro, Aleppo, Laodicea, Patrasso, Tenedo, Cipro, Negroponte e Aiazzo.
Con il passare del tempo i baili vennero sostituiti dalla figura del console, cioè del funzionario incaricato di amministrare la colonia e di rappresentare gli interessi dei mercanti. La rappresentanza diplomatica venne invece affidata ad ambasciatori appositamente inviati. Unica eccezione rimase il caso di Costantinopoli, dove dal 1322 il bailo aveva, come in precedenza il podestà, la giurisdizione generale su tutto l'oriente, si trattasse di colonie o possedimenti. Consoli veneziani risiedettero a Corfù, Zante, Cefalonia, Santa Maura, Cerigo, Giannina, Prevesa, Arta, Lepanto, Patrasso, Nauplia, Atene, Tessalonica. Altri ancora risiedettero in Occidente, come a Napoli, Cadice e altrove. Numerosisime località minori furono sede di viceconsoli. Sempre col trascorrere del tempo tutte queste cariche divennero prerogativa dei cittadini, mentre il solo Bailo di Costantinopoli fu scelto tra i nobili.
Venezia, nelle prime fasi dell'espansione, organizzò parte dei suoi domini secondo le modalità del rapporto feudale di signoria-vassallaggio, con obbligo di omaggio alla repubblica e impegno a favorirne il commercio:
il Ducato di Nasso, istituito nelle isole egee, dove fu incentivato l'intervento "privatistico" delle famiglie nobili in cambio della signoria sui possedimenti conquistati:
il Ducato di Candia (oggi l'isola di Creta), il cui territorio a partire dal 1212 fu diviso in feudi, raccolti in sei regioni, ciascuna assegnata a coloni di uno dei sei sestieri di Venezia. Il governo autonomo dell'isola fu inoltre organizzato su modello della madrepatria, attraverso un sistema di assemblee, fino a quando, in seguito all'ultima e più grave di una serie di rivolte (1274, 1277, 1283-1299, 1341), nel 1363 Creta non perse la sua autonomia e venne direttamente governata dalla repubblica.Col titolo di castellano erano invece designati i governatori militari delle fortezze, come le due importanti città di Corone e Modone, principali basi d'accesso per il controllo dell'Egeo e definite Venetiarum Ocellae (gli occhi di Venezia).
In seguito i possedimenti veneziani passarono sempre più sotto il controllo di Provveditori o Provveditori Generale, cioè di funzionari della repubblica inviati nei territori sotto la diretta amministrazione di Venezia (ad esempio la Morea fu retta da provveditori nel periodo 1685-1715).
Le principali città della terraferma, come Padova, Vicenza, Verona, Brescia, Bergamo, erano rette da una coppia di funzionari: un podestà e da un Capitano, il primo responsabile civile, il secondo responsabile militare e per l'ordine pubblico. Nei centri minori, quali Crema, Rovigo, Treviso, Feltre e Belluno, Bassano erano invece un Rettore, responsabile unico civile e militare (altrimenti detto podestà e capitano). Il Friuli, invece, era considerato un territorio autonomo, governato da un Provveditore Generale (similmente ai domini marittimi), da cui dipendevano i vari rettori.
L'amministrazione della Serenissima si assicurava comunque di rispettare le leggi ed i costumi delle varie città, a lei vincolate da un giuramento di fedeltà: la nobiltà locale ed i rappresentanti delle corporazioni affiancavano infatti i magistrati veneziani, con diritto di voto nei giudizi, salvo alcuni settori ben definiti questo secondo la legge del luogo. In caso di contrasti era possibile il ricorso in appello al tribunale della Quarantìa.
Principali possedimenti di terraferma furono i territori del Padovano, della Marca, del Vicentino, del Veronese, del Bresciano, del Bergamasco, del Cremonese, del Friuli, del Polesine e del Cadore.
A partire dal Duecento la società veneziana si venne definitivamente a cristallizzare in classi sociali ben definite:
il Patriziato, formato dai maggiorenti della città, partecipi di diritto al potere politico;
i Cittadini, distinti tra i cittadini originarii, cioè i nativi da famiglie veneziane, cioè di coloro che godevano della piena cittadinanza ed avevano accesso alle cariche riservate al corpo sociale dei cives, i cittadini de intra et de extra ("dentro e fuori"), cioè i nuovi arrivati che godevano però della piena cittadinanza e della garanzia dello Stato sia dentro che fuori dai confini ed infine i cittadini de intus tantum ("solo dentro"), cioè di coloro che erano garantiti dallo Stato nel proprio territorio, ma non potevano accedere ai privilegi riservati ai Veneziani fuori dai confini;
i Foresti, cioè gli stranieri di passaggio o recentemente inurbati o appartenenti al basso popolino: accedevano alle garanzie legali, ma non ai privilegi di cittadinanza, e la loro presenza doveva essere regolarmente registrata e sorvegliata dai Capisestiere.L'aristocrazia veneziana era una categoria sociale relativamente aperta: ad essa si poteva accedere per grandi meriti e servigi offerti alla Repubblica. In pochi casi, per rimpinguare le finanze in tempo di guerra, la Repubblica vendette l'iscrizione al "libro d'oro" dell'aristocrazia. L'aristocrazia non era solo una classe di privilegiati, ma anche di servitori professionisti dello Stato, educati nell'università di Padova.
Infatti i nobili veneziani lavoravano nell'amministrazione anche come segretari di ufficio, contabili, capitani di porto, e anche giudici. Per impedire il concentrarsi del potere in poche mani, garantire un certo ricambio e consentire al maggior numero di aristocratici di avere un impiego, tutte queste cariche erano di breve durata, spesso di un solo anno. Erano spesso mal pagate, tanto che molti nobili sopravvivevano grazie all'assistenza pubblica per gli aristocratici poveri.
I cittadini trovavano invece i propri centri di aggregazione nelle Scholae, le confraternite religiose o di mestiere.
La Repubblica di Venezia riconosceva come religione di stato il cattolicesimo e pur rimanendo relativamente tollerante rispetto alle altre confessioni erano molte le leggi a favore delle tradizioni cattoliche dato che dal censimento del 1770 si deduce che circa il 93,65% della popolazione era di confessione cattolica. La Chiesa cattolica amministrò il territorio della Repubblica prima con il patriarcato di Grado che aveva come suffragenea la diocesi di Castello, la quale venne poi soppressa l’8 ottobre 1451 da papa Niccolò V al fine di erigere il patriarcato di Venezia che ha poi inglobato anche le diocesi di Jesolo, Torcello e Caorle. Durante la storia della Repubblica di Venezia la cattedrale del patriarcato fu la Basilica di San Pietro di Castello che venne cambiata in San Marco solo nel 1807, dieci anni dopo la caduta della Repubblica. Durante il periodo della Controriforma anche nella Repubblica di Venezia fu attiva l'Inquisizione che dal 1542 al 1794 processò 3 620 imputati tra i quali Giordano Bruno, Pietro Paolo Vergerio e Marco Antonio de Dominis. I crimini in materia di fede, come la stregoneria, erano regolati da un tribunale laico già nel 1181 durante la reggenza del doge Orio Mastropiero. Il tribunale oltre ad essere composto dai suoi giudici nominati dal doge si avvaleva anche dell'aiuto dei vescovi e del patriarca di Grado e la pena più diffusa per i condannati era quella di essere bruciati al rogo. Questi magistrati continuarono ad intervenire come membri laici anche nei processi dell'Inquisizione entrando spesso in conflitto la Chiesa e talvolta mitigando la durezza della pena, inoltre l'inquisizione aveva potere solo su i cristiani e non sui membri delle altre confessioni come gli ebrei. Il governo inoltre regolava la costruzione degli edifici di culto, limitava i lasciti in favore della Chiesa, favoriti dalla presenza dei parroci-notai, e controllava i preti che predicavano contro il governo talvolta espellendoli dallo Stato.
Oltre alla fede cattolica nella Repubblica di Venezia, in particolare nello Stato da mar, era presente anche la chiesa ortodossa e dal censimento del 1770 si deduce che i greci ortodossi costituivano circa il 6,16% della popolazione. Le comunità greco ortodossa era presente anche nella capitale e nel 1456 i greci ottennero il permesso per costruire la chiesa di San Biagio a Venezia, l'unica della città in cui potevano celebrare i loro riti, nel 1514 a causa del sovraffollamento di San Biagio fu permessa la costruzione della chiesa di San Giorgio dei Greci.
La popolazione restante apparteneva ad altre chiese come quella protestante e quella cattolica armena e vi erano poi anche dei mercanti islamici, che però non risedevano stabilmente a Venezia. Gli armeni si stabilirono a Venezia già nella metà nel XIII secolo anche se la costruzione della prima chiesa armena cattolica, la chiesa di Santa Croce degli Armeni, risale solo al 1682. Gli armeni inoltre ebbero come centro principale di cultura l'isola di San Lazzaro degli Armeni. 
Grazie ai rapporti commerciali intrattenuti con i tedeschi e gli svizzeri anche nella Repubblica di Venezia si diffuse la religione protestante, che poteva essere praticata liberamente. Nel 1649 i protestanti ottennero la possibilità di seppellire i loro morti nella Chiesa di San Bartolomeo e nel 1657 fu concesso loro di celebrare messe con pastori tedeschi nel Fondaco dei Tedeschi.
A Venezia era presente anche il Fondaco dei Turchi dove trascorrevano il loro tempo i mercanti ottomani e nel quale era presente una piccola moschea, l'unico luogo di preghiera per i fedeli mussulmani che soggiornavano a Venezia. 
Gli ebrei nel 1770 erano solo 5 026 pari a circa lo 0,19% della popolazione dello Stato Veneto, ma per questa minoranza furono promulgate diverse leggi che ne limitavano il rapporto con i cattolici e le loro libertà civili. In seguito alla cacciata degli ebrei in quasi tutta Europa a Venezia fu concesso di rimanere in una zona di Cannaregio denominata ghetto (da cui prende origine la parola usata comunemente oggi) in modo da non creare disordini nella città e qui di poter svolgere le loro tradizioni e pregare nelle sinagoghe.
Fin dal trafugamento del corpo dell'Evangelista da Alessandria d'Egitto nell'828 ed il suo arrivo a Venezia, lo stato lagunare costituì uno speciale e particolarissimo rapporto con il proprio patrono. Questo legame, causato dalla particolare importanza della reliquia e soprattutto dal particolare legame esistente tra il Santo e le Chiese dell'Italia nord-orientale che alla sua predicazione facevano risalire la propria origine, portò a far considerare il santo patrono come custode della sovranità dello Stato, assurgendone a simbolo. La repubblica amava così farsi chiamare repubblica di san Marco e le sue terre furono di frequente note come Terre di San Marco. Il leone alato, simbolo dell'Evangelista, compariva così nelle sue bandiere, negli stemmi e nei sigilli, mentre gli stessi Dogi erano raffigurati nell'incoronazione inginocchiati, nell'atto di ricevere dal Santo il gonfalone.
Viva san Marco! fu il grido di battaglia della repubblica di Venezia, utilizzato fino alla sua dissoluzione nel 1797 a seguito della campagna italiana di Napoleone, e nella rinata repubblica retta da Daniele Manin e Niccolò Tommaseo. Il grido "San Marco!" viene utilizzato dal personale militare del Reggimento lagunari "Serenissima" in ogni attività o cerimonia ufficiale, poiché gli odierni lagunari dell'esercito italiano hanno ereditato le tradizioni dei "Fanti da Mar" della Serenissima.
Il commercio è sempre stato alla base del successo e dell'ascesa politica della Repubblica di Venezia, già nell'829 il doge Giustiniano Partecipazio oltre alla gestione dei suoi beni feudali si occupava anche di affari commerciali via mare. Le imprese commerciali dei cittadini veneziani aumentarono nel XII secolo periodo in cui nacquero le mude, carovane di navi mercantili dette galee che scortate da navi armate si rivolgevano verso i mercati orientali, primo tra tutti quello di Costantinopoli, l'odierna Istanbul. Con l'Impero bizantino Venezia ebbe un rapporto privilegiato a partire dal 1082 quando con la firma della crisobolla fu concesso ai mercanti veneziani di scambiare merci con i bizantini senza alcuna tassa e di stabilire un nucleo abitato direttamente nella capitale, privilegio che però termino nel sangue nel 1171 a causa di Manuele I Comneno. I traffici commerciali raggiunsero il loro apice nel XIII secolo, ma continuarono ad essere fondamentali nella vita politica e sociale di Venezia fino alla fine del XVI secolo e in questo periodo nascono anche le mude statali, convogli di navi appaltati ai marcanti che venivano utilizzate per raggiungere le terre più lontane dall'India, alla Cina, all'Inghilterra e le Fiandre. I traffici della Repubblica erano così estesi che nel 1325 si constatava l'esistenza di insediamenti veneziani nel nord Europa a Southampton e Burges e in Asia: in Cina a Zaytun, l'attuale Quanzhou, in Russia a Sudak e Azov, in Turchia a Trebisonda, in Giordania ad Amman e infine anche erano presenti altri insediamenti sulle rive del lago d'Aral. Il commercio veneziano subì un forte declino alla fine del XVI secolo quando la concorrenza di portoghesi, spagnoli, inglesi e olandesi divenne asfissiante per i mercanti veneziani.
Le merci che i veneziani scambiavano maggiormente via mare e che affollavano il centrale mercato di Rialto erano: cotone, tessuti, ferro, legname, allume, sale e spezie scambiate già nel IX secolo, risale infatti all'853 il testamento del vescovo Orso Partecipazio nel quale apparse per la prima volta il pepe. Oltre al pepe Venezia scambiava grandi quantità di cannella, cumino, coriandolo, garofano e molte altre spezie che rivestivano un ruolo fondamentale per la conservazione delle carni, per l'aromatizzazione di vini e per le cure mediche di cui la medicina veneziana ne faceva un largo uso. Tra le spezie figurano anche lo zucchero, prodotto a Cipro e raffinato a Venezia e tutti i profumi e gli incensi ampiamente utilizzati dai patrizi veneziani e durante le funzioni religiose. Oltre alle spezie l'oriente forniva anche pietre preziose e seta, viceversa Venezia portava in oriente metalli, legno, pellami e tessuti europei. Altro bene di cui Venezia deteneva il monopolio era il sale che veniva comparto ovunque ce ne fosse e data la sua utilità la Repubblica obbligava ogni mercante a trasportarne una certa quantità, il monopolio del sale oltre ad essere un privilegio commerciale era anche un deterrente politico contro le nazioni estere.
Altro bene di fondamentale importanza erano i cereali che erano gestiti dalla Camera del frumento in modo da osteggiare eventuali carestie, vi era poi una grande importazione di olio usato oltre che nel condimento anche per l'illuminazione. Nel XV secolo subito dopo l'invenzione della stampa a Venezia nacque l'industria tipografica che nel secolo successivo con le sue cinquanta tipografie arrivò a produrre un quantità di libri superiore a quella delle maggiori città italiane. Altro prodotto di spicco dell'industria veneziana era il vetro di Murano che grazie alla sua qualità veniva utilizzato per la fabbricazione di vere opere d'arte oltre che per la creazione di lastre di vetro, già commerciate nel IX secolo.
L'espansione del commercio veneziano cominciò nel XIII secolo e la necessità di una moneta stabile divenne sempre più urgente, così nel 1202 durante il dogato di Enrico Dandolo si cominciò la coniazione del ducato d'argento, poi detto matapan che si diffuse in breve in tutto il bacino mediterraneo, il ducato corrispondeva a 26 denari e pesava all'incirca due grammi. Come le altre monete della Repubblica di Venezia il ducato aveva l'effigie del doge regnante, che di fronte a San Marco impugnava lo stendardo di Venezia.
Il 31 ottobre 1284 il doge Giovanni Dandolo decise la coniazione di una nuova moneta, che sarà poi vitale nell'economia veneziana, lo zecchino d'oro, o ducato. Lo zecchino, fatto in oro di ottima purezza pesava circa 3,5 g e la sua coniazione si interruppe solo con la caduta della Repubblica.
Il conio a partire dal XVI secolo avveniva in un apposito edificio affacciato sul molo marciano, zecca di Venezia, sulla cui attività vigilava la Quarantia.
 Andrea Da Mosto - L'Archivio di Stato di Venezia, su archiviodistatovenezia.it.
 Variazioni territoriali della Repubblica di Venezia (GIF), su 4.bp.blogspot.com.

La definizione di repubbliche marinare, nata nell'Ottocento, si riferisce ad alcune città portuali italiane che, a partire dal Medioevo godettero, grazie alle proprie attività marittime, di autonomia politica e di prosperità economica.
La definizione è in genere riferita a quattro città italiane, i cui stemmi sono riportati dal 1947 nelle bandiere della Marina Militare e della Marina Mercantile: Amalfi, Genova, Pisa e Venezia. Tuttavia, oltre alle quattro più note, sono definite "repubbliche marinare" anche Ancona, Gaeta, Noli e la repubblica dalmata di Ragusa; in certi momenti storici esse ebbero un'importanza non secondaria rispetto ad alcune di quelle più conosciute.
Bisogna tenere presente che l'espressione repubbliche marinare è stata coniata dalla storiografia ottocentesca, diversi anni dopo la fine dell'ultima di esse: nessuno di questi Stati si è mai autodefinito repubblica marinara.
l'autonomia, l'economia, la politica e la cultura basate essenzialmente sulla navigazione e sugli scambi marittimi;
il nascere e costituirsi come città-stato, salvo poi eventualmente espandersi maggiormente;
la presenza nel proprio porto di fondachi e consoli di città e Paesi stranieri;
l'uso di una moneta propria accettata in tutto il Mediterraneo e di proprie leggi marittime;
la partecipazione alle Crociate e/o alla repressione della pirateria.Uniformemente disseminate lungo la penisola italiana - al Nord, al Centro e al Sud - le repubbliche marinare furono importanti non solo per la storia della navigazione e del commercio: oltre a preziose merci altrimenti introvabili in Europa, nei loro porti arrivavano anche nuove idee artistiche e notizie su paesi lontani; con le repubbliche marinare l'Europa rialzava nuovamente lo sguardo verso gli altri continenti. Nonostante la rivalità commerciale che le metteva l'una contro l'altra, queste città, per la loro intraprendenza, lo spirito di avventura e la capacità di risorgere dopo tempi difficili, sono sempre state considerate una grande gloria per l'Italia.
La ripresa economica che si ebbe in Europa a partire dal IX secolo, abbinata all'insicurezza delle vie di comunicazione terrestri, fece sì che le principali rotte commerciali si sviluppassero lungo le coste del Mar Mediterraneo: in questo contesto di crisi dei poteri centrali, alcune città portuali furono in grado di acquisire sempre maggiore autonomia, fino a ricoprire un ruolo di primo piano nello scenario europeo.
Interessante notare che ben sei di esse - Amalfi, Venezia, Gaeta, Genova, Ancona e Ragusa - iniziarono la propria storia di autonomia e mercatura dopo essere state quasi distrutte da un terribile saccheggio, oppure furono fondate da profughi di terre devastate. Queste città, esposte alle incursioni dei corsari e trascurate dai poteri centrali, organizzarono in modo autonomo la propria difesa, accoppiando l'esercizio del commercio marittimo a quello della sua protezione armata; furono poi in grado, nei secoli IX, X e XI, di passare all'offensiva, ottenendo numerose vittorie contro i saraceni, a partire dalla storica Battaglia di Ostia dell'849. I traffici di queste città raggiungevano l'Africa e soprattutto l'Asia, inserendosi efficacemente tra la potenza marittima bizantina e quella islamica, con le quali si stabilì un rapporto complesso di competizione e di collaborazione per il controllo delle rotte mediterranee.
Ognuna di esse fu favorita dalla propria posizione geografica, lontana dalle principali vie di passaggio degli eserciti e protetta da monti o lagune, che la isolò e le permise di dedicarsi indisturbata ai traffici marittimi.
Tutto ciò portò ad una graduale autonomia amministrativa e, in alcuni casi, ad una vera e propria indipendenza dai poteri centrali, i quali da tempo non riuscivano più a controllare le province periferiche: l'Impero bizantino, il Sacro Romano Impero, lo Stato Pontificio.
È inoltre importante ricordare che le forme di indipendenza che si vennero a creare in queste città furono varie, e tra esse stenta ad orientarsi il moderno modo di considerare i rapporti politici, che distingue nettamente tra autonomia amministrativa e libertà politica. Per questo motivo, nella sottostante tabella le date relative all'indipendenza sono due: una si riferisce alla libertà di fatto, l'altra a quella di diritto.
La tabella seguente mette a confronto la diversa durata delle repubbliche marinare; i colori sono più intensi per i periodi aurei, più chiari per quelli di ascesa e di declino, tenendo presenti le guerre vinte o perse, le colonie commerciali nel Mediterraneo, la potenza economica, i possedimenti territoriali, i periodi di temporanea sudditanza a potenze estranee. Per Noli è stato usato un colore diverso per indicare la sua non completa indipendenza. Le date poste all'inizio e alla fine di ogni linea del tempo indicano rispettivamente l'anno di inizio e di fine dell'autonomia; l'eventuale data intermedia indica invece l'anno in cui da indipendenza de facto si passò a indipendenza de iure. Le note, infine, si riferiscono ai periodi di temporanea perdita di libertà.
Dal punto di vista istituzionale, coerentemente con la loro origine comunale, le città marinare erano delle repubbliche oligarchiche, generalmente rette, in maniera più o meno dichiarata, dalle principali famiglie mercantili: i governi erano dunque espressione del ceto mercantile, che costituiva il nerbo della loro potenza; per questo, a volte, ci si riferisce a tali città col termine più specifico di "repubblica mercantile". Erano dotate di un articolato sistema di magistrature, dalle competenze a volte complementari, a volte sovrapposte, che nei secoli mostrò una decisa tendenza a modificarsi - non senza un certo grado di instabilità - e ad accentrare il potere: così il governo divenne privilegio della nobiltà mercantile a Venezia (dal 1297) e del duca ad Amalfi (dal 945). Tuttavia anche Gaeta, che non ebbe mai ordinamenti repubblicani, e Amalfi, che divenne ducato nel 945, sono dette repubbliche marinare, in quanto il termine repubblica non va inteso nel significato moderno: fino a Machiavelli e a Kant, "repubblica" era sinonimo di "Stato", e non era contrapposto a monarchia.
Le Crociate offrirono l'occasione di espandere i commerci: Amalfi, Genova, Venezia, Pisa, Ancona e Ragusa erano già impegnate nel commercio con il Levante, ma con le Crociate migliaia di abitanti delle città marinare si riversarono in Oriente, creando fondachi, colonie e stabilimenti commerciali. Essi esercitarono una grande influenza politica a livello locale: i mercanti italiani costituivano infatti, nei centri sede dei loro affari, associazioni di categoria con lo scopo di ottenere dai governi stranieri privilegi giurisdizionali, fiscali e doganali.
Solo Venezia, Genova e Pisa ebbero un'espansione territoriale oltremare, ossia possedettero ampie regioni e numerose isole lungo le coste mediterranee; Genova e Venezia arrivarono inoltre a dominare anche tutta la propria regione e parte di quelle confinanti, diventando capitali di Stati regionali; Venezia fu poi l'unica ad allontanarsi in maniera molto sensibile dalla costa. Amalfi, Gaeta, Ancona, Ragusa e Noli estesero invece il proprio dominio solo ad una parte del territorio della propria regione, configurandosi come città-stato; tutte le repubbliche ebbero comunque proprie colonie e fondachi nei principali porti mediterranei, tranne Noli, che usufruiva di quelli genovesi.
Se premessa alla nascita delle repubbliche mercantili era stata l'assenza di una forte autorità centrale, la loro fine fu in genere viceversa dovuta all'affermazione di un potente Stato centralizzato: solitamente l'indipendenza poteva durare finché il commercio era in grado di assicurare prosperità e ricchezza, ma quando queste cessavano, s'innescava un declino economico terminante con l'annessione, non necessariamente violenta, ad uno Stato forte e organizzato.
La longevità delle varie repubbliche marinare fu molto varia: Venezia ebbe la più lunga vita, dall'Alto Medioevo all'Età napoleonica; anche Genova e Ragusa ebbero storia lunghissima, dal Mille all'Età napoleonica; Noli durò altrettanto, ma smise di commerciare già nel XV secolo. Pisa e Ancona ebbero una vita comunque lunga, restando indipendenti sino al Rinascimento. Amalfi e Gaeta furono invece le prime a cadere, conquistate dai Normanni nel XII secolo.
Grazie alle repubbliche marittime si riattivarono i contatti tra l'Europa, l'Asia e l'Africa, quasi interrotti dopo la caduta dell'Impero romano d'Occidente; la loro storia s'intreccia sia con l'avvio dell'espansione europea verso Oriente, sia con le origini del moderno capitalismo, inteso come sistema mercantile e finanziario; in queste città si coniarono monete d'oro, in disuso da secoli, si misero a punto nuove pratiche di cambio e di contabilità: nacquero così la finanza internazionale e il diritto commerciale.
Vennero inoltre incentivati i progressi tecnologici nella navigazione; importanti, al riguardo, il miglioramento e la diffusione della bussola da parte degli amalfitani e l'invenzione veneziana della galea grossa. La navigazione deve molto alle repubbliche marinare anche per ciò che concerne la cartografia nautica: le carte del XIV e nel XV secolo a noi pervenute appartengono tutte alle scuole di Genova, di Venezia e di Ancona.
Dall'Oriente le repubbliche mercantili importavano una vasta gamma di merci introvabili in Europa, che poi rivendevano in altre città d'Italia e dell'Europa centrale e settentrionale, creando un triangolo commerciale tra l'Oriente arabo, l'Impero bizantino e l'Italia; sino alla scoperta dell'America furono perciò nodi essenziali degli scambi tra l'Europa e gli altri continenti.
medicamenti: aloe, balsamo, zenzero, noce di canfora, laudano, cardamomo, rabarbaro, astragalo
profumi e sostanze odorose da bruciare: muschio, mastice, legno di sandalo, incenso, ambra
prodotti di lusso: pietre preziose, corallo, perle, avorio, porcellana, fili d'oro e d'argento.Le repubbliche mercantili ebbero un notevole impatto sulla storia dell'arte, grazie alla grande prosperità derivante dai commerci, al punto che ben cinque di esse (Amalfi, Genova, Venezia, Pisa e Ragusa) sono oggigiorno inserite nell'elenco dei Patrimoni dell'umanità dell'UNESCO. Se non si può parlare di un'arte marinara, cioè di una corrente artistica comune a tutte e loro esclusiva, un tratto caratterizzante fu la commistione di elementi delle diverse tradizioni artistiche mediterranee, elementi principalmente bizantini, islamici e romanici.
Dalle colonie delle repubbliche marinare discendono le attuali comunità italiane all'estero di Grecia, Turchia, Libano, Gibilterra e Crimea, nonché l'isola linguistica dei Tabarchini in Sardegna e l'estinta comunità degli Italiani di Odessa.
Amalfi, la prima repubblica marinara a raggiungere un'importanza di primo piano, acquisì l'indipendenza de facto dal Ducato di Napoli nell'839: quell'anno infatti il principe di Benevento Sicardo, durante una guerra contro i bizantini, espugnò la città e ne deportò la popolazione: quando egli morì in una congiura di palazzo gli amalfitani si ribellarono, scacciarono il presidio longobardo e diedero vita alla libera repubblica di Amalfi.
Gli amalfitani si ressero con un ordinamento repubblicano retto da comites, a cui erano preposti i praefecturii, fino al 945, quando Mastalo II assunse il potere e si proclamò duca.
Già dalla fine del IX secolo il ducato sviluppò intensi scambi con l'Impero bizantino e con l'Egitto. I mercanti amalfitani sottrassero agli Arabi il monopolio dei commerci mediterranei e fondarono nel X secolo basi mercantili nell'Italia Meridionale, in Nordafrica ed in Medio Oriente. Nell'XI secolo Amalfi raggiunse l'apice della sua potenza marittima ed aveva fondachi a Costantinopoli, Laodicea, Beirut, Giaffa, Tripoli di Siria, Cipro, Alessandria, Tolemaide e addirittura a Baghdad e in India.
I suoi confini terrestri si estendevano dal fiume Sarno a Vietri, mentre a occidente confinava col Ducato di Sorrento; possedeva inoltre Capri, donata dai bizantini come ricompensa per aver sconfitto i saraceni a San Salvatore nell'872. Inoltre, per soli tre anni (dall'831 all'833), i duchi di Amalfi Mansone I e Giovanni I ebbero anche il controllo del Principato di Salerno, comprendente l'intera Lucania.
La flotta amalfitana contribuì a liberare il Tirreno dai pirati saraceni, sconfiggendoli a Licosa (846), a Ostia (849) e sul Garigliano (915).
All'alba dell'anno Mille, Amalfi era «la più prospera città della Langobardia», l'unica, per grandezza, ricchezza e potenza, a poter competere con le grandi metropoli arabe: coniava una propria moneta d'oro, il tarì, che aveva corso in tutti i principali porti mediterranei; dell'epoca sono le Tavole amalfitane, un codice di diritto marittimo rimasto valido per tutto il Medioevo; a Gerusalemme il nobile commerciante Mauro Pantaleone edificò l'ospedale da cui avrebbero avuto origine i Cavalieri di Malta.
I lungimiranti duchi di Amalfi seppero salvaguardare nei secoli la propria potenza, alleandosi, a seconda delle circostanze, ora con i bizantini, ora col Papa, ora coi musulmani.
Per lungo tempo, sulla base di un'erronea lettura di un passo dell'umanista Flavio Biondo, all'amalfitano Flavio Gioia è stata attribuita l'invenzione della bussola. Nonostante la tenace tradizione originatasi, leggendo correttamente il passo di Biondo risulta che Flavio Gioia non sia mai esistito, e che la gloria degli amalfitani non fu quella di inventare la bussola, importata in realtà dalla Cina, ma di essere stati i primi a usarla e a diffonderne l'uso in Europa.
Lo stretto legame che legò la città di Amalfi all'Oriente è testimoniato anche dall'arte che fiorì nei secoli di indipendenza e in cui si fusero armonicamente influenze bizantine ed arabo-normanne.
Verso la metà dell'XI secolo la potenza del ducato cominciò ad offuscarsi: nel 1039, anche a causa di lotte intestine, fu conquistato da Guaimario V, principe di Salerno, città storica nemica di Amalfi, dal cui controllo si liberò nel 1052 col duca Giovanni II. Ma nel 1073 Roberto il Guiscardo, chiamato dagli stessi Amalfitani contro Salerno, conquistò il ducato. Amalfi rimase sostanzialmente autonoma, si ribellò anzi spesso ai reggenti fino al 1100, quando l'ultimo duca Marino Sebaste fu deposto dai Normanni, che lasciarono ad Amalfi solo un'autonomia amministrativa, revocata poi nel 1131 da Ruggero II di Sicilia. Dopo la conquista normanna, la decadenza non fu immediata, divenendo nel frattempo scalo marittimo dello Stato normanno-svevo, ma il bacino commerciale amalfitano si ridusse al Mediterraneo occidentale e in modo graduale la città fu soppiantata, localmente da Napoli e Salerno, a livello mediterraneo da Pisa, Venezia e Genova.
Genova era risorta agli albori del X secolo, quando, dopo la distruzione della città per mano saracena, i suoi abitanti ripresero la via del mare. A metà del X secolo, inserendosi nella contesa tra Berengario II d'Ivrea e Ottone I di Sassonia, ottenne nel 958 l'indipendenza de facto, ufficializzata poi nel 1096 con la creazione della "Compagna Communis", unione dei commercianti e dei feudatari della zona.
Nel frattempo l'alleanza con Pisa consentiva la liberazione del Mediterraneo occidentale dai pirati saraceni.
Le fortune del comune aumentarono notevolmente grazie all'adesione alla prima crociata, che procurò grandi privilegi per le comunità genovesi in Terra santa.
L'apogeo si ebbe nel XIII secolo, a seguito del Trattato di Ninfeo e della duplice vittoria su Pisa (battaglia della Meloria, 1284) e Venezia (battaglia di Curzola, 1298): la Superba dominava il Mar Mediterraneo e il Mar Nero e controllava la Liguria, la Corsica, il Giudicato sardo di Torres, l'Egeo Settentrionale e la Crimea meridionale.
Ma il Trecento segnò una grave crisi economica, politica e sociale per Genova, che, fiaccata da lotte intestine, perse la Sardegna a favore degli Aragonesi, fu sconfitta da Venezia ad Alghero (1353) e a Chioggia (1379) e sottomessa più volte alla Francia e al Ducato di Milano.
La repubblica era indebolita dallo stesso ordinamento dello Stato, che, basato su accordi privati tra le principali famiglie, portava a governi incredibilmente brevi e instabili e a frequentissime lotte di fazione.
Dopo le pestilenze e le dominazioni straniere del Tre e Quattrocento, la città visse un secondo apogeo a seguito della riconquista dell'autogoverno per mano di Andrea Doria (1528), al punto che il secolo seguente fu detto El siglo de los Genoveses; tale definizione non fu dovuta al commercio marittimo, bensì alla sua impressionante penetrazione bancaria, grazie al Banco di San Giorgio, che ne fece un'autentica potenza economica mondiale: parecchie monarchie europee, come la Spagna, furono vincolate ai prestiti dei banchieri genovesi e la sua moneta, il genovino, divenne una delle più importanti al mondo.
La repubblica comunque risultava allora indipendente solo de iure, perché di fatto si ritrovò sotto l'influenza delle principali potenze vicine, prima i francesi e gli spagnoli, poi gli austriaci ed i Savoia. La repubblica crollò a seguito della I campagna d'Italia di Napoleone Bonaparte: divenuta nel 1797 Repubblica Ligure, fu annessa alla Francia nel 1805, con la II campagna d'Italia. Nel 1815, il congresso di Vienna ne decretò l'annessione al Regno di Sardegna.
L'importanza artistica di Genova è stata riconosciuta dall'UNESCO inserendo le Strade Nuove e il complesso dei Palazzi dei Rolli tra i patrimoni dell'umanità.
Il legame indissolubile tra Genova e la navigazione è testimoniato da Lanzerotto Malocello, da Ugolino e Vadino Vivaldi e soprattutto dal celeberrimo Cristoforo Colombo, uno dei più grandi navigatori di tutte le epoche.
La Repubblica Pisana nacque nell'XI secolo. In questo periodo storico Pisa intensificò i propri commerci nel Mar Mediterraneo e finì per scontrarsi più volte con le navi saracene, sconfiggendole a Reggio Calabria (1005), a Bona (1034), a Palermo (1064), a Mahdia (1087), anche grazie all'alleanza con la nascente potenza del Regno di Sicilia.
All'origine Pisa era retta da un Visconte, il cui potere era limitato dal Vescovo: ma nell'XI secolo, inserendosi nelle lotte tra questi due poteri, la città, governata da un Consiglio degli Anziani, acquisì un'autonomia de facto, ufficializzata poi nel 1081 da Enrico IV di Franconia.
Nel 1016 Pisa, grazie all'alleanza con Genova, sconfisse i Saraceni, conquistò la Corsica e i giudicati sardi di Cagliari e Gallura, e acquisì il controllo del Tirreno; un secolo dopo prese le Baleari. Contemporaneamente il suo potere economico e politico si accrebbe notevolmente coi diritti commerciali acquisiti con le Crociate, grazie ai quali poté insediare numerosi fondachi in Terrasanta.
Pisa fu sempre la più fervida sostenitrice della causa ghibellina, opponendosi quindi alle guelfe Genova, Noli, Lucca e Firenze: la sua moneta, l'aquilino (moneta pisana) recò sempre il nome dell'imperatore.
Pisa raggiunse l'apice del proprio splendore tra XII e XIII secolo, quando le sue navi controllavano il Mediterraneo occidentale e poté esprimere nel campo dell'arte il romanico pisano, miscellanea di elementi occidentali, orientali, islamici e classici.
La rivalità con Genova si acuì nel XIII secolo e sfociò nella battaglia navale della Meloria (1284), che segnò l'inizio del declino della potenza pisana, con la cessione a Genova della Corsica (1299), a cui si aggiunse nel 1324 - dopo la battaglia di Lucocisterna - quella della Sardegna a favore dell'Aragona; ma soprattutto, a differenza di Genova, Pisa doveva controllare un entroterra, che vedeva nelle vicinanze le città rivali di Lucca e Firenze: questo sottrasse forze alla marineria e portò la repubblica alla rovina.
Nel XIV secolo Pisa passò dalla realtà comunale a quella della signoria, mantenendo la propria indipendenza e in sostanza il dominio della costa toscana, e si riappacificò con Genova: tuttavia, nel 1406, la città fu assediata da Milanesi, Fiorentini, Genovesi e Francesi e annessa alla Repubblica di Firenze. Durante la crisi di quest'ultima nelle guerre d'Italia del XVI secolo, Pisa si rivoltò contro Piero il Fatuo e nel 1494 si ricostituì come repubblica autonoma, ripristinando moneta e magistrature proprie; ma dopo 16 anni di grave guerra, già nel 1509 Firenze riuscì a riconquistarla definitivamente.
L'antico porto Pisano, ora interrato per le alluvioni dell'Arno, era situato a nord dell'attuale città di Livorno.
La vita del pisano Leonardo Fibonacci, celebre matematico, esprime bene il proficuo rapporto tra commercio, navigazione e cultura tipico delle repubbliche marinare; egli rielaborò e diffuse in Europa le conoscenze scientifiche arabe, tra cui la numerazione a dieci cifre, e l'uso dello zero.
Venezia, fondata dai Veneti in fuga dagli Unni nel V secolo, cominciò un graduale processo di indipendenza dall'Impero bizantino nel 697; l'elezione del primo doge Paolo Lucio Anafesto è avvolta nella leggenda. Con il crollo dell'Esarcato di Ravenna, nel 751, l'indipendenza poté dirsi de facto ottenuta, come si evince anche dalla stipula del Pactum Lotharii con il Sacro Romano Impero avvenuta nell'840 tra il doge Pietro Tradonico e l'imperatore germanico Lotario I, senza che venisse chiamato in causa il sovrano bizantino, seppur formalmente signore di Venezia. La città lagunare acquisì potenza dallo sviluppo dei rapporti commerciali con l'Impero bizantino, di cui formalmente faceva ancora parte, per restarne anche in seguito alleata nella lotta contro Arabi e Normanni; la rottura definitiva con Costantinopoli, che sancì la completa indipendenza, di diritto e di fatto della città marinara dall'Impero Bizantino, arrivò solo con la guerra aperta del 1122-1126, quando il doge Domenico Michiel dichiarò guerra conseguentemente al rifiuto dell'Imperatore di rinnovare i privilegi commerciali già garantiti al proprio vassallo veneziano come ricompensa per l'aiuto offerto nella guerra contro i Normanni nel 1082.
Intorno all'anno mille cominciò la sua espansione nell'Adriatico, sconfiggendo i pirati che occupavano le coste dell'Istria e della Dalmazia e ponendo quelle regioni e le loro principali città sotto il proprio dominio.
Istituzionalmente Venezia era retta da un'oligarchia delle principali famiglie mercantili, sotto la presidenza del doge e di numerose e articolate magistrature, tra cui il Senato; notevole fu la Serrata del Maggior Consiglio (1297), con cui furono esclusi dal governo coloro che non appartenevano alle più importanti famiglie mercantili.
A Venezia fu stilato il Capitolare nauticum, uno dei primi codici di navigazione, giuntoci nella redazione del 1256, ma anteriore a quella data di un paio di secoli.
La quarta crociata (1202-1204) le permise di conquistare le località marittime commercialmente più importanti dell'Impero bizantino, tra cui Corfù (1207) e Creta (1209), e di raggiungere la Siria e l'Egitto. Venezia toccò così il culmine della propria potenza, dominando i traffici commerciali tra Europa ed Oriente: aveva fondachi in tutto il Mediterraneo orientale ed era detta la Serenissima.
Alla fine del XIV secolo, Venezia era divenuta uno degli Stati più ricchi del continente: la sua moneta, lo zecchino, era coniata in oro e fu una delle più influenti d'Europa.
Tra i secoli XIV e XVIII la Serenissima Repubblica di Venezia, in risposta alla politica aggressiva del Ducato di Milano, conquistò un vasto Dominio di Terraferma, comprendente il Veneto, il Friuli, la Venezia Giulia, e la Lombardia fino a Brescia; a ciò si univa lo Stato da Mar, un vero e proprio impero coloniale costituito dai possedimenti d'oltremare, tra cui l'Istria, la Dalmazia (tranne Ragusa), quasi tutte le isole greche e Cipro. La Serenissima fu quindi la più estesa delle repubbliche marinare, nonché uno dei più potenti Stati della penisola italiana.
Il suo potere nel Mediterraneo orientale nei secoli successivi, nonostante la vittoria di Lepanto, fu minacciato e compromesso dall'espansione dell'Impero ottomano e dallo spostamento dei commerci sull'Atlantico; iniziò così una lenta decadenza, culminata con la conquista napoleonica del 1797, che la ridusse a una città-stato dipendente dagli Asburgo, fino all'unione col Regno Lombardo-Veneto nel 1848.
Artisticamente Venezia ebbe per secoli risonanza europea: nel Medioevo fondendo nella propria architettura gli stili romanico, gotico e bizantino; nel Rinascimento con i pittori Tiziano, Giorgione, Tintoretto, Bellini e Lotto; nel periodo barocco con i compositori Antonio Vivaldi, Giuseppe Tartini e Tomaso Albinoni; nel Settecento con i vedutisti Giambattista Tiepolo e Canaletto, il commediografo Carlo Goldoni, lo scultore Antonio Canova e lo scrittore ed avventuriero Giacomo Casanova.
Tra i più importanti navigatori e viaggiatori veneziani si annoverano Sebastiano Caboto, grande cartografo, e Marco Polo, celebre per il resoconto del suo viaggio in Cina, Il Milione. Giovanni Caboto, il cui luogo di nascita è incerto (Gaeta, Castiglione Chiavarese o Savona), ma che acquisì la cittadinanza veneziana, fu il primo europeo a raggiungere il Canada.
Compresa nello Stato Pontificio dal 774, Ancona fu devastata dai saraceni nell'839; risollevatasi lentamente, intorno al 1000 entrò a far parte del Sacro Romano Impero, ma acquisì gradualmente autonomia fino a diventare pienamente indipendente nell'XI secolo. Pur ostacolata da Venezia, che intendeva monopolizzare l'Adriatico, mantenne l'indipendenza e la floridezza economica grazie all'alleanza con l'Impero bizantino, col regno d'Ungheria e specialmente con la Repubblica di Ragusa.
Caratteristiche distintive di questa repubblica furono: il non aver mai attaccato le altre città marinare, la continua necessità di difendersi, il dedicarsi totalmente alla navigazione, il completo disinteresse per l'espansione territoriale (limitata allo spazio vitale per la difesa e per l'approvvigionamento alimentare). Dovette guardarsi soprattutto dalle mire del Sacro Romano Impero (da parte del quale subì ripetuti e vani assedi), di Venezia e del Papato.
Attraverso Ancona passava la via commerciale, alternativa a quella veneziana, che dal Medio Oriente, passando per Ragusa, Ancona, Firenze e le Fiandre, conduceva in Inghilterra; fu perciò la porta d'Oriente dell'Italia centrale. Sulle rotte orientali aveva fondachi e consolati a Costantinopoli e nei principali porti dell'Impero bizantino, dall'Egeo al Mar Nero sino all'Egitto. Aveva inoltre alcune basi anche sulle rotte occidentali.
Ancona ebbe il suo periodo di maggior splendore nel XV secolo, quando papa Eugenio IV la definì ufficialmente repubblica (1447).
La moneta di Ancona, accettata su tutte le piazze commerciali mediterranee, fu l'agontano. Le leggi marittime di Ancona furono gli Statuti del mare, formatisi gradualmente nel corso del XII secolo tenendo presenti i principali codici marittimi medievali.
Il suo territorio era compreso tra l'Adriatico, i fiumi Esino, Musone ed Aspio e difeso dai venti castelli di Ancona.
Nella difesa della propria libertà Ancona uscì più volte vittoriosa, così come resisté al terribile assedio del 1173, in cui le truppe imperiali germaniche circondarono la città dal mare mentre le navi veneziane occupavano il porto. La città fu invece espugnata dai Malatesta nel 1348, quando era indebolita dalla peste e da gravi incendi; passò sotto il controllo della Chiesa nel 1353 per opera del cardinale guerriero Egidio Albornoz, per liberarsene poi nel 1383, quando la rocca che la teneva sottomessa fu distrutta a furor di popolo.
Il declino cominciò con la caduta di Costantinopoli, che indebolì i commerci; nel 1532 papa Clemente VII la pose sotto la diretta amministrazione della Chiesa con un'astuta manovra; i tentativi di riconquistare una libertà de facto furono repressi nel sangue. La prosperità economica durò comunque fino alla fine del secolo.
Ancona conserva monumenti in cui il romanico si fonde con influssi bizantini e fu una delle culle del Rinascimento adriatico, in cui la riscoperta dell'arte classica si accompagnò ad una continuità formale con l'arte gotica.
Il contributo di Ancona alle esplorazioni marittime e al commercio è ben rappresentato da Ciriaco Pizzecolli, che navigava alla ricerca di testimonianze del passato ed è perciò considerato padre dell'archeologia, e da Benvenuto Stracca, fondatore del diritto commerciale.
Ragusa, fondata dai profughi della vicina Epidauro - distrutta nel 615 dagli slavi - già nel VII secolo cominciò a sviluppare un attivo commercio nel Mediterraneo orientale. A partire dall'XI secolo si impose come città mercantile soprattutto nell'Adriatico e iniziò la secolare alleanza con Ancona, necessaria per resistere alla tendenza veneziana a considerare l'Adriatico come proprio dominio esclusivo.
Dopo la caduta di Costantinopoli durante la Quarta crociata nel 1204, Ragusa cadde sotto il dominio di Venezia, dalla quale ereditò gran parte delle sue istituzioni; dopo la pace di Zara (1358), Ragusa si diede volontariamente come vassallo al Regno d'Ungheria, da cui ottenne il diritto di autogoverno in cambio del vincolo di assistenza con la propria flotta e del pagamento di un tributo annuale.
Il territorio della repubblica era costituito da una sottilissima striscia costiera compresa tra Porto Noumense e Punta d'Ostro, includendo anche le isole di Meleda, Lagosta, l'arcipelago delle Elafiti e la penisola di Sabbioncello: basando la sua prosperità sul commercio marittimo, Ragusa divenne la maggiore potenza dell'Adriatico meridionale.
Ragusa raggiunse il suo apogeo nel XVI secolo, grazie anche a convenienti esenzioni fiscali per le merci e ad un'estesa rete di fondachi. La zecca di Ragusa, attiva dal 1088 al 1803, emise monete con varie denominazioni, che seguirono le alterne vicende di dominio formale della repubblica.
Di fronte alla sconfitta ungherese nella battaglia di Mohács (1526) a opera dell'Impero ottomano, Ragusa passò sotto la supremazia formale del sultano, obbligandosi a pagargli un simbolico tributo annuale: un'abile mossa che permise di salvaguardare la sua indipendenza.
Col XVII secolo iniziò per la Repubblica di Ragusa un lento declino, dovuto soprattutto ad un terremoto (6 aprile 1667), che la distrusse quasi completamente, e all'aumento del tributo da versare alla Sublime Porta, fissato a 12 500 ducati. Per ironia della sorte, la Repubblica ragusea sopravvisse alla veneta rivale (1797), ma fu occupata dagli austriaci il 24 agosto 1798. La pace di Presburgo del 1805 assegnò la città alla Francia:la città si arrese nel 1806 dopo un mese di assedio ed entrò nelle Province illiriche dell'impero francese.
La ricchezza di testimonianze artistiche della Repubblica di Ragusa è riconosciuta dall'UNESCO, che ha dichiarato il suo centro storico patrimonio dell'umanità.
Oggi Ragusa è l'unica città ex-repubblica marinara a non far parte dello Stato italiano: il suo territorio è in Croazia e il suo nome in croato è Dubrovnik.
Il Ducato di Gaeta acquisisce autonomia amministrativa dall'Impero bizantino nell'839, sotto i co-ipati Costantino e Marino I, sostituiti verso l'875 da Docibile I di Gaeta, che inaugura appunto la dinastia dei Docibile, sotto cui la città raggiungerà, nel X secolo, l'acme della potenza economica, politica e artistica, al punto da essere detta la piccola Venezia del Tirreno: commerciava con le più importanti città italiane, aveva consolati in Barberia, ebbe leggi proprie e una propria moneta, il follaro, largamente diffusa nei mercati italiani.
Gaeta controllava un'area corrispondente grossomodo alla parte occidentale dell'attuale provincia di Latina e per alcuni anni ebbe il dominio sulle Isole Ponziane.
Per l'importanza dei traffici marittimi, il ducato si dotò di un'organizzazione peculiare, in cui il potere del duca era limitato dal peso dell'aristocrazia e di un popolo che si faceva sempre più forte, cosciente e prospero.Liberata da un assedio saraceno nell'846, con l'aiuto di Napoli e Amalfi, Gaeta sconfisse i musulmani a Ostia (849) e sul Garigliano (915); si valse peraltro del loro aiuto contro Papa Giovanni VIII.
Nel 1032, a seguito di una crisi dinastica, i Docibile, che avevano regnato sino a quel momento, dovettero cedere Gaeta al Principato di Capua, e per i successivi sessant'anni duchi indipendenti si alternarono a vassalli capuani, finché nel 1100 nuovi duchi normanni liberarono la città e la mantennero indipendente fino al 1135, quando l'ultimo duca, Riccardo III, la lasciò in eredità a Ruggero II di Sicilia.
La fortuna di Noli cominciò con le Crociate: la sua particolare posizione geografica la rese infatti un importante porto per la costruzione delle navi e il trasporto di uomini e vettovaglie diretti in Terra santa.
Partecipando alle crociate, Noli ottenne numerosi privilegi dai sovrani cristiani di Antiochia e di Gerusalemme e soprattutto ingenti ricchezze, con cui poté comprare gradatamente i vari diritti marchionali dai marchesi del Carretto, da cui dipendeva, fino alla completa indipendenza nel 1192, ufficializzata quattro anni dopo da Enrico VI di Svevia.
Ad appena dieci anni dalla sua nascita, i consoli del neonato comune decisero di allearsi con la vicina e assai più potente Repubblica di Genova: nel 1202 infatti Noli ne divenne un protettorato, condizione che sarebbe durata per tutta la sua esistenza. Questo rese Noli una repubblica marinara "anomala" rispetto alle altre: infatti non batté mai moneta propria né ebbe fondachi autonomi, appoggiandosi per queste cose ai genovesi, pur mantenendo una totale indipendenza interna.
La piccola repubblica visse un periodo di florida espansione durante tutto il XIII e il XIV secolo, in cui costruì molte nuove torri, si dotò di una cinta muraria ed estese i suoi confini fino ai limitrofi paesi di Orco, Mallare, Segno e Vadocittà.
Città fortemente guelfa, aderì alla Lega Lombarda contro Federico II di Svevia e fu per questo premiata da papa Gregorio IX con la costituzione della diocesi di Noli nel 1239 e la donazione dell'Isola di Bergeggi.
Ma la prosperità di Noli era legata alle crociate: quando queste terminarono, la sua posizione geografica, tanto utile nel Duecento, si rivelò inadatta ai traffici di maggior cabotaggio delle navi quattrocentesche: i nolesi, tagliati fuori dai commerci marittimi, cessarono ogni attività mercantile e divennero pescatori. Questa è un'altra peculiarità della storia di Noli: infatti dal 1400 di fatto smise di essere "marinara", pur conservando la propria indipendenza per altri quattro secoli.
All'isolamento commerciale si aggiunsero le continue guerre con i vicini comuni di Savona e Finale Ligure, che condannarono la cittadina ligure a una lunga decadenza, destinata a durare fino alla fine dell'indipendenza, avvenuta nel 1797 con l'annessione alla Repubblica Ligure.
Secondo alcuni, nacque a Noli il navigatore Antonio de Noli, esploratore delle coste africane, ma esiste un acceso dibattito in merito.
Le relazioni tra le repubbliche marittime traevano origine dalla loro natura di stati votati alla navigazione ed al commercio marittimo. Queste relazioni riguardarono di volta in volta accordi di natura economica e politica, allo scopo di trarre reciprocamente profitto da una rotta commerciale o per decidere di comune accordo di non ostacolarsi.
Nei primi secoli, quando ancora non erano divenute così forti da contrastarsi le une con le altre, le città marinare furono spesso alleate allo scopo di liberare le loro rotte dai corsari saraceni: si vedevano così insieme Genova e Pisa, Venezia e Ancona, Amalfi e Pisa: addirittura nel 1087 la cosiddetta crociata di Mahdia vide schierate fianco a fianco Genova, Gaeta, Pisa e Amalfi. Ma questa situazione ebbe vita breve: in capo a pochi decenni la concorrenza per il controllo delle rotte commerciali con l'Oriente e nel Mediterraneo scatenò cruentissime guerre fratricide e una vera e propria selezione tra le repubbliche marinare: Amalfi sarà saccheggiata da Pisa, che sarà distrutta da Genova, che sarà sconfitta da Venezia.
I rapporti tra Genova e Venezia furono quasi sempre di forte ostilità e concorrenza, sia economica sia militare.
Sino all'inizio del XIII secolo le ostilità si limitarono a singoli atti di pirateria e a isolate schermaglie. Verso il 1218 le Repubbliche di Venezia e di Genova si accordavano per mettere fine alla dannosa corsarerìa con la garanzia di tutelarsi reciprocamente, mentre ai Genovesi veniva garantita la libertà di traffico nelle terre dell'impero orientale, nuovo e redditizio mercato.
La prima vera guerra scoppiò ad Acri, città in cui entrambe le repubbliche avevano un quartiere, per il possesso del monastero di san Saba: nel 1255 i Genovesi lo occuparono, saccheggiarono il quartiere veneziano e affondarono le navi in porto. La Serenissima, alleatasi con Pisa per i comuni interessi siro-palestinesi, rispose distruggendo il monastero. La fuga dei genovesi e del signore di Toron, Filippo di Montfort, concluse la prima fase di quella spedizione punitiva.
Già nel 1258 le tre potenze marittime si scontrarono in un'impari lotta nelle acque antistanti Acri. La flotta genovese fu sgominata e i Veneziani catturarono 300 marinai e alcune galee. Venezia e Pisa avevano dalla loro i sovrani di Cipro e Gerusalemme, mentre con i Genovesi si schierò Ancona. I Genovesi risposero alleandosi con l'Impero di Nicea, formato dai bizantini cacciati da Costantinopoli dai Veneziani con la Quarta crociata e intenzionati a riprendersela: nel 1261 i Niceni abbatterono l'Impero latino di Costantinopoli, Stato-fantoccio dei Veneziani che reggeva la città. Genova sostituì quindi Venezia nel monopolio dei commerci col Mar Nero, almeno fino alla Battaglia di Curzola (1298) - dove furono catturati Andrea Dandolo e Marco Polo - che, anche se vinta da Genova, lasciò entrambe le rivali esauste.
L'espansione della Dominante nel Mar Nero portò allo scoppio di un nuovo conflitto con Venezia, la cui flotta, alleata con l'Impero d'Oriente e capeggiata da Niccolò Pisani, tentò di scacciare i Genovesi dalla loro colonia di Galata, ma fu respinta da Paganino Doria; i due si scontrarono di nuovo nella battaglia del Bosforo, di esito indeciso (1352).
Ma nel 1353 il veneziano si alleò con gli Aragonesi per attaccare la città genovese di Alghero, in Sardegna: la battaglia della Lojera fu la più grande disfatta genovese prima di allora.
I liguri si rifecero nel 1354 presso l'isolotto di Sapienza, nel Peloponneso; ma della vittoriosa battaglia della Sapienza Genova non seppe approfittare e l'anno dopo le due stipularono una pace non troppo onerosa, impegnandosi a non mandare navi alla Tana per tre anni.
Verso la fine del XIV secolo i Genovesi occuparono Cipro e Tenedo, fatto che scatenò la reazione dei Veneziani, i quali, dopo un iniziale successo, furono sconfitti a Pola dai Genovesi, che occuparono Chioggia e posero l'assedio a Venezia. Ma i Veneziani riuscirono ad allestire una nuova flotta e ad assediare a loro volta a Chioggia i Genovesi, che furono costretti ad arrendersi.
La pace di Torino (1381) che pose fine alla guerra, causò effetti contrapposti: Genova, sconfitta una volta per tutte, poté conservare Cipro ma prese la strada di una decadenza durata fino al Cinquecento; Venezia, vincitrice stremata, dovette scendere a patti con gli alleati della rivale e cedere la Dalmazia all'Ungheria, ma riuscirà a riprendersi nel Quattrocento.
Intorno alla metà del XV secolo Genova aveva stipulato un'alleanza con Firenze e Milano, facente capo a Carlo VII di Francia; di contro, Venezia si era avvicinata notevolmente ad Alfonso V d'Aragona, insediato sul trono di Napoli. A causa delle rivalità degli Stati italiani, si erano formate due grandi coalizioni, dietro le quali si andava progressivamente sviluppando l'intervento straniero nella penisola.
Ma l'espansione dell'Impero ottomano dopo la caduta di Costantinopoli nel 1453 mise a repentaglio i commerci orientali delle due repubbliche, che quindi abbandonarono i loro scontri per aderire alla Lega Santa creata da papa Pio V.
La maggior parte della flotta cristiana era formata da navi veneziane, circa 100 galee; Genova invece era sotto bandiera spagnola, poiché aveva noleggiato a Filippo II tutte le sue navi: l'imponente flotta si riunì nel golfo di Lepanto per scontrarsi con la flotta turca comandata da Capudan Mehmet Alì Pascià. Era il 7 ottobre del 1571 e la Battaglia di Lepanto, combattuta da mezzogiorno al tramonto, si risolse con la vittoria della Lega cristiana.
Ciononostante, in seguito gli Ottomani fecero capitolare molte colonie genovesi e veneziane e costrinsero le due repubbliche a cercare un nuovo destino: Genova lo trovò nella nascente finanza internazionale, Venezia nell'espansione terrestre.
Queste due Repubbliche Marinare ebbero molti scambi, data la loro vicinanza. In principio, i rapporti furono di collaborazione e di alleanza nell'affrontare l'incombente e sempre più minacciosa espansione musulmana. In seguito, però, si accesero le rivalità per primeggiare nella parte occidentale del Mediterraneo.
All'inizio del secondo millennio, Genova e Pisa si unirono per sgominare la flotta saracena di Mujāhid al-ʿĀmirī (detto in Italia Musetto o Mugetto), che, dalla base di Torres, in Sardegna, danneggiava i loro commerci. Le operazioni riuscirono, ma ben presto iniziarono dispute per il controllo dei territori conquistati: a causa delle limitate forze a loro disposizione, non riuscirono a occupare la grande isola del Tirreno per molto tempo.
Le numerose contese, anche armate, furono superate nel 1087 quando si riallearono contro il comune nemico e, con un'imponente flotta di duecento galee genovesi e pisane ma anche di Amalfi, Gaeta e Salerno, attaccarono la città tunisina di al-Mahdiyya. Il 21 aprile 1092 papa Gregorio VII affidava a Pisa il governo della Corsica.
Quella stessa vittoriosa spedizione convinse il pontefice Urbano II che il progetto di una grande crociata per liberare la Terrasanta era possibile.
Intorno agli anni venti del secolo, inviati da papa Pasquale II, i Pisani e i Genovesi liberarono le Isole Baleari. Il Papa, come atto della propria riconoscenza, concesse alle due repubbliche molti privilegi; all'arcivescovo di Pisa fu riconosciuta la primazia sulla Sardegna e confermata quella sulla Corsica.
Le concessioni del pontefice all'arcivescovato pisano incrementarono notevolmente la fama della repubblica toscana in tutto il Mediterraneo, ma suscitarono, allo stesso tempo, le invidie dei Genovesi, che presto si trasformarono in competizione e in scontri per il controllo della Corsica: questi attaccarono Pisa due volte, nel 1066 e nel 1070, ma furono sconfitti.
La guerra riprese nel 1119, quando i Genovesi assaltarono delle galee pisane, dando origine ad una sanguinosa guerra, combattuta in mare e in terraferma, che durò fino al 1133 interrotta da diverse tregue, alcune rispettate, altre violate. Gli scontri ebbero alterne vicende e si conclusero con la spartizione fra le due contendenti dell'influenza sui vescovati corsi. La pace fu ottenuta anche grazie all'intercessione dell'allora papa Innocenzo II.
Quando l'imperatore Federico Barbarossa scese in Italia per contrastare il potere dei Comuni italiani, Genova appoggiò la causa imperiale seppur con alcune riserve. Pisa, invece, concesse il proprio appoggio incondizionato all'imperatore partecipando all'assedio di Milano. Nel 1162 e nel 1163 Federico I di Svevia concesse alla fedele Pisa notevoli privilegi, come il controllo della costa tirrenica fino a Civitavecchia.
Ciò riaccese il risentimento genovese, che anche in questo caso non tardò a trasformarsi in guerra aperta, con scontri dalle alterne fortune. Genova, indebolita da scontri di fazione e guerre per il controllo dell'Oltregiogo, subì una serie di sconfitte navali; per rimediarvi, a metà degli anni 1160 strinse un'alleanza con Lucca: in cambio di un attacco via terra contro Pisa, da combinare con quello navale, i genovesi avrebbero costruito per i lucchesi una torre (torre Motrone) lungo la via Regia, nella zone dove ora sorge Viareggio. L'alleanza tra Lucca e Genova verrà rinnovata altre volte, ma la torre sarà poi distrutta dai pisani nel 1170, durante un'altra serie di scontri, in cui intervenne anche Firenze in aiuto di Pisa.
Lo scontro ebbe una pausa in occasione della quarta discesa in Italia del Barbarossa, ma riprese subito dopo la sua partenza.
La pace fu raggiunta nel 1175 con il ritorno dell'imperatore in Italia. L'accordo favoriva Genova, che vedeva espandersi i propri territori d'oltremare.
Successivamente, Pisa e Genova parteciparono alla campagna bellica guidata da Enrico VI di Svevia, successore del Barbarossa, contro il regno di Sicilia.
Nel 1241 papa Gregorio IX aveva indetto un concilio a Roma per confermare la scomunica dell'imperatore Federico II di Svevia; Genova, allora in mano ai guelfi, si offrì di scortare i prelati francesi, spagnoli e lombardi, per difenderli dai ghibellini, con l'aiuto di Venezia e del papato. Ma la flotta imperiale, assistita da quella di Pisa, la distrusse tra l'Isola del Giglio e l'Isola di Montecristo. La battaglia del Giglio segnò l'apice della potenza dei ghibellini.
Dal 1282 al 1284 Genova e Pisa tornarono a combattersi duramente: l'episodio decisivo di quegli scontri fu la lunga battaglia navale della Meloria del 6 agosto 1284, in cui la vittoria arrise alla Dominante, mentre le galee pisane, lasciate sole dal conte Ugolino, furono costrette a ritirarsi nel porto di Pisa.
Migliaia furono i prigionieri condotti dai Genovesi nelle carceri di Malapaga: fra di essi il poeta Rustichello da Pisa, che incontrò un altro prigioniero celebre, Marco Polo, catturato nel corso della battaglia di Curzola, e trascrisse le avventure dell'esploratore veneziano nel Milione.
La disfatta, che costò a Pisa migliaia di uomini, segnò il definitivo arresto della potenza della Repubblica toscana, la quale non riuscirà più a riacquistare la posizione di dominio nel Mediterraneo occidentale.
Circa cinquant'anni dopo, il signore di Pisa Fazio Novello della Gherardesca sottocrisse degli accordi di amicizia con la città ligure: ma a dispetto di essi, nel 1406 i genovesi aiutarono i fiorentini nell'assedio di Pisa, che porterà alla fine della gloriosa e secolare Repubblica.
Il primo scontro fra Pisa e Venezia fu scatenato dalla concorrenza per la partecipazione alla Prima crociata. Le due repubbliche si erano mosse tardivamente: cinque mesi dopo la conquista crociata di Gerusalemme non erano neppure giunte in Terrasanta, ma stavano svernando nelle acque di Rodi, dove vennero a battaglia nel dicembre 1099: Dagoberto da Pisa, comandante della flotta pisana, fu sconfitto dal vescovo veneziano Eugenio Contarini; la Serenissima si assicurò così il monopolio dei commerci con Bisanzio.
Successivamente la flotta veneziana contribuì alla presa di Haifa mentre Daiberto divenne il primo patriarca di Gerusalemme e incoronò Goffredo primo sovrano cristiano di GerusalemmeMa i rapporti tra Pisa e Venezia non furono sempre caratterizzati da rivalità e antagonismo. Infatti le due repubbliche, nel corso dei secoli, stipularono diversi accordi con i quali si stabilivano le zone di influenza e di azione di Pisa e di Venezia in modo tale da non ostacolarsi.
Il 13 ottobre 1180 fu stipulato un accordo per la non ingerenza reciproca negli affari adriatici e tirrenici tra il doge di Venezia e il rappresentante dei consoli pisani e nel 1206 Pisa e Venezia concludevano un trattato nel quale si ribadivano le rispettive zone d'influenza.
Nonostante la loro amicizia, Venezia non aiutò Pisa nella sua crisi: un errore per alcuni storici, poiché perse un'alleata e rafforzò la rivale Genova.
Nel 1494-1509, durante lo svolgersi degli avvenimenti relativi all'assedio di Pisa da parte di Firenze, la Serenissima, seguendo la sua politica tendente ad assicurare la "libertà d'Italia" con l'eliminazione di ogni intervento straniero sul suolo italiano, era corsa a soccorrere i Pisani che tentavano di salvare la restaurazione della propria repubblica dall'aggressione di Firenze, non osteggiata da Carlo VIII, sovrano di Francia, presente in Italia con il suo esercito.
Amalfi, già dall'ultimo ventennio del secolo XI, aveva perso la completa autonomia, anche se continuava i propri scambi commerciali godendo, almeno in questo periodo, di un'ampia autonomia amministrativa.
Sotto la protezione del normanno Guglielmo II di Sicilia, terzo Duca di Puglia, gli amministratori di Amalfi raggiunsero, nell'ottobre 1126, un proficuo accordo commerciale con Pisa, allo scopo di collaborare nella tutela dei comuni interessi nel Tirreno: accordo frutto di un'amicizia coi toscani che durava ormai da decenni.
Ma quando si scatenò una guerra che vedeva impegnati papa Innocenzo II e l'imperatore Lotario III (e con loro le repubbliche di Genova e Pisa) contro il normanno Ruggero II di Sicilia (che controllava il territorio di Amalfi), l'esercito di Pisa, ritenendo che l'accordo del 1126 non fosse più valido per la soggezione di Amalfi ai Normanni, attaccò la città costiera il 4 agosto 1135 e la depredò brutalmente.
Anche se la guerra si concluse in favore di Ruggero II (che vide riconosciuti i propri diritti sui territori dell'Italia meridionale), Amalfi aveva subito un colpo durissimo, col quale perse, assieme alla flotta, anche la sua autonomia amministrativa.
Amalfi e Gaeta furono spesso alleate, insieme ad altri Stati del Meridione, per contrastare i corsari saraceni: nell'846, insieme ai ducati di Napoli e Sorrento, sconfissero per la prima volta i musulmani nella battaglia di Licosa.
Nell'849 Amalfi e Gaeta aderirono poi alla Lega campana (assieme a papa Leone IV, a Napoli e a Sorrento) per difendere il porto di Ostia e quindi Roma dall'invasione saracena. La Battaglia di Ostia è considerata da alcuni eminenti storici la prima vera lega militare tra stati italiani e la più grande vittoria di una flotta cristiana sui musulmani prima di Lepanto.
Ma la vittoria definitiva sui musulmani giunse nel 915, quando Amalfi e Gaeta formarono la Lega romana con papa Giovanni X, Napoli, Capua, Salerno, Benevento, il Regno d'Italia e l'Impero bizantino e vinsero la decisiva battaglia del Garigliano, con cui distrussero la grande colonia arabo-berbera del Garigliano e bloccarono l'espansione musulmana in Italia.
Infine, nel 1087 Amalfi e Gaeta unirono le loro flotte a quelle di Pisa, Genova e Salerno e attaccarono con successo il porto tunisino di al-Mahdiyya.
Nonostante la repressione della corsareria, le due repubbliche mantennero sempre ottimi rapporti con i Paesi islamici: per spiegare questo apparente controsenso, bisogna ricordare che i saraceni non erano sudditi di emiri o califfi, e che questi erano anzi i principali partner commerciali dei due ducati e potevano, a seconda delle circostanze, risultare utili per preservare la propria indipendenza contro l'imperatore greco o quello germanico.
Nonostante nell'XI secolo Venezia e Ancona fossero state alleate contro i saraceni, ben presto prevalse la competizione commerciale di Venezia da una parte e Ancona con Ragusa dall'altra, poiché tutte e tre le città si affacciano sul mare Adriatico. Si arrivò in più di un'occasione allo scontro aperto: la Serenissima, consapevole della propria maggiore potenza economica e militare, non gradiva la concorrenza di altre città marinare nell'Adriatico e, per resisterle, Ancona e Ragusa strinsero ripetute e durevoli alleanze, quasi una federazione. Esse svilupparono anche una via commerciale alternativa a quella veneziana (Venezia-Germania-Austria), che iniziava dall'Oriente, passava per Ragusa ed Ancona, interessava Firenze per giungere infine nelle Fiandre.
Nel 1174 Venezia unì le proprie forze all'esercito imperiale di Federico Barbarossa per assediare Ancona. I lagunari bloccarono il porto di Ancona, mentre le truppe imperiali circondavano la città da terra. Dopo alcuni mesi di drammatica resistenza gli Anconitani, sostenuti dai Bizantini, riuscirono ad inviare un piccolo drappello in Emilia-Romagna, dove poterono chiedere il soccorso delle truppe di Ferrara e di Bertinoro, che cacciarono le soldatesche veneto-imperiali. La Pace di Venezia, tra le altre cose, regolò i rapporti tra le forze partecipanti all'assedio di Ancona. Circa venti anni più tardi, nel 1195 navi pisane ed anconitane tentarono di rendere libera dal controllo veneziano la navigazione in Adriatico, ma furono messe in fuga e inseguite sino a Costantinopoli.
Nel XIII secolo le tensioni continuarono: nel 1205 Venezia si impossessò di Ragusa e ne diresse quindi i destini per più di un secolo, frenandone l'espansione marittima. La città dalmata reagì sviluppando una fitta rete di rapporti commerciali con l'interno della penisola balcanica. Alcuni studi recenti considerano il periodo veneziano di Ragusa non una vera e propria soggezione, ma una sorta di protettorato. Inoltre, nel 1277 i lagunari attaccarono il porto di Ancona, subendo però una sonora disfatta: ebbe così inizio una nuova guerra, conclusasi nel 1281 con il trattato di Ravenna.
Il XIV secolo vide la fine della dominazione veneziana su Ragusa (nel 1358), che poté così riconfermare la sua antica alleanza con Ancona.
I rapporti tra le due repubbliche marittime dell'Italia centrale variarono molto a seconda delle circostanze: si combatterono nella guerra di San Saba, ma
Come già detto, Noli fu un protettorato genovese dal 1202 alla fine della sua indipendenza: una scelta che le permise di non essere schiacciata dall'immensa superiorità della vicina, pur con qualche condizionamento nella politica estera. Noli ricambiò la protezione aiutando Genova nelle guerre contro Pisa e Venezia.
Nel 1955, per rievocare le gloriose gesta delle quattro repubbliche marinare più famose, le amministrazioni comunali di Venezia, Genova, Amalfi e Pisa decisero di istituire la Regata delle Antiche Repubbliche Marinare, ovvero una competizione di canottaggio preceduta da un corteo storico.
L'evento si svolge ogni anno tra la fine di maggio e l'inizio di luglio, ed è ospitato a rotazione nelle suddette città.
Armando Lodolini (a cura dell'Ente per la diffusione e l'educazione storica), Le repubbliche del mare, Roma, edizioni Biblioteca di storia patria, 1967. ISBN non esistente
 Adolf Schaube, Storia del commercio dei popoli latini del Mediterraneo sino alla fine delle Crociate, Torino, Unione tipografico-editrice Torinese, 1915. ISBN non esistente
 Gabriella Airaldi, Benjamin Z. Ḳedar, I comuni italiani nel regno crociato di Gerusalemme, Genova, Università di Genova, Istituto di medievistica, 1986. ISBN non esistente
 Gino Benvenuti, Le Repubbliche Marinare. Amalfi, Pisa, Genova, Venezia, Roma, Newton & Compton editori, 1998, ISBN 88-8183-718-8.
 Indro Montanelli, Storia d'Italia, Milano, RCS Quotidiani s.p.a., 2003, ISBN 9771129085056.
 Marc'Antonio Bragadin, Storia delle Repubbliche marinare, Bologna, Odoya, 2010, ISBN 978-88-6288-082-4.
 P. Gianfaldoni, Le antiche Repubbliche marinare. Le origini, la storia, le regate, CLD, 2001, ISBN 978-88-87748-36-9.
 Antonella Grignola, Le repubbliche marinare - Amalfi, Genova, Pisa, Venezia, Colognola ai Colli (VR), Giunti Editore, 1999, ISBN 978-88-440-1319-6.
 Adriano Prosperi, Gustavo Zagrebelsky, Paolo Viola, Michele Battini, Storia e identità- 1.Medioevo e Età moderna, Milano, Einaudi Scuola, 2012, ISBN 978-88-286-0979-7.
 Lodovico Antonio Muratori, Giosuè Carducci, Vittorio Fiorini, Istituto storico italiano per il Medio Evo, Rerum italicarum scriptores, 1942. ISBN non esistente
 Giosuè Musca, Il Mezzogiorno normanno-svevo e le Crociate, editore Dedalo, 2002, ISBN 978-88-220-4160-9.
 Enrico Leo, Storia degli stati italiani dalla caduta dell'impero romano fino all'anno 1840, vol. 2, editore Elibron, ISBN 978-0-543-96240-9.
 Cesare Balbo, Della storia d'Italia dalle origini fino ai nostri tempi, Unione tipografico-editrice, 1865,  p. 194, ISBN 978-1-142-39086-0. Ristampa BiblioBazaar, 2010.
 Antonio Lefebvre D'Ovidio, Gabriele Pescatore, Leopoldo Tullio, Manuale di diritto della navigazione, Milano, Giuffrè, 2011, ISBN 978-88-14-15586-4.
 Emma Bernini, Carla Campanini, Cristina Casoli, con la collaborazione di Elisa Bellesia, Nuovo Eikon- Guida alla Storia dell'Arte, Roma-Bari, Editori Laterza, 2012, ISBN 978-88-421-1040-8.
 Francesco Morace, Il senso dell'Italia. Istruzioni per il terzo miracolo italiano, Libri Scheiwiller, 2008,  p. 15, ISBN 978-88-7644-550-7.
 Werner Sobart, Lusso e capitalismo, Edizioni del Veltro, 1982, ISBN 88-400-0113-1.
 Franco Cardini, Crociate, Firenze, Giunti Editore, 2001,  pp. 36, 174, ISBN 978-88-09-21163-6.
(FR) Ph. Lauer, Codex Parisinus latinus, in Catalogue des manuscrits latins, 1395. ISBN non esistente
 Magda Jászay, Incontri e scontri nella storia dei rapporti italo-ungheresi, Rubbettino Editore, 2003,  p. 139, ISBN 978-88-498-0378-5.
 Elena Maffei, Dal reato alla sentenza: il processo criminale in età comunale, Roma, Edizioni di storia e letteratura, 2005, ISBN 978-88-8498-179-0.
 Almanacco militare illustrato, Tipografia G. Cassone, 1867. Ristampa: A. Forni, 1963 ISBN non esistente
 Aurelio Romano, Tradizioni militari italiane, 1867,  p. 79, ISBN 978-1-143-33821-2. Ristampa: BiblioBazaar, 2010.
 Giuseppe A. Possedoni (a cura di), Ciriaco d'Ancona e il suo tempo, Edizioni Canonici, 2002. ISBN non esistente
 Guido Camarda, Salvatore Corrieri, Tullio Scovazzi, La riforma del diritto marittimo nella prospettiva storica, Giuffrè Editore, 2010,  p. 34, ISBN 978-88-14-15370-9.
Amalfi Umberto Moretti, La prima repubblica marinara d'Italia: Amalfi: con uno studio critico sulla scoperta della bussola nautica, A. Forni, 1998, ISBN 978-88-271-2882-4.
 AA. VV., Amalfi, in Napoli e dintorni (guide rosse del TCI), Touring editore, 2001,  p. 625-626, ISBN 978-88-365-1954-5.
 Matteo Camera, Istoria della città e costiera di Amalfi in due parti divisa, Napoli, Stamperia e Carteria del Fibreno,  p. 100. ISBN non esistente
 AA. VV., Touring Club Italiano, Guida Blu, Touring editore, 2005,  p. 112.Genova Gino Benvenuti, Storia della Repubblica di Genova, Mursia, 1977. ISBN non esistente
 Carlo Varese, Storia della repubblica di Genova: dalla sua origine sino al 1814, Varese, Tipografia d'Y. Gravier, 1836. ISBN non esistente
 D.G. Martini, D. Gori, La Liguria e la sua anima, Savona, Sabatelli Editori, 1965. ISBN non esistente
 Teofilo Ossian De Negri, Storia di Genova, Firenze, Giunti, 2003, ISBN 88-09-02932-1.
 Aldo Padovano, Felice Volpe, La grande storia di Genova, vol. 2, Artemisia Progetti Editoriali, 2008,  p. 84, 91, ISBN 978-88-6070-022-3.
 C. Di Fabio, A. De Floriani, Genova, in Enciclopedia dell'Arte Medievale, Treccani, 1995.PisaGino Benvenuti, Storia della Repubblica di Pisa: le quattro stagioni di una meravigliosa avventura, Giardini, 1961 ISBN non esistente
 Giuliano Valdés, Arte e storia di Pisa, Firenze, Bonechi, 1994, ISBN 978-88-8029-023-0.
 A. Zampieri (a cura di), La monetazione della Repubblica di Pisa fino alla prima dominazione fiorentina (di M. Baldassarri), in Pisa nei secoli: La Storia, L'arte, Le Tradizioni, 2ª ed., Pisa, Edizioni ETS, 2003,  pp. 7-66, ISBN 978-88-467-0758-1.
 Michele Antonio Gazano, La storia della Sardegna, vol. 2, Cagliari, Reale Stamperia di Cagliari, 1777,  p. 14. ISBN non esistenteVeneziaMassimo Costantini, Una Repubblica nata sul mare: navigazione e commercio a Venezia, Marsilio, 2005 ISBN 978-88-317-8854-0
Raimondo Morozzo della Rocca, Francesca Maria Tiepolo, Venezia: Serenissima Repubblica dalle origini al 1797, Fondazione italiana per la storia amministrativa, 1972 ISBN non esistente
 N. Stivieri, Storia di Venezia dalla sua origine fino ai giorni nostri, Milano e Venezia e Trieste, 1870, ISBN 978-1-277-76640-0. Ristampa: Editore Nabu Press, 2012.
 AA. VV., Grande storia di Venezia, Giunti Editore,  p. 33, ISBN 978-88-440-0445-3.
 Alvise Zorzi, La repubblica del leone: Storia di Venezia, editore Bompiani, ISBN 978-88-18-88049-6.
 Samuele Romanin, Storia documentata di Venezia, vol. 2, editore Naratovich, 1854,  p. 308, ISBN 978-1-277-43535-1.Ancona AA. VV., Ancona repubblica marinara, Federico Barbarossa e le Marche, Città di Castello, a cura della Deputazione di storia patria per le Marche, Arti grafiche, 1972. ISBN non esistente
 Armando Lodolini, Ancona (PDF), in Ente per la diffusione e l'educazione storica (a cura di), Le repubbliche del mare, Roma, edizioni Biblioteca di storia patria, 1967. ISBN non esistente
 AA. VV., Ancona, in Marche (guide rosse del TCI), Milano, Touring editore, 1981, ISBN 88-365-0013-7.
 Mario Natalucci, Ancona attraverso i secoli, Città di Castello, Unione Arti Grafiche, 1960,  volume I (pp. 221-558); volume II (pp 1-172). ISBN non esistente
 Marco Dubbini, Giancarlo Mancinelli, Storia delle monete di Ancona, Ancona, edizioni Il lavoro editoriale, 2009, ISBN 978-88-7663-451-2.
 Boncompagno da Signa, Liber de obsidione Anconae, Viella, 1999, ISBN 978-88-8334-000-0.
 Vincenzo Pirani, Ancona dentro le mura, Ancona, Bagaloni editore, 1979.Ragusa Sergio Anselmi, Antonio Di Vittorio, Ragusa e il Mediterraneo: ruolo e funzioni di una repubblica marinara tra Medioevo ed età Moderna, Bari, Cacucci, 1990. ISBN non esistente
(EN) Francis F. Carter, Dubrovnik (Ragusa): A Classical City-state, Londra-New York, Seminar Press, 1972, ISBN 978-0-12-812950-0.
(EN) Robin Harris, Dubrovnik: A History, Saqi Books, 2006,  p. 127, ISBN 978-0-86356-959-3.
(HR) Josip Vrandečić, Miroslav Bertoša, Dalmacija, Dubrovnik i Istra u ranome novom vijeku, Barbat, 2007, ISBN 978-953-7534-03-5.
 Francesco M. Appendini, Notizie istorico-critiche sulle antichità storia e letteratura de' Ragusei, Ragusa, Martecchini, 1802. ISBN non esistente
(EN) Theoharis Stavrides, The Sultan of Vezirs, Brill Academic Publishers, 2001, ISBN 90-04-12106-4.GaetaAntonio Sperduto, Gaeta, Electa Napoli, 1999 ISBN 978-88-435-8630-1
 AA. VV., Gaeta, in Lazio (guide rosse del TCI), Touring editore, 1981, ISBN 978-88-365-0015-4.
 Niccola Alianelli, Delle antiche consuetudini e leggi marittime delle Provincie napolitane, editori Fratelli de Angelis, 1871,  p. 143-144, ISBN 978-1-271-08540-8. Ristampa Nabu press 2011
 M.T. Gigliozzi, Gaeta, in Enciclopedia Treccani- Enciclopedia dell'Arte Medievale, 1995.
 Vittorio Gleijeses, La regione Campania- storia ed arte, Napoli, Libreria scientifica editrice, 1972. ISBN non esistenteNoli Francesca Bandini, Mauro Darchi, La Repubblica di Noli e l'importanza dei porti minori del Mediterraneo nel Medioevo, Firenze, All'insegna del giglio, 2004, ISBN 978-88-7814-179-7.
 AA. VV., Noli, in Liguria (guide rosse del TCI), Milano, Touring editore, 1982, ISBN 88-365-0009-9.
 A. Frondoni, Noli, in Enciclopedia Treccani- Enciclopedia dell'Arte Medievale, 1997.
Rapporti tra Venezia e Genova Fabio Romanini, Beatrice Saletti, I Pélrinages communes, i Pardouns de Acre e la crisi del regno crociato. Storia e testi. Ediz. italiana e inglese, Padova, libreriauniversitaria.it edizioni, 2012,  p. 71, ISBN 978-88-6292-311-8.
 Riccardo Fubini, Italia quattrocentesca, editore FrancoAngeli, 1994, ISBN 978-88-204-8691-4.
 Tito Savelli, La battaglia di Lepanto, editori Guida, 2005, ISBN 978-88-7188-889-7.
 Maria Francesca Tiepolo, Archivio di Stato di Venezia, Dalla guerra di Chioggia alla pace di Torino, 1377-1381, edito dall'Archivio di Stato di Venezia, 1981,  p. 9. ISBN non esistenteRapporti tra Genova e Pisa Pietro Martini, Storia delle invasioni degli Arabi e delle piraterie dei Barbareschi in Sardegna, editore Timon, 1861, ISBN 978-1-166-86352-4. Ristampa: Kessinger Publishing, 2010Rapporti tra Venezia e Pisa pagine: p. 79 Vito Sibilio, Le parole della prima crociata, edizioni Congedo, 2004, ISBN 978-88-8086-578-0.Rapporti tra Amalfi e Pisa David Abulafia, Le due Italie: relazioni economiche fra il Regno Normanno di Sicilia e i comuni settentrionali, Guida Editori, 1991,  p. 18, ISBN 978-88-7835-075-5.
 E. Cuozzo, La fine del Ducato di Amalfi e la ristrutturazione del suo territorio nel Regno di Sicilia, in Istituzioni civili e organizzazione ecclesiastica nello stato medievale amalfitano, atti del congresso internazionale di studi amalfitani, Amalfi, 1981. ISBN non esistenteRapporti tra Venezia, Ancona e Ragusa Viviana Bonazzoli, Adriatico e Mediterraneo orientale: una dinastia mercantile ebraica del secondo '600, LINT, 1998, ISBN 978-88-8190-024-4.
 S. Anselmi, Venezia, Ragusa, Ancona tra Cinque e Seicento. Un momento della storia mercantile del Medio Adriatico, Bari, Cacucci, 1990. ISBN non esistente
 Ivan Dujčev, Medioevo bizantino-slavo, Edizioni di Storia e Letteratura, 1965,  p. 518. ISBN non esistente
 Sergio Bertelli, Trittico. Lucca, Ragusa, Boston, Donzelli Editore, 2004,  p. 53, ISBN 978-88-7989-909-3.
 Mariano d'Amelio, Caratteri unitari del diritto marittimo dell'Adriatico (PDF).Rapporti tra Amalfi e Gaeta AA. VV., Napoli e la Campania, (guide Michelin), Edizioni Michelin, 2008, ISBN 978-2-06-713196-5.
 Gustavo La Posta, Neapolis, Edizioni scientifiche italiane, 1994, ISBN 978-88-7104-921-2.
 AA. VV., Medioevo: Schemi Riassuntivi, Quadri di Approfondimento, editore De Agostini, 2011,  p. 51, ISBN 978-88-418-6920-8.
 Giuseppe Barone, Le vie del Mezzogiorno: storia e scenari, Donzelli Editore, 2002,  p. 49, ISBN 978-88-7989-684-9.
 Le monete delle antiche repubbliche marinare, xoomer.virgilio.it/panorami. URL consultato il 6 settembre 2013.
 Imbarcazioni e navi nel Medioevo (PDF), xiulong.it. URL consultato il 6 settembre 2013.
 IDIS-DPF: Il Ducato di Amalfi (839-1131), alleanzacattolica.org. URL consultato il 6 settembre 2013.
 La Repubblica di Ancona, comune.ancona.it. URL consultato il 6 settembre 2013 (archiviato dall'url originale il 18 ottobre 2013).
 5ª Repubblica Marinara.pdf (PDF), ristoranteilfollaro.it. URL consultato il 6 settembre 2013.
 Una giornata a Noli: informazioni storiche, comune.noli.sv.it. URL consultato il 6 settembre 2013 (archiviato dall'url originale il 15 novembre 2012).
 NOLI ANTICA REPUBBLICA MARINARA 1192 – 1797, comune.noli.sv.it. URL consultato il 6 settembre 2013 (archiviato dall'url originale il 10 febbraio 2013).
 Noli, la Quinta Repubblica Marinara, mediterranews.org. URL consultato il 6 settembre 2013.
 Antiche monete pisane, stilepisano.it. URL consultato il 6 settembre 2013 (archiviato dall'url originale il 22 settembre 2013).
 Trattati Genova-Venezia, secoli XII-XIII, scrineum.unipv.it. URL consultato il 6 settembre 2013 (archiviato dall'url originale il 27 settembre 2013).
 Regata delle Antiche Repubbliche Marinare Costiera Amalfitana Campania - Costiera Amalfitana, amalficoast.it. URL consultato il 6 settembre 2013.
 Repubbliche marinare, su thes.bncf.firenze.sbn.it, Biblioteca Nazionale Centrale di Firenze.
La rete ferroviaria della Sardegna comprende linee che si sviluppano per un totale di circa 1.038 km di lunghezza, di cui 430 km a scartamento ordinario e circa 608 km a scartamento ridotto (950 mm), con una densità media di 43 m di ferrovia per ogni km², cifra che scende a 25 m/km² considerando le sole linee di trasporto pubblico.
L'esercizio dell'attività ferroviaria nell'isola è gestito da due società. La prima, il gruppo Ferrovie dello Stato Italiane, gestisce tramite le controllate RFI e Trenitalia le 4 linee ferroviarie a scartamento ordinario che compongono la rete principale dell'isola. Le restanti 4 tratte attive nel trasporto pubblico, tutte a scartamento ridotto, costituiscono la rete secondaria, estesa per 169 km ed interamente gestita dall'ARST S.p.A., azienda di trasporti interamente partecipata dalla Regione Autonoma della Sardegna. Questa società controlla inoltre 438 km di linee turistiche, sempre a scartamento ridotto, attive soprattutto in estate e su richiesta delle comitive di turisti.
La rete ferroviaria sarda è presente in tutte le province, anche se non mancano i territori privi di strade ferrate. Varie sono inoltre le ferrovie (tutte a scartamento ridotto) che nel corso dei decenni sono state chiuse e smantellate.
La Sardegna, subito dopo l'Unità d'Italia, si ritrovò a essere l'unico territorio del Regno sprovvisto di una rete ferroviaria per il trasporto pubblico: le uniche linee presenti erano infatti ferrovie private a utilizzo industriale. A tal proposito la prima ferrovia in assoluto a entrare in funzione nell'isola fu quella tra la miniera di San Leone e il molo di La Maddalena nei pressi di Capoterra, linea aperta al traffico nel 1862. La mancanza di una rete ferroviaria pubblica portò più volte i politici isolani a sollecitare un intervento del governo per concedere questo servizio anche alla Sardegna.
Dopo vari dubbi e opposizioni da parte dei politici nazionali, nel 1862 una cordata italo-inglese, capitanata dal cavalier Gaetano Semenza, ottenne la concessione per la costruzione della rete che avrebbe unito Cagliari a Iglesias, Porto Torres e Terranova Pausania (in seguito Olbia). La cordata costituì a Londra la Compagnia Reale delle Ferrovie Sarde, che tra studi dei percorsi, problemi di convenzioni con lo Stato e di varia natura, aprì il primo tratto di ferrovia (Cagliari-Villasor) solo nell'aprile 1871.
La costruzione delle linee previste, basate su un progetto dell'ingegnere gallese Benjamin Piercy, terminò nel 1881, ma nel frattempo per il traffico di passeggeri verso il continente fu deciso di utilizzare il nuovo attracco marittimo di Golfo Aranci al posto di quello di Terranova. Il fatto rese necessaria la costruzione di un prolungamento della ferrovia, che congiunse i due porti galluresi nel 1883.
La Sardegna aveva finalmente le sue ferrovie e, al 31 dicembre 1899, sulle Ferrovie Reali circolavano 30 locomotive a vapore, 106 carrozze, 23 bagagliai e 436 carri per il servizio merci.
Il tracciato della rete delle Ferrovie Reali escludeva però vari territori dell'isola dalla possibilità di utilizzare i treni. Infatti erano tanti i centri a lamentare il fatto di essere stati tagliati fuori da questo importantissimo progresso nei trasporti isolani per via della distanza dai tracciati della ferrovia. Fu così deciso nel 1885, con la Legge 3011 del 22 marzo di quell'anno, di concedere la possibilità di costruire una rete secondaria che collegasse i centri più isolati con le città principali e con la rete delle Ferrovie Reali. Vista la specifica richiesta di una costruzione in economia, fu deciso l'utilizzo di uno scartamento da 950 mm, che avrebbe inoltre aiutato gli ingegneri nella progettazione dei percorsi nelle impervie zone interne della Sardegna.
L'anno successivo i lavori furono affidati alla "Società italiana per le Strade Ferrate Secondarie della Sardegna" (SFSS), che, costruendo a ritmi sostenuti, inaugurò le sue prime linee dopo soli 17 mesi. Infatti già il 15 febbraio 1888 le SFSS aprirono all'esercizio la Cagliari-Isili e la linea da Tempio Pausania alla stazione SFSS di Monti, confinante con l'omonimo scalo delle Ferrovie Reali. Entro la fine del decennio furono inaugurate anche la dorsale Bosa-Macomer-Nuoro e la Sassari-Alghero, mentre da Isili la ferrovia fu prolungata sino a Sorgono.
Prima della fine del secolo vennero inaugurate anche la Mandas-Arbatax e la sua diramazione Gairo-Jerzu, inoltre venne aperta al traffico un'altra bretella di congiunzione tra la rete principale e quella secondaria, collegante la stazione di Tirso della Macomer-Nuoro allo strategico scalo di Chilivani. In tutto furono costruiti 590 km di strada ferrata, e in molti casi i lavori furono completati con netto anticipo, anche grazie agli operai che arrivarono a costruire mediamente ben 300 metri di linea al giorno. Questa cifra è ancora più significativa se si considerano la morfologia dei territori dove le linee furono realizzate e lo sforzo fisico che gli scavi e le trivellazioni nella roccia richiedevano alle squadre di operai.
Il progetto però non fu esente da critiche da parte di molti utenti, che contestavano l'eccessiva distanza di buona parte delle stazioni dai rispettivi abitati, fatto che fu ricollegato allo sfruttamento dei boschi interni dell'isola, il cui pregiato legname veniva trasportato proprio tramite la nuova ferrovia. Inoltre anche le velocità medie tenute dai treni delle SFSS, non certo elevatissime, crearono qualche malcontento tra i passeggeri.
Nel 1898 intanto l'estensione della rete a scartamento ordinario crebbe di 6 km, quelli della nuova porzione di strada ferrata aperta tra Iglesias e la sua frazione Monteponi, strategicamente importante per il trasporto dei minerali che venivano estratti in questa località e nel circondario.
Nonostante le lamentele, entrambe le reti raggiunsero in pieno lo scopo per cui erano nate, ovvero favorire il trasporto di persone e merci tra le varie zone della Sardegna, sino ad allora legate solo ai mezzi a trazione animale. L'importanza della ferrovia per l'isola si può intuire dalla durata dei viaggi, che non si misuravano più in giorni, ma in ore.
Le zone isolate dalla ferrovia in ogni caso erano ancora parecchie, e negli anni immediatamente precedenti la Prima guerra mondiale le autorità regionali richiesero ai vari sindaci proposte e consigli per nuove linee ferroviarie. Tra le ferrovie consigliate molte furono scartate per mancanza di fondi o per antieconomicità. Altre linee furono progettate, come quelle del Sulcis, ma la guerra impose un rinvio dei lavori, mentre alcune proposte per le relazioni nel sassarese furono riprese in considerazione nei lustri successivi. Così in quegli anni le sole ferrovie a vedere la luce furono la Isili-Villacidro e la sua diramazione Villamar-Ales.
Il progetto di realizzazione di queste linee fu approvato nel 1912, e la costruzione venne affidata alla "Società per le Ferrovie Complementari della Sardegna" (FCS). Il progetto prevedeva tra l'altro per la Isili-Villacidro l'utilizzo di 5 km della Isili-Sorgono, nel tratto compreso tra Isili e la stazione di Sarcidano (dove la nuova ferrovia aveva effettivamente inizio), fatto che portò alla gestione comune di questa porzione di linea con le SFSS. L'inaugurazione delle due linee risale al 21 giugno 1915, e i primi passeggeri dei treni furono i militari in partenza per i campi di battaglia del primo conflitto mondiale.
Terminata la guerra, nel 1920 la convenzione della Compagnia Reale delle Ferrovie Sarde terminò e non venne rinnovata, e così la rete a scartamento ordinario dell'isola passò alle Ferrovie dello Stato. Nel 1921 inoltre le FCS assorbirono le SFSS, prendendo quindi il controllo dell'intera rete pubblica a scartamento ridotto sarda presente all'epoca. Due anni più tardi la Società anonima Ferrovie Meridionali Sarde (FMS), fondata nel 1914, poté finalmente iniziare i lavori per la ferrovia sulcitana che la guerra aveva rinviato.
Basata su un progetto datato 1911, tra il 1923 e il 1926 una nuova ferrovia fu costruita per collegare il porto di Calasetta con Siliqua e la rete FS, con inoltre una diramazione tra l'allora Palmas Suergiu (oggi San Giovanni Suergiu) e la nuova stazione FMS di Iglesias, sita come nel caso di Siliqua di fronte all'omonimo scalo delle Ferrovie dello Stato.
La costruzione della linea per Iglesias in particolare fu possibile anche per l'assegnazione della tratta FS Iglesias-Monteponi alle FMS, che la riconvertirono a scartamento ridotto. Il 23 maggio 1926 anche i 113 km della rete FMS furono aperti al traffico.
L'attenzione delle autorità si spostò verso il nord, e alla "Società anonima Ferrovie Settentrionali Sarde" spettò la costruzione di nuovi collegamenti ferroviari su linee a scartamento ridotto per Sassari. Nel 1930 il capoluogo provinciale fu collegato a Sorso, e sfruttando la porzione di linea delle FCS tra Tempio e Luras, nel 1932 fu aperta anche la linea per Palau. L'anno dopo il termine dei lavori la società fu acquisita dalle "Strade Ferrate Pugliesi", che mutarono il proprio nome in "Società anonima Strade Ferrate Sarde" (SFS), acquisendo inoltre il pacchetto di maggioranza delle FCS. Sempre dalle FCS le SFS ottennero la gestione diretta della Sassari-Alghero e della Monti-Tempio nel 1941. In questi anni la rete ferroviaria pubblica sarda raggiunge la sua massima estensione con 1.366 km di linee (di cui 417 a scartamento ordinario e 949 a scartamento ridotto).
Riguardo al materiale rotabile utilizzato a metà degli anni trenta fecero la comparsa sulla rete FS e su alcune linee secondarie le prime automotrici diesel, che ruppero il monopolio della trazione a vapore sino ad allora utilizzata nell'isola. Più precisamente i primi rotabili a motore diesel a entrare in servizio effettivo sui binari sardi furono le tre automotrici Emmine che dal 21 febbraio 1935 iniziarono a essere impiegate lungo la Macomer-Nuoro e la Macomer-Bosa.
Nel 1940 sul tronco Carbonia-Sant'Antioco Ponti delle FMS venne attivato l'esercizio a doppio binario, si tratta del primo raddoppio di tracciato nell'isola. In questi decenni va inoltre segnalato come più volte si invocò invano la creazione di ferrovie di raccordo tra le varie linee a scartamento ridotto esistenti, all'epoca divise in 4 tronconi non interconnessi direttamente tra loro.
Durante la Seconda guerra mondiale la Sardegna fu pesantemente bombardata, e a farne le spese fu anche la rete ferroviaria: sia quella FS che quella secondaria furono danneggiate dai raid aerei. Folle di persone, nella speranza di scappare da quella pioggia di fuoco, assediarono le stazioni dei grandi centri per raggiungere l'interno dell'isola, costringendo i treni a viaggiare sempre a pieno carico.
Tornata la pace e riparati i danni della guerra il servizio riprese regolarmente, grazie anche a un piano di ristrutturazione governativo per la rete sarda con il quale oltre al ripristino delle infrastrutture danneggiate durante la guerra, fu potenziato l'armamento di molte linee e per alcune di esse (Cagliari-Isili, Macomer-Nuoro, Sassari-Alghero) furono anche realizzate delle varianti di tracciato. Ma i treni dovettero nel frattempo scontrarsi con le più economiche autolinee, e con il boom economico che permise la motorizzazione di massa.
Le FS ebbero minori problemi, forti all'epoca del loro status di ente statale, tanto da aprire nel 1956 una nuova diramazione sulla Decimomannu-Iglesias che avrebbe collegato Villamassargia a Carbonia, i cui lavori erano stati avviati nel 1940. Inoltre nel 1961 fu inaugurato il servizio di navi traghetto delle FS tra Golfo Aranci e Civitavecchia, che incrementò il traffico merci verso la penisola.
Invece per le SFS e le FCS, in quanto società private, quel periodo segnò l'inizio di una progressiva chiusura di buona parte delle linee a scartamento ridotto: nel 1956 toccò alla Isili-Villacidro-Ales e alla Gairo-Jerzu, due anni dopo chiuse i battenti il tronco Monti-Luras della Monti-Tempio.
Non meglio se la passavano le Meridionali Sarde, che dovettero subire anche il crollo del traffico merci dovuto alla chiusura di buona parte delle miniere di carbone sulcitane in quegli anni. L'azienda venne infatti rilevata dal governo che la commissariò nel 1955, e ne tentò il rilancio negli anni successivi. Tra la fine degli anni cinquanta e la prima metà degli anni sessanta sull'intera rete a scartamento ridotto venne aggiornato il parco mezzi, con l'introduzione di nuove automotrici termiche (le ADe e ADm) e dei primi locomotori diesel (gli LDe, in dotazione solo a FCS e SFS). Anche le Ferrovie dello Stato iniziarono dal 1961 a sostituire gradualmente nell'isola le locomotive a vapore coi locomotori a motore termico, affiancando questi ultimi alle automotrici che già da decenni venivano impiegate sulla rete sarda.
Nel biennio 1968-1969 le FMS dovettero chiudere le tratte Monteponi-Iglesias (crollo di una galleria) e Siliqua-Narcao (costruzione di una diga nei pressi della ferrovia), col risultato che la rete sulcitana perse i due scali in cui era garantito ai passeggeri l'interscambio con la rete delle FS. La lista delle dismissioni si allungò il 31 dicembre 1969, quando per l'ultima volta i treni coprirono la tratta Tirso-Chilivani, inoltre nel 1971 anche le SFS e le FCS furono statalizzate e affidate a un commissario governativo. L'esercizio ferroviario FMS terminerà nel settembre 1974, con la cessazione del servizio sulla Narcao-Calasetta e sulla San Giovanni Suergiu-Monteponi.
Per quel che concerne le FS, sul finire degli anni settanta prendeva corpo a livello nazionale l'idea di costruire linee ferroviarie con mezzi alimentati da corrente alternata invece che continua come avveniva sino ad allora in Italia. Per sperimentare ciò, fu scelta proprio la rete sarda (in particolare la Dorsale Sarda), separata per via dell'insularità dal resto della rete italiana e priva di elettrificazione. Per l'occasione furono realizzate 6 locomotive passeggeri E492 e 19 locomotori E491 per il trasporto merci: dopo alcuni collaudi nella penisola, nel 1989 iniziarono i primi test sulla tratta da Cagliari a Decimomannu (divenuta a doppio binario nel 1984), che nel frattempo era stata elettrificata insieme a quella da Villasor a Sanluri. Il progetto, per motivazioni di carattere economico e tecnico, fu però abortito nel 1990.
Nel 1981 le FCS chiusero al traffico anche la Macomer-Bosa per via delle cattive condizioni dell'armamento, salvo poi riaprire dopo la sostituzione delle rotaie il tronco da Macomer a Tresnuraghes l'anno seguente. La rete secondaria, se da un lato registrava un progressivo calo dell'utenza, dall'altro cominciava a diventare meta di turisti attratti dalla particolarità dei percorsi attraversati dai treni FCS ed SFS.
Col contributo della Regione, della Comunità Europea e il patrocinio di WWF Italia e Italia Nostra furono ristrutturate locomotive a vapore, carrozze d'epoca e stazioni, creando così il servizio turistico denominato Trenino Verde. Nell'ambito di questo progetto fu ristrutturata e riaperta nel 1995 al solo traffico turistico la Tresnuraghes-Bosa Marina.
A livello societario nel 1989 si registrò la fusione delle FCS e con le SFS, che vennero riunite in una nuova gestione governativa, le Ferrovie della Sardegna (FdS), che nel 1997 passarono sotto il controllo delle FS. Lo stesso anno vennero chiuse all'esercizio regolare le tratte da Isili a Sorgono, da Mandas ad Arbatax, da Macomer a Tresnuraghes e da Nulvi a Palau: tutte queste linee restano comunque attive per il servizio turistico Trenino Verde. Le FdS nel 2002 tornarono poi ad essere gestite da un commissario nominato dal Ministero dei Trasporti.
Nel 2001 le FS cessarono il servizio passeggeri sulle navi da Golfo Aranci a Civitavecchia, e si poté negli anni registrare un notevole ridimensionamento del traffico merci, cessato su base regolare e ridottosi all'espletamento di occasionali convogli straordinari, con la chiusura al traffico di molti scali attrezzati, e la riduzione delle corse marittime da e per Golfo Aranci (dal 2010 eseguite solo su richiesta e con approdo spostato a Messina), rimasto l'unico porto nell'isola ad ospitare i treni merci dopo la chiusura negli anni degli scali marittimi di Cagliari, Olbia, Porto Torres ed Arbatax (sulla rete FdS).
Nel 2008, con l'inaugurazione della Rete tranviaria di Cagliari veniva inoltre chiusa al traffico ferroviario la tratta Cagliari-Monserrato delle FdS. Queste ultime, nel giugno dello stesso anno, passavano sotto il controllo della Regione Autonoma della Sardegna, che ne mutava la ragione sociale in ARST Gestione FdS s.r.l., società interamente controllata dalla società di trasporti della Regione, l'ARST. Nell'ottobre 2010 quest'ultima assorbiva in seguito a fusione l'ARST Gestione FdS, diventando il nuovo gestore della rete a scartamento ridotto sarda. Sul fronte FS nello stesso periodo veniva aperto progressivamente al traffico il raddoppio del binario tra Decimomannu e San Gavino Monreale lungo la Dorsale Sarda, raddoppio i cui lavori sono terminati nel 2010, inoltre nel giugno 2013 è stata inaugurata la fermata di Elmas Aeroporto, tramite la quale è possibile il collegamento ferroviario con l'aeroporto di Cagliari-Elmas. Una nuova dismissione invece si registrava nel 2015, con la cessazione del servizio di trasporto pubblico sulla Sassari-Nulvi, e la conseguente destinazione dell'intera linea per Palau per i soli servizi del Trenino Verde.
Le rete ferroviaria sarda nel corso degli anni è rimasta in buona parte immutata come percorso: non considerando la chiusura di alcune tratte, le uniche variazioni ai tracciati hanno riguardato soprattutto varianti di piccole/medie dimensioni e lavori di rettifica per velocizzare le percorrenze. In ogni caso, la totale mancanza di elettrificazione della rete e la tortuosità delle linee in certe zone fanno sì che le velocità medie dei treni siano piuttosto basse rispetto al resto d'Italia, fatto che in taluni casi ha compromesso la competitività della ferrovia nei confronti delle autolinee.
Comunemente la rete sarda viene suddivisa nella rete principale a scartamento ordinario (quella delle FS, gestita tramite la controllata Rete Ferroviaria Italiana) e in quella secondaria a scartamento ridotto (dell'ARST).
Inaugurata progressivamente tra il 1871 e il 1883 la dorsale principale della regione, caratterizzata da una forma ad Y, collega Cagliari allo snodo di Ozieri Chilivani, da cui poi la linea si biforca per raggiungere Olbia e il porto di Golfo Aranci andando verso est, e Sassari e Porto Torres nella diramazione ovest. La stazione di Chilivani dista circa 206 km (effettivi, 213 stando ai progressivi chilometrici) dal capoluogo di regione, mentre i due tronchi che si diramano da questo scalo sono lunghi rispettivamente 67 km (Chilivani - Porto Torres Marittima) e 96 km (Chilivani - Golfo Aranci Marittima).
Partendo da Cagliari il tracciato della ferrovia, a doppio binario nei suoi primi 50 km, segue la pianura del Campidano andando verso nord-ovest passando per Decimomannu, Sanluri e San Gavino Monreale (da dove la linea prosegue a binario singolo) per poi giungere a Oristano. Da qui la ferrovia rientra verso l'interno affrontando dislivelli altimetrici più rilevanti, raggiungendo Macomer (punto di scambio con la rete ARST) e proseguendo sino alla stazione di Chilivani, nel comune di Ozieri.
Qui la linea si biforca, e il tracciato a ovest continua a salire verso la stazione di Sassari (condivisa con l'ARST) e verso il capolinea di Porto Torres Marittima.
Proseguendo verso est da Chilivani si attraversano le zone interne della Gallura sino a giungere ad Olbia, da cui poi il tracciato continua in direzione nord est per terminare al capolinea di Golfo Aranci, dopo che la linea ha costeggiato il mare per un buon tratto, tanto che sono state istituite delle fermate in presenza di alcune località balneari (come quella di Cala Sabina, raggiungibile quasi esclusivamente col treno). Il porto di Golfo Aranci è l'unico nella regione attrezzato per ospitare le navi Bluvia che eseguono trasporto merci, seppur nel corso degli anni questo tipo di traffico è andato progressivamente in diminuzione sino alla quasi completa chiusura del servizio, che dal 2010 avviene solo a chiamata.
Da sottolineare inoltre come sulla porzione di linea che collega Cagliari a Decimomannu (lunga 17 km, interamente a doppio binario) venga effettuato un servizio ferroviario metropolitano.
La linea è spesso oggetto di critiche da parte dei viaggiatori per i tempi di percorrenza (dalle 2 ore e 50 minuti in su in entrambi i versi di marcia con riferimento al primo semestre 2013), così nel corso degli anni sono state varie le iniziative che sono state intraprese per ovviare al problema: nel 2001 è stata inaugurata una variante quasi interamente in galleria tra Campeda e Bonorva, un'altra variante aperta al traffico nel 2006 poco prima di Chilivani permette ora di evitare questa stazione alle relazioni più veloci tra Cagliari e Sassari. In particolare quest'ultima modifica è legata al fatto che l'ingresso a Chilivani implica l'inversione del senso di marcia per i treni che dal sud devono raggiungere la diramazione verso Porto Torres, con le conseguenti perdite di tempo. Una terza variante, tra Sanluri e Pabillonis, è stata inaugurata nel settembre 2007, con la porzione tra Sanluri e la nuova stazione di San Gavino Monreale realizzata a doppio binario, nell'ambito dei lavori di raddoppio della linea nel tronco Decimomannu-San Gavino Monreale attuati negli anni duemila.
Altri progetti sono in fase di studio per velocizzare le relazioni nord-sud: l'obiettivo della Regione è di ridurre i tempi di percorrenza a 2 ore e 15 minuti per la tratta Cagliari-Sassari e 2 ore e 30 minuti per la Cagliari-Olbia.
L'altra dorsale delle FS è quella che da Decimomannu porta a Iglesias e, tramite una diramazione che ha inizio a Villamassargia, all'altro capolinea di Carbonia, permettendo il collegamento tra le due città del Sulcis-Iglesiente e Cagliari. Iglesias dista 55 km dal capoluogo regionale, mentre Carbonia ne dista 68 (la linea tra quest'ultima e Villamassargia è lunga poco più di 22 km).
Partendo da Cagliari, per 17 km i treni percorrono la linea a doppio binario per Golfo Aranci. Nella stazione di Decimomannu la linea per Iglesias, aperta al traffico nel 1872, si dirama dalla Dorsale Sarda, e diventando a binario unico sino ai due capolinea, prosegue verso ovest, scorrendo parallela per un buon tratto alla SS 130. Dopo aver attraversato Siliqua, la ferrovia giunge nella stazione di Villamassargia, e continua con un andamento rettilineo verso il capolinea di Iglesias.
La diramazione da Villamassargia per Carbonia, inaugurata nel novembre 1956, piega invece verso sud scorrendo nelle campagne al confine tra i due centri principali del Sulcis-Iglesiente, per poi giungere nella città mineraria. Considerando solo le relazioni dirette, sono necessari dai 43 minuti in su per il percorso Cagliari-Iglesias (dai 46 in su nel verso opposto), mentre per le relazioni dirette Carbonia-Cagliari (e viceversa) il più rapido dei collegamenti impiega 63 minuti (la relazione più rapida in questo caso prevede il trasbordo a Villamassargia, impiegando 58 minuti). L'orario in entrambe le direzioni è cadenzato, con treni in partenza ogni ora dai capolinea, con l'aumento di tale frequenza nelle fasce di maggiore affluenza.
La linea dalla fondazione a oggi ha mantenuto pressoché inalterato il suo tracciato, l'unica modifica di rilievo fu il passaggio della tratta da Iglesias a Monteponi alla nuova rete a scartamento ridotto delle Ferrovie Meridionali Sarde nel 1926, oltre come già detto all'apertura della diramazione per Carbonia negli anni cinquanta. Sempre a proposito di riconversioni, la legge che cessò l'attività ferroviaria delle FMS nel 1974 prevedeva che la tratta da Carbonia a Sant'Antioco fosse trasformata a scartamento ordinario e allacciata alla diramazione FS esistente per Villamassargia. Nonostante ciò, la riconversione non venne mai attuata.
Modifiche minori sono legate allo spostamento del capolinea carboniense della Villamassargia-Carbonia dalla stazione di Carbonia Stato a quella di Carbonia Serbariu (aperta nel 2011): l'operazione ha portato all'apertura al traffico passeggeri di 700 metri circa di binari in passato utilizzati solo per il traffico merci.
Dal 1961 al 2010 il gruppo Ferrovie dello Stato ha effettuato anche un collegamento con navi traghetto tra i porti di Golfo Aranci e Civitavecchia. Tale relazione (di 115 miglia nautiche) nacque col fine di garantire un regolare servizio per il trasporto di carri merci, persone e autoveicoli (oltre che di rotabili) tra la Sardegna e l'Italia continentale, prerogative che dagli anni duemila in poi ha progressivamente perso, arrivando alla dismissione prima del trasporto di persone e auto nella primavera 2001, e poi all'interruzione del servizio regolare di trasporto merci nel 2009.
Dal 2010 il servizio viene eseguito solo su richiesta e in condizioni di sostenibilità economica, inoltre la chiusura degli impianti ferroviari nel porto di Civitavecchia in quello stesso anno ha portato allo spostamento della rotta dal centro laziale a Messina, distante 333 miglia nautiche.
A queste variazioni al servizio è seguito un crollo del traffico merci, passando dai circa 16 000 carri trasportati nel 2007 ai 3 261 del 2008 (anno in cui si manifestò il tentativo di interruzione dell'esercizio regolare), ai 253 del 2009, sino ai 48 del 2010 e ai 34 del 2011.
In precedenza negli anni settanta e nei primi anni ottanta la media si assestava invece sui 50 000 carri e su oltre 400 000 passeggeri trasportati all'anno, mentre per quanto riguarda le merci a metà anni novanta si toccarono punte di quasi 65 000 carri movimentati, valore poi man mano sceso ai dati precedenti all'interruzione del servizio regolare. Tale calo secondo la Regione Autonoma della Sardegna fu dovuto non alla mancanza di domanda di trasporto ma alla progressiva dismissione delle navi operative sulla rotta, che portò a ridurre la capacità di carico del 65% nel giro di un decennio.
Sei furono le navi costruite appositamente per il servizio sulla relazione (altre tuttavia furono dirottate dallo Stretto di Messina all'occorrenza), strutturate con ponti binari per ospitare carri e rotabili in genere e, nella maggior parte dei casi, attrezzate per il trasporto di passeggeri e veicoli su gomma. In ordine di entrata in servizio si tratta dei traghetti Tyrsus, Hermaea, Gennargentu, Gallura, Garibaldi (solo per trasporto merci) e Logudoro: salvo quest'ultimo, tutti gli altri sono stati demoliti nel corso degli anni.
Con riferimento al 2017 risulta a disposizione della direzione regionale di Trenitalia il seguente materiale rotabile:
7 Autotreni ATR 365 e ATR 465 (di proprietà della Regione Autonoma della Sardegna)
La rete a scartamento ridotto, nata per raggiungere le zone non attraversate dalla rete principale, dal 1974 è formata da tre tronchi non interconnessi tra loro. Ogni tronco viene gestito da una diversa sede territoriale ferroviaria dell'ARST, a loro volta rispondenti a due direttori di esercizio (uno per Cagliari e uno in comune tra Macomer e Sassari).
La sede ferroviaria territoriale di Cagliari, situata nella vicina Monserrato, gestisce la tratta che da questo comune arriva a Isili, più le due ferrovie turistiche da Isili a Sorgono e da Mandas al porto di Arbatax.
Aperta al traffico nel 1888, la linea per Isili aveva inizio in origine da Cagliari nella stazione delle allora Ferrovie Secondarie della Sardegna di viale Bonaria, per poi attraversare la zona nord-est della città e salire verso Pirri e l'allora frazione di Monserrato. Da qui il tracciato prosegue verso nord, in direzione di Settimo San Pietro e Dolianova, per poi farsi più tortuoso man mano che prosegue la sua salita verso i comuni di Donori e Barrali. La linea continua ad arrampicarsi nel cuore dell'isola in direzione nord, giungendo infine allo scalo di Mandas, nei cui pressi la linea si biforca. Seguendo la diramazione est si va verso Arbatax (linea che dal 1997 è attiva solo per il servizio turistico), mentre i treni ordinari proseguono verso Isili, che dal 1997 è il capolinea del servizio ferroviario di trasporto pubblico. Infatti anche la ferrovia che da Isili prosegue verso Sorgono è da quell'anno utilizzata esclusivamente come linea turistica.
Lo sviluppo delle rete ha presentato alcune modifiche nel tracciato: infatti nell'immediato dopoguerra 18 varianti furono realizzate lungo il percorso della Cagliari - Isili. In seguito a metà degli anni novanta furono realizzate nuove varianti tra Settimo San Pietro e Senorbì per rettificare porzioni di ferrovia particolarmente tortuose. Anche nel tracciato cittadino di Cagliari si sono verificate delle variazioni, con vari spostamenti del capolinea: nel 1968 infatti la stazione di viale Bonaria venne chiusa e in seguito demolita, e la ferrovia si attestò a circa un chilometro di distanza in piazza Repubblica. Allo stesso tempo i depositi dei mezzi furono trasferiti nella nuova stazione della vicina Monserrato.
Un nuovo spostamento fu dettato dai lavori di riconversione dei quasi 7 km di linea tra Cagliari-piazza Repubblica e Monserrato nell'ambito del progetto di tranvia delle allora FdS, avviato nel 2004. Per questo il capolinea della ferrovia per Isili fu fissato in quell'anno nella fermata cagliaritana di largo Gennari, e all'apertura della tranvia, avvenuta nel 2008, è stato spostato nella fermata di Monserrato Gottardo, nell'area della locale stazione ferroviaria, lasciando i treni a scartamento ridotto fuori dai confini comunali del capoluogo sardo. Sempre riguardo alla tranvia cagliaritana da segnalare come il tratto tra Monserrato Gottardo e la stazione di Settimo San Pietro sia dal 2015 utilizzabile sia dai treni che dai tram di Metrocagliari, tramite un sistema di tram-treno che permette l'impiego di questa parte di linea da parte dei due servizi in maniera alternata.
La sede territoriale di Macomer controlla la linea ordinaria che da Macomer porta a Nuoro e quella turistica da Macomer verso Bosa Marina.
La linea per Nuoro fu inaugurata nel 1889, ma la prima parte di ferrovia, tra Macomer e la stazione di Tirso, fu aperta al traffico già l'anno prima. Partendo da Nuoro, la linea (lunga dalla seconda metà degli anni novanta 58 km) procede con un andamento piuttosto rettilineo verso ovest, raggiungendo tra gli altri gli scali di Prato Sardo (zona industriale della città nuorese), Iscra, Tirso (dove si innestava una linea verso Chilivani), e Bortigali. I binari proseguono sempre in direzione ovest verso Birori, ultima fermata prima della stazione ARST di Macomer, posta di fronte a quella FS, a cui è stata a lungo collegata tramite un breve raccordo.
La linea è stata oggetto di alcuni importanti lavori sia nel dopoguerra che a metà degli anni novanta, che in entrambe le occasioni ne hanno modificato il tracciato originario.
Sono due le linee passeggeri gestite dalla sede ferroviaria di Sassari, colleganti il capoluogo provinciale con Alghero e Sorso. A questa sede spetta inoltre la gestione del servizio turistico sulla linea Sassari-Tempio-Palau Marina.
L'inaugurazione della Sassari-Alghero, costruita dalle Strade Ferrate Secondarie della Sardegna, risale al 1º marzo 1889, e la ferrovia misura dalla seconda metà degli anni novanta circa 30 km. Partendo dalla stazione di Sassari, la linea procede verso sud, e nei pressi della fermata di Sassari Santa Maria piega verso ovest, per poi proseguire in direzione sud est con un lungo rettilineo. Attraversata Olmedo, la ferrovia termina nella stazione Sant'Agostino di Alghero. Sino al 1988 il capolinea era situato nel porto di Alghero, ma per motivi di urbanistica e di traffico il tratto dalla stazione di Sant'Agostino a quella del porto (con in mezzo la fermata di San Giovanni) venne smantellato.
Il tracciato della ferrovia ha subito alcuni cambiamenti nel dopoguerra e a metà degli anni novanta, con la realizzazione di alcune varianti nella parte centrale della linea.
La linea verso Sorso, aperta al traffico nel 1930, è la più breve tra quelle attive al 2013 in Sardegna (10 km).
L'ARST svolge anche un servizio turistico, denominato Trenino Verde, su alcune tratte chiuse al traffico ordinario nel 1997.
Questo servizio è attivo in determinati periodi dell'anno, in particolar modo d'estate e occasionalmente in primavera, autunno e in alcuni giorni festivi. È tuttavia possibile noleggiare durante tutto l'anno un convoglio da parte delle comitive di turisti, con la possibilità di personalizzare il viaggio (composizione del treno, lunghezza del tragitto e fermate da effettuare). In alcuni viaggi si utilizza materiale ferroviario d'epoca restaurato (comprese delle locomotive a vapore), cosa che non è però possibile nel periodo estivo a causa della legislazione regionale in materia di prevenzione degli incendi.
Isili-Sorgono: la linea che da Isili porta a Sorgono (83 km) nacque come proseguimento della Cagliari-Isili, e fu aperta al traffico nel 1889. Lasciando Isili, la linea sale verso nord costeggiando il lago artificiale di Is Baroccus e arrivando alla stazione campestre di Sarcidano, dove un tempo si diramava la linea per Villacidro e Ales. Proseguendo a nord verso il Mandrolisai, la linea raggiunge, con un tracciato piuttosto tormentato, i centri di Nurallao e Laconi, per poi salire verso nord est in direzione di Belvì e Aritzo. Il percorso si fa man mano più tortuoso e prosegue verso ovest, per poi ripuntare verso nord raggiungendo la stazione di Sorgono.
Mandas-Arbatax: la più lunga tra le ferrovie turistiche d'Italia (159 km), venne realizzata tra il 1893 e il 1894.
Partendo dalla stazione di Mandas, lungo la Cagliari-Isili, i treni per Arbatax prendono la diramazione est della ferrovia proseguendo verso Orroli, dove la linea risale verso nord ovest in direzione di Nurri e Villanova Tulo. Costeggiato il lago del Flumendosa, la ferrovia prosegue verso l'interno con un andamento estremamente tormentato, attraversando tra gli altri i territori di Esterzili, Sadali, e Seui. Aggirato il monte Arbo, si giunge a Gairo, dove sino al 1956 si innestava una breve diramazione per Jerzu.Lasciato lo scalo di Gairo, la linea sale verso la stazione di Villagrande Strisaili, a poca distanza dal lago alto del Flumendosa, per poi scendere verso sud est, raggiungendo Arzana. Dagli oltre 800 metri della stazione arzanese, la linea inizia qui una costante discesa altimetrica verso il livello del mare, e dopo la galleria elicoidale di Pitzu 'e Cuccu (dove la ferrovia passa sotto se stessa) i treni prendono la direzione nord ovest verso Lanusei. La linea comincia a farsi man mano meno tortuosa con lo scendere dell'altimetria e l'avvicinarsi alla costa.Dopo essere risalita verso Elini, la ferrovia vira verso nord-est, e dopo un ultimo tratto di curve, raggiunge la pianura attraversando Tortolì e la sua frazione Arbatax, nel cui porto ha termine la linea.Macomer-Bosa: inaugurata il 26 dicembre 1888, la linea, lunga 46 km, parte dalla stazione ferroviaria dell'ARST di Macomer. Dopo aver incrociato la linea FS per Chilivani in un caratteristico ponte, il tracciato prosegue verso ovest incrociando più volte gli affluenti del Temo, per poi scendere verso la stazione di Tresnuraghes. Poco dopo aver lasciato questo paese la ferrovia riprende a risalire verso nord, e dopo una serie di curve nei pressi della stazione di Modolo, la linea costeggia il mare per poi giungere al capolinea di Bosa Marina.
Sino al 1981, quando la Macomer-Bosa fu chiusa (riaprì sino a Tresnuraghes nel 1982), questa stazione era la penultima della tratta, che costeggiando il Temo proseguiva sino al centro di Bosa. Alla riapertura della linea al solo traffico turistico, nel 1995, la ferrovia fu arrestata nella frazione marittima di Bosa.Sassari-Tempio-Palau: completata nel 1932 ad opera delle Ferrovie Settentrionali Sarde si estende quindi da Sassari sino al porto di Palau, per complessivi 150  km. Partendo dal capoluogo, la linea si sviluppa verso est nell'Anglona, passando per Osilo, da cui la linea comincia a dirigersi verso sud est raggiungendo la fermata di Fenosu, da cui i binari risalgono verso nord giungendo a Nulvi. La ferrovia prosegue verso nord est, incrociando il Coghinas e i suoi affluenti, e raggiungendo la Gallura. Attraversati alcuni centri e parecchie gallerie (tra cui quella elicoidale nei pressi della Stazione di Bortigiadas), il binario giunge a Tempio Pausania, e in seguito supera Luras, da cui un tempo si diramava la vecchia ferrovia per Monti.Raggiunti gli abitati di Calangianus e Sant'Antonio di Gallura, la linea prosegue verso la Costa Smeralda, passando per Arzachena, ultimo centro raggiunto prima delle due stazioni di Palau. I treni, dopo aver lasciato la stazione centrale di Palau, grazie a uno scambio ad asta di manovra giungono infine al capolinea nella stazione di Palau Marina, proprio di fronte al porto.
10 carrozze C e AC (Breda) 1920(dati al 23 novembre 2010)In aggiunta a questi veicoli dal giugno 2016 sono in servizio sette automotrici ADeS della Stadler; quattro impiegati sulle linee di trasporto pubblico afferenti a Sassari e tre sulla Macomer-Nuoro, questi ultimi in uso da fine 2017.
Varie le linee che dal secondo dopoguerra in poi hanno chiuso i battenti e sono state in seguito smantellate, nella quasi totalità dei casi per via della scelta di convertire i servizi al trasporto su gomma, ritenuto più economico.
I sedimi e le opere infrastrutturali (ponti, gallerie) sono tuttavia ancora presenti, e in più di un caso è stata avanzata la proposta di recuperare questi percorsi come piste ciclabili.
Gairo-Jerzu: breve diramazione (9 km) della Mandas-Arbatax, attiva tra il 1893 e il 1956.
Isili-Villacidro: inaugurata il 21 giugno 1915 dalle allora Ferrovie Complementari della Sardegna, collegava il Sarcidano al Campidano, per complessivi 70 km di linea (di cui 5 in comune con la linea per Sorgono). Chiusa il 5 settembre 1956.
Monti-Tempio: inaugurata il 15 febbraio 1888, collegava la Gallura e il Limbara allo scalo FS di Monti-Telti. Lunga 40 km, fu chiusa da Monti a Luras il 21 luglio 1958, mentre il tronco da Luras a Tempio Pausania è utilizzato dalla ferrovia turistica Sassari-Tempio-Palau.
San Giovanni Suergiu-Iglesias: linea collegante San Giovanni Suergiu (sulla ferrovia tra Siliqua e Calasetta) con Iglesias, attiva dal 1926 al 1974.
Siliqua-San Giovanni Suergiu-Calasetta: linea di 80 km collegante Siliqua al basso Sulcis e al porto di Calasetta, attiva dal 1926 al 1974.
Tirso-Chilivani: lunga 78 km, questa linea congiungeva la stazione di Tirso, lungo la Macomer-Nuoro, allo scalo di Ozieri Chilivani delle FS. Aperta al traffico il 1º aprile 1893, venne chiusa il 31 dicembre 1969.
Villamar-Ales: diramazione lunga 26 km della Isili-Villacidro, anch'essa attiva dal 1915 al 1956.
Lo sviluppo del settore industriale ed estrattivo nell'isola dalla seconda metà dell'Ottocento in poi portò varie società proprietarie degli impianti a dotarsi di linee ferroviarie proprie per le rispettive esigenze di trasporto, in particolar modo per quelle legate all'attività mineraria. Tra le ferrovie costruite si ricordano:
Ingurtosu-Piscinas (Arbus): linea di collegamento tra i pozzi minerari di Ingurtosu e la spiaggia di Piscinas ad Arbus, dotata in passato di un molo, attiva tra il 1873 e gli anni quaranta. Complessivamente si estendeva per circa 7,8 km.
Miniera Acquaresi-Cala Domestica: uno dei primi esempi di ferrovia a trazione elettrica in Italia, collegò tra il 1904 e il secondo dopoguerra i cantieri minerari di Acquaresi (a sud di Buggerru) con la spiaggia di Cala Domestica, dotata all'epoca di impianti per l'imbarco nei minerali. La ferrovia aveva uno sviluppo di 4,8 km, ed adottava uno scartamento da 600 mm.
Miniera Bacu Abis-Miniera Barbusi-Miniera Serbariu: sistema di linee per complessivi 13,2 km di sviluppo che collegava varie miniere del circondario di Carbonia con la miniera di Serbariu e la rete delle Ferrovie Meridionali Sarde.
Miniera Malfidano-Buggerru: linea lunga 4,4 km, collegante durante il periodo di attività le miniere di Malfidano e Planu Sartu col centro costiero di Buggerru.
Miniera Masua: ferrovia che si sviluppava complessivamente per 9 km interamente in galleria nei pozzi della miniera di Masua. Inizialmente realizzata a scartamento da 600 mm, a metà anni settanta fu riconvertita a scartamento da 950 mm, ed in tale configurazione fu attiva sino alla chiusura della miniera nel 1991.
Miniera Monte Onixeddu-Miniera Monte Barega: ferrovia di collegamento tra due miniere di piombo successivamente dismesse lunga circa 3 km, tra Gonnesa e Iglesias.
Miniera Sa Duchessa: linea che collegava questa miniera nei pressi di Domusnovas alla valle sottostante, con uno sviluppo di 2,5 km e una differenza altimetrica tra i capolinea di 322 m.
Miniera San Benedetto-Miniera Malacalzetta: linea di collegamento tra varie miniere a nord di Iglesias lunga circa 5 km.
Miniera San Giovanni: ferrovia Decauville collegante i vari pozzi della località mineraria di San Giovanni, nel comune di Iglesias.
Miniera San Leone-La Maddalena (Capoterra): inaugurata il 20 novembre 1862 dalla Compagnie des Hauts Fourneaux, fu la prima ferrovia attiva nell'isola. Partendo dalla miniera di ferro di San Leone, la ferrovia proseguiva verso il vicino abitato di Capoterra per poi arrivare al capolinea, sito nel molo della frazione di La Maddalena, dove dopo 14,5 km di tragitto il minerale veniva caricato sulle navi.
Miniera Terras Collu-Miniera Bacu Abis-Miniera Caput Acquas: strada ferrata lunga circa 6 km collegante le miniere carbonifere di Terras Collu, Bacu Abis e Caput Acquas, tra Carbonia e Gonnesa.
Monteponi-Portovesme: costruita per iniziativa della Società Mineraria Monteponi ed aperta all'esercizio nel 1876, collegava la miniera di piombo e zinco di Monteponi con il molo di Portovesme, scalo marittimo della vicina Portoscuso, per complessivi 21 km di sviluppo. Nata come ferrovia industriale, fu utilizzata anche per il traffico passeggeri, con treni effettuati in coincidenza dei convogli delle Ferrovie Reali e dei battelli per Carloforte.
Montevecchio-San Gavino Monreale: lunga 18,2 km, fu realizzata dalla Società Mineraria di Montevecchio per collegare l'omonima miniera alla fonderia di San Gavino Monreale e alla vecchia stazione del centro campidanese. Dotata di uno scartamento da 600 mm, fu attiva dal 1876 al 1958.
Pantaleo-Porto Botte: aperta alla fine del XIX secolo dagli stessi proprietari della ferrovia della miniera di San Leone, trasportava minerali e legname dalla foresta di Pantaleo, nei pressi di Santadi, verso quest'ultimo centro procedendo verso ovest per gran parte dei quasi 28 km di tragitto. A pochi chilometri dal molo di Porto Botte (nel comune di Giba) la linea piegava verso sud per arrivare al capolinea.
Porto Torres-Miniera di Canaglia: linea attiva prima della seconda guerra mondiale per collegare i siti minerari di Canaglia, Monte Truddu e Monte Rosso con dei depositi situati a Porto Torres, da dove poi, tramite una teleferica di 700 m, i minerali arrivavano sulle banchine del porto turritano. Lo sviluppo della ferrovia era di circa 20 km.
Porto Torres-Nuragaddu: breve linea Decauville (1300 m) di raccordo tra il porto di Porto Torres e la cava di Nuragaddu attiva tra la fine dell'Ottocento e il Novecento.
Saline di Molentargius: le ex saline di Molentargius, nella parte orientale di Cagliari, furono servite da una ferrovia di complessivi 4 km di sviluppo con locomotori elettrici per il traino da terra dei natanti carichi di sale verso il mare aperto.
Le rete sarda, nonostante la sua estensione, risente di un forte divario strutturale e tecnico se paragonata alla situazione del resto d'Italia. Inoltre la densità ferroviaria della rete a scartamento ordinario è oltre 3 volte più bassa rispetto alla media nazionale (17,8 m/km² contro i 55 m/km² medi dell'Italia).
Oltre a questo, buona parte della rete ferroviaria è a binario unico: al 2013 infatti solo i 50 km tra Cagliari e San Gavino Monreale sono a doppio binario (circa l'11,6% della rete RFI in Sardegna, il 4,8% dell'intera rete sarda esistente). Riguardo l'armamento, i binari presentano rotaie da 60 e 50 kg/m, con traversine prevalentemente in cemento armato precompresso.
A livello di controllo del movimento sulla rete del gruppo FS buona parte delle stazioni è priva di personale addetto (i capostazione), e le varie operazioni sono dagli anni duemila comandate dal DCO di Cagliari, fatte salve le stazioni principali.
Se la rete principale paga un certo ritardo nei confronti della media nazionale, la rete ARST (la più estesa rete ferroviaria italiana a scartamento ridotto) a livello infrastrutturale è in una situazione di arretratezza ancor maggiore, fatto che nel corso degli anni ne ha compromesso la competitività rispetto al trasporto su gomma. Interamente a binario unico non elettrificato (se si escludono le tratte attrezzate per il transito tramviario nei pressi di Cagliari e Sassari), la rete a scartamento ridotto utilizza in buona parte binari con rotaie da 36 kg/m con traverse biblocco in cemento, ma in parecchi tratti si sfruttano ancora binari con armamento da 27 kg/m con traverse in legno. Il caso limite si riscontra nelle linee turistiche, in cui in alcuni casi si sfruttano ancora le rotaie posate a fine Ottocento. Il sistema di segnalazioni e precedenze in certe tratte si basa ancora sugli ordini di servizio (come il caso della Nuoro-Macomer, reso noto alle cronache dopo lo scontro tra due treni nel giugno 2007 costato la vita a 3 persone).
Sia Trenitalia che ARST utilizzano esclusivamente locomotive e automotrici diesel per i propri servizi a causa della rete non elettrificata, fatto che spiega in parte le non eccezionali velocità con cui vengono coperte le relazioni. Riguardo Trenitalia, buona parte del materiale utilizzato è stato prodotto negli anni ottanta, seppur la flotta passeggeri sia stata interamente sottoposta a restyling all'inizio del nuovo millennio.
Solo i Minuetto in circolazione dal dicembre 2005 e gli ATR 365 e 465 (in esercizio dal dicembre 2015) sono di più recente costruzione. A livello di velocità, i mezzi raggiungono punte comprese tra i 120 e i 130 km/h, ma le asperità dei tracciati, specie nella parte settentrionale dell'isola, e il tipo di trazione fanno sì che le velocità commerciali siano piuttosto basse: a titolo di esempio, il più rapido dei treni Cagliari-Sassari presenti nell'orario del primo semestre 2013 copre il tracciato in 2 ore e 50 minuti effettuando 3 fermate intermedie, con una media effettiva di 88,4 km/h, e solo pochi treni si avvicinano alla soglia dei 100 km/h di media nella parte meridionale dell'isola.
La rete ARST utilizza materiale decisamente più datato (buona parte dei mezzi è stata prodotta alla fine degli anni cinquanta), solo le ADe serie 90 (in uso dagli anni novanta) e le ADeS (entrate in servizio nel 2016) fanno eccezione a questo fatto. Sommando a questo fatto la tortuosità di molti percorsi e l'utilizzo dello scartamento ridotto, si spiegano le velocità di punta inferiori ai 100 km/h, e le medie ben al di sotto dei 60 km/h che vengono raggiunte dai convogli delle ferrovie secondarie.
Prendendo come riferimento i dati Trenitalia dell'anno 2016, sulla rete a scartamento ordinario sarda hanno viaggiato circa 4 100 000 passeggeri, con un numero di persone trasportate nel giorno feriale medio pari a 13 313 viaggiatori.
Nello specifico le tratte maggiormente trafficate sono quelle della parte meridionale dell'isola: secondo i dati della Regione Autonoma della Sardegna basati sull'anno 2006 circa l'82% dei viaggiatori è concentrato sulle tratte a sud di Oristano. Ulteriori dati del Ministero dei Trasporti, relativi all'anno 2000, quantificavano il numero degli abbonati in 2 100 000, a fronte di 4 708 000 viaggiatori sulla rete RFI sarda, dotata di 42 tra fermate e stazioni.
Sempre considerando i dati ministeriali, il traffico passeggeri è di tipologia prettamente pendolare: risulta infatti che il tragitto medio percorso dai viaggiatori all'epoca fosse di circa 40 km, ed in particolar modo la stazione FS di Cagliari risultava la meta della gran parte di questo traffico, che ha attirato 170 000 unità al mese (il 32% dell'intera regione) tra arrivi e partenze, in gran parte provenienti dal Campidano e dal Sulcis-Iglesiente. Su base mensile erano infatti 26 000 gli utenti in viaggio da e verso San Gavino Monreale, 25 000 da e verso Iglesias e Carbonia, 19 000 quelli da e verso Oristano.
Nettamente minore il numero di passeggeri che raggiungono il capoluogo dal nord e viceversa: risultavano 2 000 al mese gli utenti che hanno impiegato i treni da e per Sassari e Porto Torres e 1 300 quelli in arrivo o diretti ad Olbia e Golfo Aranci.
Il traffico sulla rete secondaria è anch'esso in buona parte pendolare, seppur la mole di passeggeri sia decisamente inferiore rispetto a quella della rete principale: secondo i dati 2005, sulle linee di trasporto pubblico delle allora FdS hanno viaggiato 1 356 654 passeggeri, di cui 474 607 sulla allora Cagliari-Isili, 135 942 sulla Macomer-Nuoro e 746 105 nelle linee del compartimento di Sassari. Considerando anche i passeggeri delle linee turistiche (circa 60 000), nel 2005 sulla rete complementare hanno viaggiato in tutto 1 417 425 passeggeri.
In Sardegna sono presenti due tranvie, entrambe denominate ufficialmente metropolitane leggere, nelle due maggiori città dell'isola, Cagliari e Sassari.
Dopo essere stata a lungo attraversata dai tram, dal 1893 sino agli anni settanta, negli anni duemila un nuovo progetto di trasporto urbano su rotaia è stato portato avanti nel capoluogo sardo. Affidata alle FdS e in seguito all'ARST, la tranvia è divenuta operativa nel marzo 2008, con l'apertura della prima linea al pubblico.
La tranvia di Sassari, gestita dall'ARST, è stata inaugurata nel 2006 dalle allora Ferrovie della Sardegna.
Edoardo Altara, Binari a Golfo Aranci - Ferrovie e treni in Sardegna dal 1874 ad oggi, Ermanno Albertelli Editore, 1992, ISBN 88-85909-31-0.
 Elettrio Corda, Le contrastate vaporiere - 1864/1984: 120 anni di vicende delle strade ferrate sarde: dalle reali alle secondarie, dalle complementari alle statali, Sassari, Chiarella, 1984.
 Fernando Pilia, Il trenino verde della Sardegna - Un secolo di storia tra pionieri, banditi, letterati e turisti, Silvana Editoriale, ISBN 88-366-0474-9.
 Giovanni Antonio Sanna, Le ferrovie del Sulcis - nella Sardegna sud occidentale fra documenti immagini e racconti, Cortona, Calosci Editore, 2012, ISBN 978-88-7785-267-0.
 Paolo Solinas, La Sardegna con il Trenino Verde: le ferrovie complementari, Maggioli Editore, ISBN 88-387-9774-9.
 Paolo Giuliani e Raffaele Sirolli, L'impegno di RFI nel Mezzogiorno (PDF), in RFI argomenti, vol. 2, nº 4, novembre 2004,  pp. 6-101. URL consultato il 14 maggio 2013.
 fmstoria, su FMS On line, Gestione Governativa Ferrovie Meridionali Sarde. URL consultato il 14 maggio 2013.
 Il Trenino Verde della Sardegna - Proposte per escursioni (catalogo dei viaggi), 15ª ed., ARST, 2012. URL consultato il 17 novembre 2012.
 Ernesto Imperato, Locomotive E491-E492 (PDF), su Storia delle rotabili, TrenoManiaFoto, 1º ottobre 2005. URL consultato il 14 dicembre 2007.
 Progetto di raddoppio della linea Decimomannu-San Gavino Monreale (PDF), Ministero delle infrastrutture. URL consultato il 14 dicembre 2007.
 La Direzione Regionale Sardegna, Gruppo Ferrovie dello Stato. URL consultato il 14 maggio 2013 (archiviato dall'url originale il 15 maggio 2013).
 ARST - Trasporti regionali della Sardegna, ARST. URL consultato il 12 marzo 2011.
 SardegnaVapore, Associazione Sarda Treni Storici "Sardegna Vapore". URL consultato il 12 marzo 2011.