
Touki Bouki è un film del 1973 diretto dal regista senegalese Djibril Diop Mambéty. Il film è stato presentato nella Quinzaine des Réalisateurs del Festival di Cannes e ha vinto il Prix de la Critique International del Festival di Mosca
Mory è un adolescente asociale che vaga solitario per la città a bordo della sua moto. Nell'infanzia è stato un pastore ma la sua mandria è stata portata al mattatoio. Anta è una studentessa dagli atteggiamenti anticonformisti. Ossessionati dal desiderio di partire per Parigi, i due amanti organizzano truffe e furti per recuperare la somma necessaria per il viaggio, riuscendo infine a derubare un ricco omosessuale e comperare i biglietti per il viaggio in nave. Ma al momento di imbarcarsi per Marsiglia, Mory fugge lasciando Anta partire sola.
L'aspetto autobiografico e il desiderio di mettere in discussione l'illusione dell'emigrazione si uniscono alla volontà di infrangere i canoni formali tipici del cinema africano dell'epoca e di sperimentare un nuovo linguaggio cinematografico. Mambéty racconta una storia dalle forti connotazioni sociali e politiche utilizzando tutte le potenzialità formali e stilistiche del linguaggio cinematografico e lasciando allo spettatore il compito di ricostruire la storia e decifrare il significato fortemente simbolico e metaforico delle immagini.
La critica è unanime nel sottolineare l'originalità della scrittura cinematografica che attraverso un montaggio sperimentale inserisce nella trama narrativa immagini simboliche della cultura africana tradizionale conferendo al film una forte cifra onirica e allegorica. Pur affrontando il classico tema del confronto tra modernità e tradizione, il film non usa il linguaggio didascalico e lineare tipico del cinema africano dell'epoca, ma è alla ricerca di un nuovo stile. Considerato film originale e atipico, Touki Bouki è spesso paragonato dai critici a Pierrot le fou di Jean Luc Godard e al Cinema Novo brasiliano.
Alcuni critici gli rimproverano la complessità della sintassi e il tono onirico che non permettono una comprensione immediata e ad altri non sfugge la mancanza di rigore tecnico.
Considerato il primo film africano d'avanguardia, Touki Bouki rimane un caso unico per la produzione del continente e diventerà film culto per molti registi africani alla ricerca di un linguaggio innovativo.
Proiettato nelle sale di Dakar nel 1975 per soli quattro giorni, Touki Bouki, collocandosi stilisticamente all'estremo opposto rispetto al cinema di Sembène Ousmane, scatenò un ampio dibattito negli spettatori.

Il tour dei British and Irish Lions 1980 fu il 21º tour ufficiale della formazione interbritannica di rugby a 15 dei British and Irish Lions; si tenne per l'11ª volta in Sudafrica, dal 10 maggio al 12 luglio 1980, e consisté in una serie di 18 incontri, di cui quattro test match contro gli Springbok, programmati in altrettanti sabati sparsi tra tutti i tre i mesi della spedizione (uno in maggio, due in giugno e uno in luglio, coincidente con l'ultimo incontro assoluto del tour).
Gli altri quattordici incontri si tennero contro otto squadre provinciali (nell'ordine EP Elephants, Natal, Orange Free State, Transvaal, Eastern Transvaal, Northern Transvaal, Western Province e Griqualand West), quattro squadre a inviti, uno contro la nazionale A, gli Junior Springboks, e infine contro i South African Barbarians che allineavano anche giocatori internazionali come l'argentino Hugo Porta.
Allenatore capo della squadra dei British Lions fu l'irlandese Noel Murphy, capitano l'inglese Bill Beaumont.
La serie dei quattro test match fu vinta dal Sudafrica per 3 incontri a uno: i Lions vinsero il proprio incontro a serie ormai persa, sul 3-0 per gli Springbok.
A causa delle ripercussioni politiche circa l'opportunità di disputare incontri sportivi con un Paese che attuava in patria un regime di discriminazione razziale, quello del 1980 rimase l'ultimo tour dei Lions in Sudafrica per 17 anni, fino al 1997.
Il Sudafrica non era un Paese gradito in Gran Bretagna e già dieci anni prima, in occasione del tour degli Springbok nelle Isole britanniche del 1969-70, vi erano state veementi proteste, guidate da leader politici del laburismo giovanile come Peter Hain e Gordon Brown, perché il tour venisse annullato sulla scorta di quanto già era avvenuto pochi mesi prima, quando a essere accantonata fu una serie di test match di cricket in cui i sudafricani avevano espresso disappunto per la presenza di un giocatore di colore nelle file inglesi.
A tali annullamenti fece seguito il bando sudafricano da parte del CIO nel 1970, anche se la questione venne posta in maniera più incisiva in seno al comitato dei Giochi del Commonwealth a metà decennio, in quanto alcune nazioni africane minacciarono il boicottaggio di tale rassegna per protesta verso quei Paesi che ancora intrattenevano relazioni sportive con il Sudafrica; per effetto di ciò quest'ultimo rimase isolato e tentò di non essere escluso dagli eventi internazionali pagando surrettiziamente (tramite sponsor) atleti stranieri che venissero a competere in esibizione sul loro territorio: è il caso di una spedizione non autorizzata di crickettisti inglesi nel 1981 che portò al bando di alcuni di essi da parte della loro Federazione o del famoso tour dei New Zealand Cavaliers del 1986, composto da rugbisti a 15 neozelandesi recatisi individualmente in Sudafrica e, per questo, sanzionati al ritorno con il bando per due gare ufficiali che, per molti di essi, costituì la fine della carriera internazionale.
Il — da poco in carica — governo conservatore di Margaret Thatcher, alla fine del 1979, non aveva mostrato alcuna intenzione di alleggerire il bando verso il Sudafrica e, benché inabile formalmente a imporre alle federazioni sportive britanniche qualsiasi boicottaggio sportivo, espresse alla Rugby Football Union, la più influente tra le quattro componenti dei British Lions, il proprio desiderio che la formazione interbritannica si astenesse da effettuare un tour, programmato per maggio 1980, in quel Paese.
Al contrario la RFU ignorò la richiesta del governo e a gennaio 1980, di concerto con le altre tre federazioni rugbistiche delle Isole britanniche decise di proseguire con l'organizzazione, assegnando la gestione del tour al nordirlandese Syd Millar e la guida tecnica a Noel Murphy.
I giocatori convocati per il tour furono 30, dei quali 8 inglesi compreso il capitano Beaumont, 5 irlandesi, 4 scozzesi e 13 gallesi, quest'ultimo il contingente più nutrito della spedizione che rispecchiava la forza del Galles (otto vittorie nelle 12 edizioni precedenti) e il ritorno dell'Inghilterra (campione uscente con il Grande Slam del Cinque Nazioni 1980); tra di essi figuravano anche 10 superstiti del tour precedente, quello del 1977 in Nuova Zelanda.
Il tour fu costellato da diversi infortuni già dall'inizio: lo scozzese Andy Irvine fu sostituito da Elgan Rees prima ancora di partire; il gallese Stuart Lane passò alle statistiche per essere il giocatore con la più corta militanza nei Lions, con soli 55 secondi di gioco nella partita inaugurale del tour a Port Elizabeth contro EP Elephants prima di rompersi il crociato anteriore; Rodney O'Donnell subì un infortunio al collo e terminò in quel tour la sua carriera agonistica; Mike Slemen, benché non infortunato, dovette tornare a Liverpool per problemi familiari; nel corso della spedizione, oltre al citato Slemen, furono 8 i giocatori rimpiazzati a causa di infortunio.
Come detto, la formazione interbritannica fu vittoriosa in tutti gli incontri infrasettimanali a iniziare dal primo a Port Elizabeth che registrò la prima citata defezione per infortunio, quella di Stuart Lane.
Rispetto alle consuetudini, fu organizzato un (insolitamente, per l'epoca) corto tour di soli due mesi, in controtendenza rispetto alle spedizioni d'oltremare durante le quali le squadre rimanevano in visita del Paese ospitante almeno tre mesi.
Le assenze tuttavia cominiciarono a pesare soprattutto perché riguardavano i tre quarti dove c'era meno ricambio, laddove la prima linea, costruita sul trio inglese, costruita sul trio Cotton-Wheeler-Blakeway, riusciva a conquistare palloni da smistare alle retrovie; David Richards, Gareth Davies e Terry Holmes dovettero lasciare per infortunio e fu necessario rimpiazzarli chiamando d'urgenza dall'Europa sostituti disponibili a prendere il loro posto.
Se i Lions erano riusciti ad ammortizzare il peso delle perdite durante i primi sei match infrasettimanali (altrettante vittorie contro tre formazioni provinciali e tre a inviti), l'importanza dei giocatori venuti a mancare si sentì nel primo test match a Città del Capo quando gli Springbok marcarono cinque mete contro una sola dei visitatori, che mitigarono il passivo solo grazie a 18 punti di Tony Ward al piede (5 piazzati e un drop) per un totale di 26-22 per i padroni di casa.
Tra il primo e il secondo test match vi furono tre vittorie infrasettimanali contro una selezione a inviti dei distretti e le provincie del Transvaal ed Eastern Transvaal; a Bloemfontein il conteggio finale fu di 4 mete a 2 per gli Springbok e vittoria interna per 26-19 con conteggio di infortunati in aumento.
Ancora, due vittorie convincenti contro gli Junior Springboks e Northern Transvaal diedero nuova fiducia ai Lions, ma il terzo test, quello di Port Elizabeth, fu quello che diede al Sudafrica la vittoria nella serie, anche se vinto 12-10 e con una meta per parte.
Fu evidente che, pur perdendo di misura, i britannici stavano scontando le numerose defezioni per infortunio difficili da fronteggiare con le sostituzioni all'ultimo minuto.
Nell'ultima tornata di infrasettimanali prima del quarto e finale test match ormai valevole solo per il prestigio, i Lions colsero una vittoria di rilievo contro la selezione dei South African Barbarians arricchita all'apertura dall'invito dell'argentino Hugo Porta.
Nel test match che chiuse il tour, al Loftus Versfeld di Pretoria, i Lions marcarono tre mete contro una sola degli Springbok e si aggiudicarono l'incontro 17-13.
Alla fine della spedizione, fatta eccezione per Slemen, furono 8 su 30 i giocatori avvicendati, ovvero più di un quarto.
I sudafricani nel corso del decennio tentarono in tutti i modi di aggirare il bando internazionale, con alterni risultati e misure che causarono polemiche ovunque: nel 1981 una  spedizione sudafricana in Nuova Zelanda fu boicottata dai contestatori che ad Hamilton disseminarono il campo di chiodi e schegge di vetro, e durante un test match ad Auckland un pilota amatoriale sorvolò Eden Park lanciando bombe di farina sui giocatori per protesta.
Un nuovo tour neozelandese in Sudafrica fu annullato nel 1985 e l'anno successivo la federazione sudafricana organizzò un'estemporanea spedizione in odor di professionismo che costò ai tesserati della NZRU una squalifica di due gare.
Alla prima coppa del mondo di rugby nel 1987 il Sudafrica non fu ammesso, anche se questo non bastò per evitare che, per esempio, l'URSS, invitata a tale competizione, declinasse perché, pur essendo gli Springbok banditi dalla competizione, la federazione era ancora presente nell'International Rugby Football Board.
Per quanto riguarda invece i British Lions, le polemiche interne furono sufficienti a evitare di mettere in calendario future visite in Sudafrica: la prima volta in cui tornarono ufficialmente nel Paese fu nel 1997, diciassette anni dopo, ad apartheid ormai finito da più di cinque anni.
L'irlandese Rodney O'Donnell, infortunatosi al collo, smise di giocare e Stuart Lane che, come detto, è noto per avere la più breve carriera nelle file dei Lions, non gareggiò più a livello internazionale.
Tra i partecipanti al successivo tour in Sudafrica del 1997 figurò Scott Quinnell, figlio di Derek che prese parte a quello del 1980.
Delle altre persone di rilievo di quel tour, Syd Millar e Bill Beaumont divennero in seguito presidenti dell'International Rugby Board (oggi World Rugby); Andy Irvine divenne presidente della federazione scozzese e manager del tour vittorioso dei Lions in Australia nel 2013.
John Robbie nel 1981 rimase in Sudafrica dopo essere stato licenziato dalla Guinness a causa della sua partecipazione a un tour con la nazionale irlandese in tale Paese e per 35 anni lavorò in una trasmissione radiofonica che nei primi anni novanta ospitò personalità che si opponevano all'apartheid attirandosi pesanti critiche da politici e vertici di polizia e forze armate.
Anche l'inglese John Carleton perse il suo posto di insegnante a Wigan al rientro in patria, ma successivamente si impiegò alla filiale della Bank of Ireland di Liverpool.
Clive Woodward, all'epoca funzionario bancario, divenne allenatore professionista e commissario tecnico dell'Inghilterra che nel 2003 vinse l'unica Coppa del Mondo guadagnata da una squadra nazionale dell'Emisfero Nord; nel 2005 guidò anche i Lions in un tour in Nuova Zelanda che tuttavia si risolse in 3 sconfitte per gli interbritannici.
(EN) Garry Whannel, Culture, Politics and Sport: Blowing the Whistle, Revisited, London, Routledge, 2008, ISBN 113411561X.
(EN) Tony Collins, The Oval World: A Global History of Rugby, London, Bloomsbury, 2015, ISBN 1408843722.
Il tour dei British and Irish Lions 1997 fu il 26º tour ufficiale della formazione interbritannica di rugby a 15 dei British and Irish Lions; si tenne per la 12ª volta in Sudafrica, dal 24 maggio al 5 luglio 1997, e consisté in una serie di 13 incontri, di cui tre test match contro gli Springbok.
Si trattava del primo tour dei Lions nell'era professionistica del rugby a 15 e ne costituì la prima uscita ufficiale in Sudafrica dal 1980, grazie alla fine dell’apartheid in tale Paese e alla rimozione del bando internazionale cui era sottoposto per tale motivo.
I tre test match contro gli Springbok campioni del mondo in carica si tennero, nell'ordine, a Città del Capo, Durban e Johannesburg negli ultimi tre sabati della spedizione.
Gli altri dieci incontri si tennero contro il Sudafrica A (gli Emerging Springboks) e nove province che disputano la Currie Cup (nell'ordine Eastern Province, Border Bulldogs, Western Province, Mpumalanga, Northern Transvaal, Golden Lions, Natal, Orange Free State e Norhern Free State).
Allenatore capo della squadra dei British Lions fu lo scozzese Ian McGeechan, assistito dal suo connazionale Jim Telfer.
La serie dei tre test match fu vinta per 2-1 dai British Lions, che chiusero subito il discorso-vittoria nei primi due incontri e persero il terzo dai sudafricani; per 16 anni fu l'ultima conquista di una serie da parte dei Lions, che si riaffermarono soltanto nel 2013 in Australia.
Gli incontri infrasettimanali senza valore di test match si risolsero in nove vittorie e una sconfitta (contro il Northern Transvaal a Pretoria).
Il tour, organizzato dopo la fine dell’apartheid in Sudafrica e sulla scia della vittoria degli Springbok nella Coppa del Mondo di rugby 1995, fu il primo in tale Paese da 17 anni a quella parte; forti erano gli interrogativi sul destino della formazione dopo il tour sulla scorta del montante professionismo, all'epoca vigente da meno di due anni nel rugby a 15.
In Inghilterra, inoltre, vi erano forti contrasti tra i club e la Federazione per via della gestione dei giocatori da prestare alle Nazionali; la stessa Federazione inglese era entrata, nella stagione precedente, in rotta con le altre tre union delle Isole Britanniche e la Francia per una questione economica di diritti televisivi del Cinque Nazioni, che l'Inghilterra aveva ceduto alla piattaforma satellitare Sky laddove le altre Federazioni avevano continuato a negoziarli con le emittenti terrestri in chiaro al fine di non frenare la diffusione della disciplina tra il pubblico; la decisione inglese aveva indotto le altre quattro Federazioni a escluderla dal Torneo, salvo poi riammetterla quando un labile accordo tra le sei Federazioni era stato raggiunto sulla suddivisione della quota spettante all'Inghilterra.
Fu in tale clima che il selezionatore dei Lions, lo scozzese Ian McGeechan, coadiuvato dal suo vice e connazionale Jim Telfer, diramarono le convocazioni per il tour in Sudafrica; manager del tour era l'ex nazionale inglese Fran Cotton.
McGeechan era alla guida del suo terzo tour, traguardo mai raggiunto in precedenza da qualsivoglia altro allenatore, e aveva partecipato anche a due spedizioni, nel 1974 e nel 1977, come giocatore.
La lista iniziale, di 35 giocatori (19 avanti e 16 tre quarti), fu la più nutrita fino ad allora mai selezionata per le spedizioni della selezione interbritannica; nella sua composizione iniziale prevedeva 18 inglesi, 8 gallesi, 5 scozzesi e 4 irlandesi.
Nel corso del tour la lista si allungò a 40 nomi per via dei rimpiazzi causa infortunio; i cinque elementi aggiunti furono gli inglesi Kyran Bracken, Mike Catt, Tony Diprose e Nigel Redman e lo scozzese Tony Stanger.
A essere designato capitano fu l'inglese Martin Johnson, seconda linea già presente al tour di quattro anni prima in Nuova Zelanda.
Il primo incontro della serie si tenne il 24 maggio 1997 al Boet Erasmus di Port Elizabeth, stadio che 23 anni prima, durante il tour del 1974, era stato teatro di una partita durissima e piena di scontri fisici tra i Lions e gli Springbok, passata alla storia come Battaglia del Boet Erasmus e vinta 26-9 dalla formazione interbritannica; più recentemente, inoltre, nel corso della Coppa del Mondo di rugby 1995, l'incontro tra Sudafrica e Canada era sfociato in una violenta rissa nata dalla volontà dei nordamericani di non farsi sopraffare fisicamente dai padroni di casa; a seguito di tale evento tre giocatori, due canadesi e il sudafricano John Dalton, erano stati squalificati per un mese dopo essere stati espulsi dall'arbitro.
L'avversario a Port Elizabeth fu l'Eastern Province, che nel primo tempo resse bene l'impatto contro i britannico-irlandesi chiudendo il primo tempo in svantaggio per 6-10 (per i Lions una meta di Guscott trasformata da Jenkins, autore di ulteriori tre punti su calcio piazzato) e addirittura, dopo soli 9' nel secondo tempo, passando in vantaggio con una meta di Deon Kayser che portò momentaneamente la sua squadra sull'11-10; solo a 17' dalla fine lo scozzese Doddie Weir riportò i Lions in vantaggio e prima della fine Underwood, ancora Guscott e Greenwood assicurarono la vittoria per 39-11 agli ospiti, la cui prestazione fu tuttavia giudicata non convincente dalla stampa e non sufficiente per preoccupare gli Springbok quando fosse giunto il momento di affrontare i test match .
Stessi dubbi furono espressi dalla stampa anche per il secondo incontro, quattro giorni più tardi, disputatosi a East London contro i Border Bulldogs sotto una pioggia battente: a fronte di un Paul Grayson che sbagliò cinque piazzati su cinque vi fu una formazione sudafricana che concesse poco e in vantaggio per 14-10 cedette solo a pochi minuti dalla fine con una meta di Wainwright poi consolidata da un piazzato di Stimpson; contemporaneamente la squadra subì il primo dei suoi infortuni, quello del gallese Scott Gibbs, uscito per sospetta rottura dei legamenti della caviglia.
Il 31 maggio successivo a Città del Capo l'incontro con il Western Province fu un banco di prova ancor più severo: i Lions furono risospinti indietro in almeno sei mischie a favore, circostanza che fece dichiarare al capitano Martin Johnson che, data la natura più dura del gioco in Sudafrica, era ancor più necessario giocare con spirito di sacrificio e di squadra, anche se alla fine, grazie alla tenuta fisica e a un finale di gara dominato, gli interbritannici si imposero 38-21: eroi di giornata Tim Stimpson (4 piazzati e 2 trasformazioni, 18 punti) e John Bentley (2 mete, 10 punti).
Nel frattempo McGeechan dovette anche far fronte alla lista degli infortuni che iniziava a far mancare uomini nelle posizioni-chiave: all'apertura Paul Grayson si portava ancora dietro problemi fisici che lo stavano rendendo indisponibile e il tecnico richiamò Mike Catt, in quei giorni impegnato in Argentina nel tour della nazionale inglese.
Il 4 giugno successivo, a Witbank, i Lions affrontarono la selezione provinciale di Mpumalanga, riportando una larga vittoria per 64-14, frutto di 10 mete di cui 7 trasformate: in tale punteggio spiccò la prestazione del terza ala scozzese Rob Wainwright che, fatto insolito per un avanti, mise a segno tre mete e fu il miglior marcatore dell'incontro con 15 punti; tuttavia McGeechan perse lo scozzese Weir, il che rese necessario il richiamo di un altro inglese dal tour in Argentina, Nigel Redman, all'epoca trentaduenne e giunto al termine della carriera.
Ben più impegnativo l'incontro di Pretoria tre giorni più tardi, in cui la squadra andò incontro alla sua prima sconfitta, un 30-35 a opera del Northern Transvaal, che nell'occasione significò la prima sconfitta contro una provincia sudafricana dopo 29 anni (Transvaal a Johannesburg nel tour del 1968); alla base della sconfitta la superiorità in mischia della formazione di Pretoria, che impose la sua supremazia e fece guadagnare alla squadra numerosi possessi che si tradussero in quattro mete (contro tre degli ospiti).
Ad appesantire la sconfitta giunse pure la squalifica di un turno, la prima mai subìta da un giocatore dei British Lions, di Scott Gibbs, appena rientrato dall'infortunio e colpevole di avere colpito la sua controparte Grant Esterhuizen con un pugno durante un placcaggio.
L'11 giugno a Johannesburg fu il turno dei Golden Lions, formazione un tempo nota come Transvaal, che ingaggiò un incontro molto fisico e dispendioso, del quale tuttavia i Leoni britannici vennero a capo grazie a John Bentley e Austin Healey, che misero a segno una meta ciascuno; il punteggio finale, 20-14 per gli ospiti, parla di una vittoria di misura ma nel complesso giudicata legittima.
Al termine dell'incontro si aggregò alla squadra l'inglese Tony Diprose, chiamato come rimpiazzo di Scott Quinnell, infortunatosi a Pretoria.
La partita di Durban contro i Natal Sharks era, sulla carta, tra le più difficili di quelle riguardanti gli impegni con le selezioni provinciali, dal momento che i Lions si apprestavano ad affrontare la squadra campione uscente della Currie Cup 1996, ma un atteggiamento aggressivo fin dall'inizio unito alla precisione al piede di Neil Jenkins e alla dominazione in mischia, ben guidata da Rob Howley, permise agli ospiti di mettere al sicuro il risultato anzitempo e chiudere l'incontro con 30 punti di scarto, 42-12.
L'unica nota stonata dell'incontro fu il serio infortunio occorso allo stesso Howley, costretto a lasciare il tour e a rientrare in Galles a causa di una slogatura alla spalla: si rese quindi necessario l'ennesimo prelievo dalla spedizione inglese in Sudamerica, quello di Kyran Bracken.
Quattro giorni prima del primo test match della serie, allo stadio dei Boland Cavaliers di Wellington andò in scena l'anteprima contro la selezione nazionale A, gli Emerging Springboks, rinforzati da Marius Goosen, Deon Kayser, Dale Santon e soprattutto Percy Montgomery, tutti o quasi elementi già affermati o in odore di Nazionale maggiore: i Lions riportarono una netta e brillante vittoria per 51-22, con sei mete marcate contro tre e Nick Beal autore di tre marcature.
Dopo 4 settimane di incontri provinciali giunse infine il giorno del primo test match, in programma al Newlands Stadium di Città del Capo: i campioni del mondo parvero prendere facilmente il comando delle operazioni, andando prima a segno al piede con Edrich Lubbe, poi, dopo il temporaneo pareggio del solito Jenkins, a meta con du Randt e Bennett, mentre di nuovo Jenkins tentava di tenere il punteggio entro limiti ragionevoli: il primo tempo si chiuse 13-9 per i sudafricani, parzialmente ripresi ancora da Jenkins che riportò gli ospiti sotto di uno, ma gli Springbok allungarono a 16 con Henry Honiball dopo 10 minuti dall'inizio della ripresa, anche se quelli si rivelarono essere poi gli ultimi punti della formazione di casa: ancora Jenkins ridusse le distanze 16-15 poi, a 7 minuti dalla fine, Matt Dawson mise a segno la meta del sorpasso dei Leoni e, quasi allo scadere, lo scozzese Alan Tait mise la parola fine all'incontro marcando la meta del definitivo 25-16.
Nell'attesa del secondo test match di Durban i Lions furono a Bloemfontein per affrontare la provincia del Free State, incontro in cui il rimpiazzo Nigel Redman fu nominato capitano: la partita vide da un lato il nazionale sudafricano Jannie de Beer realizzare 20 punti (una meta, tre trasformazioni e tre calci), ma dall'altro Stimpson realizzare una meta, quattro trasformazioni e tre piazzati nel quadro di una prestazione globale che portò i Lions a vincere 50-20 una partita ben giocata da ambo le parti, che spinse il team manager Fran Cotton ad affermare che la sua squadra aveva giocato una delle sue migliori partite di sempre.
Il 28 giugno a Durban i Leoni si assicurarono in anticipo la vittoria nella serie, battendo gli Springbok al termine di una partita frutto di due strategie di gioco diametralmente opposte: alla mano quella sudafricana, capace di portare a meta, nell'ordine, Joost van der Westhuizen, Percy Montgomery e André Joubert; al piede quella britannico-irlandese, forte della precisione di Neil Jenkins e di un drop quasi allo scadere di Jeremy Guscott che spareggiò l'incontro: i padroni di casa, infatti, forti delle tre realizzazioni (non trasformate), si erano portati fino al 15-9, punteggio che li premiava fino a 14' dalla fine, quando un fallo di André Venter fu punito con un calcio piazzato che Jenkins trasformò; ancora Venter causò la punizione che portò il gallese a pareggiare i conti a 7' dalla fine, e al 77' Guscott, ben protetto dalla sua prima linea, calciò in mezzo ai pali per il definitivo 18-15 a favore dei Lions.
A Welkom, il 1º luglio, si tenne l'ultimo degli incontri infrasettimanali, contro la provincia del Northern Free State: nonostante la vittoria larga per 67-39, la coppia McGeechan-Telfer si dichiarò «insoddisfatta» per la prestazione complessiva: a fronte delle dieci mete realizzate, infatti, i Lions ne concessero cinque agli avversari e incassarono 39 punti, che nessuno nel tour aveva loro inflitto fino a quel momento, neppure in un test match (la barriera fu infranta 8 anni più tardi in Nuova Zelanda, quando i Leoni persero 18-48 dagli All Blacks).
L'ultimo test match, a Johannesburg, fu disputato da una selezione interbritannica visibilmente affaticata o, comunque, senza più la tensione agonistica che l'aveva portata a giocare con maggior determinazione e aggressività e a vincere i primi due incontri della serie; tuttavia, a dispetto del risultato, il più largo della serie (sconfitta 16-35), fino a circa sei minuti dalla fine il punteggio vedeva gli Springbok in vantaggio per 23-16 e i Lions mancare una grossa occasione per andare a meta e possibilmente raggiungere il pareggio; al 75' André Snyman portava i sudafricani a 28 e proprio allo scadere Joost van der Westhuizen marcava la meta che, trasformata, fissava il risultato finale a 35-16, che non modificava l'esito della serie ma salvava parzialmente l'orgoglio dei padroni di casa.
Il tour, come detto, fu il primo dell'era professionistica del rugby a 15, disciplina che aveva aperto le porte alla remunerazione dei giocatori solo nell'agosto 1995, ponendo fine a quel fenomeno chiamato dai francesi amateurisme marron (ovvero pagamenti clandestini o sotto mentite spoglie di prestazioni sportive in regime di dilettantismo obbligato), anche se la quasi totalità dei giocatori provenivano da carriere in gran parte dilettantistiche; l'interrogativo più frequente nel mondo sportivo britannico era, quindi, quale ruolo potesse avere, nell'epoca professionistica, una formazione costituita appositamente per un tour ogni quattro anni (per completezza d'informazione va ricordato che tale interrogativo si sarebbe riproposto ciclicamente, persino in occasione del tour, vincente, in Australia del 2013).
La prima impressione a caldo, in seguito confermata dalla circostanza che i Lions continuarono la loro attività, fu che le quattro union delle Isole Britanniche riuscirono a gestire bene il passaggio al professionismo, e che le voci che volevano che i Lions fossero «una specie a rischio d'estinzione» fossero state smentite.
Sulla scia del successo in terra sudafricana, l'allenatore McGeechan suggerì che i Lions non dovessero limitare la loro attività solo ai tour quadriennali, ma anche a incontri disputati sul proprio terreno in occasione delle visite di fine anno in Europa delle Nazionali dell'Emisfero Sud, anche se il presidente del comitato esecutivo della squadra, Ray Williams, fu più freddo al riguardo, e sottolineò che non è nella natura dei Lions disputare una gara una tantum come i Barbarians, con tutti i rischi che esso comporta, e che siccome i Lions disputano test match e vari incontri di alto livello, essi necessitano di preparazione e tempo di aggregazione, garantito solo in ottica di un tour .
Più in generale McGeechan si dichiarò fiducioso delle positive ricadute del tour sull'innalzamento della qualità del rugby britannico, aggiungendo che sarebbe stato «un colpevole spreco» non mettere a frutto l'esperienza maturata dai quaranta elementi che scesero in campo in Sudafrica; il suo vice Jim Telfer al riguardo sottolineò la responsabilità degli allenatori nel mantenere alti tali standard raggiunti, perché convinto che i giocatori tendano fisiologicamente a risparmiarsi quando non vi è necessità di impiegare sforzi superflui per vincere.
Gran parte dei 22 inglesi impiegati nel tour costituirono l'ossatura della Nazionale di Clive Woodward e 11 di essi (Back, Bracken, Catt, Dallaglio, Greenwood, Hill, Johnson, Leonard, Regan e Shaw) fecero parte della squadra che vinse la Coppa del Mondo di rugby 2003 in Australia.
Ai backstage della spedizione in Sudafrica è dedicato un documentario, pubblicato a fine 1997 e successivamente riedito su DVD, dal titolo Living with Lions , cui si aggiunse un seguito che narrò delle ultime due partite, Living With The Lions 2 — The Final Week.
Dei 59 punti realizzati nei test match dai Lions, 41 provengono da Neil Jenkins (1 trasformazione e 13 calci piazzati), miglior realizzatore di punti della serie; 10 provengono da Matt Dawson, miglior marcatore di mete (2); i rimanenti 8 punti provengono da Alan Tait (una meta) e Jeremy Guscott (un drop).
Il totale di Jenkins nel tour è di 110 punti, considerando anche i 59 punti marcati negli altri incontri infrasettimanali; tuttavia il giocatore ad aver ottenuto il maggior numero di punti in assoluto nel tour fu l'inglese Tim Stimpson, 111 punti frutto di 4 mete, 23 trasformazioni e 15 calci piazzati, tutti però realizzati durante gli incontri settimanali; nell'unico test match della serie contro gli Springbok cui Stimpson prese parte, subentrando nel corso del primo tempo al posto dell'infortunato Tony Underwood, non riuscì a marcare alcun punto.
In assoluto, i giocatori più presenti in campo, con 8 presenze ciascuno, furono Jeremy Davidson e Neil Jenkins (3 test match), Neil Back e John Bentley (2), Jason Leonard e Tony Underwood (1).
Mike Catt, Graham Rowntree e Dai Young furono, invece, i giocatori con più presenze nel tour a non essere mai scesi in campo durante un test match: essi vantano infatti 6 incontri, ma tutti infrasettimanali; ancora, i citati Leonard e Underwood furono i giocatori meno schierati nei test match a essere scesi in campo il maggior numero di volte complessive: a fronte, infatti, dell'unico test disputato, vantano infatti la presenza in altri 7 incontri infrasettimanali.
(FR) François Duboisset, Frédéric Viard, Le rugby pour les nuls, Paris, First-Gründ, 2011, ISBN 2-7540-3290-8.
(EN) Historical Results, su lionsrugby.com, British and Irish Lions. URL consultato il 20 settembre 2017.
Il tour dei British and Irish Lions 2013 fu il 30º tour ufficiale della formazione interbritannica di rugby a 15 dei British and Irish Lions; si tenne per la 13ª volta in Australia, dal 1º giugno al 6 luglio 2013, e consisté in una serie di 10 incontri, di cui tre test match contro gli Wallabies, programmati per gli ultimi tre sabati della spedizione.
Gli altri sei incontri in tale Paese si tennero contro le cinque franchise australiane in Super Rugby (Brumbies, Melbourne Rebels, Reds, Waratahs e Western Force) più una formazione mista di giocatori provenienti dal Queensland e dal Nuovo Galles del Sud.
Il primo incontro della spedizione si tenne altresì a Hong Kong contro la selezione britannica a inviti dei Barbarians.
Allenatore capo della squadra dei British Lions fu il neozelandese Warren Gatland, capitano il gallese Sam Warburton.
La serie dei tre test match fu vinta dai British Lions per 2 a 1: a due incontri iniziali combattuti (rispettivamente 23-21 per i Lions e 16-15 per l'Australia) fece riscontro un terzo incontro dominato e largamente vinto dalla formazione interbritannica per 41-16; si trattò della prima vittoria in una serie dal tour del 1997 in Sudafrica e della prima vittoria in Australia dal tour del 1989.
Gli incontri infrasettimanali senza valore di test match si risolsero in sei vittorie e una sconfitta (contro i Brumbies a Canberra).
Il tour fu pianificato dal 2010, con la nomina di Andy Irvine, presidente della Federazione rugbistica scozzese, a manager dei Lions.
Lo schema previsto fu quello di tre test match contro gli Wallabies (la nazionale australiana) più altri sette incontri, uno dei quali di apertura a Hong Kong contro i Barbarians.
Il 4 settembre 2012 Irvine annunciò il neozelandese Warren Gatland, C.T. del Galles, alla guida dei British Lions; lo staff tecnico di Gatland, annunciato in seguito, fu composto dagli assistenti inglesi Graham Rowntree (allenatore degli avanti) e Andy Farrell (tre quarti) nonché i gallesi Rob Howley (tre quarti) e Neil Jenkins (allenatore ai calci).
La squadra, inizialmente composta di 37 elementi e resa nota a fine aprile 2013, schierava 21 avanti e 16 tre quarti, con predominanza di elementi provenienti dal Galles vincitore del Sei Nazioni 2013 (15 giocatori); a seguire l'Inghilterra con 10 giocatori tra cui il giovane Owen Farrell, uno dei due mediani d'apertura scelti da Gatland; 9 giocatori, compreso l'altro mediano d'apertura Jonathan Sexton, provenivano dalla federazione dell'Irlanda, mentre 3 erano gli scozzesi.
L'inglese Jonny Wilkinson, ritiratosi dalla Nazionale dopo la Coppa del Mondo di rugby 2011, ma all'epoca ancora recordman di punti dei Lions, inizialmente si dichiarò indisponibile a un'eventuale chiamata per concentrarsi sulla Heineken Cup che vedeva la sua squadra, il Tolone, in lizza per il titolo europeo; tuttavia, dopo la vittoria di tale trofeo e il riconoscimento di miglior giocatore europeo per la stagione 2012-13, Wilkinson annunciò la propria disponibilità a Gatland in caso di necessità di rimpiazzi a seguito di infortuni, circostanza confermata dallo stesso Gatland, intenzionato a considerare un'eventuale convocazione di Wilkinson solo in caso di necessità.
Le reazioni australiane alle convocazioni di Gatland rasentarono il sarcasmo; nel puntualizzare che l'origine di otto giocatori della spedizione era esterna alle Isole Britanniche, il commentatore sportivo Jamie Pandaram scrisse che sul campo si sarebbero visti «uno scarto neozelandese» (Sean Maitland, internazionale per la Scozia) «e un sudafricano già coinvolto in un caso di cocaina» (Matt Stevens, inglese, sospeso per due anni tra il 2009 e il 2011 per uso di stupefacenti), anche se il britannico Daily Telegraph ribatté alla polemica australiana rimarcando che gli Wallabies annoveravano un C.T. neozelandese (Robbie Deans) e un giocatore-chiave come Quade Cooper, peraltro cugino del citato Maitland, proveniente da Auckland.
Altri commenti, più tecnici, riguardavano il dubbio circa determinati elementi sulla capacità di ricoprire alcune posizioni-chiave, come quello espresso dall'ex Wallaby David Campese sul ruolo di mediano d'apertura affidato a Owen Farrell o quello di un altro ex internazionale australiano, Tim Horan, riguardo alla fascia di capitano conferita al ventiquattrenne gallese Sam Warburton.
Prima ancora di partire per Hong Kong Warren Gatland dovette porre rimedio alla prima defezione del tour, che avvenne per motivi disciplinari: l'inglese Dylan Hartley, tallonatore del Northampton, ricevette una squalifica di undici settimane dalla RFU per avere insultato l'arbitro Wayne Barnes durante la finale di Premiership 2012-13 a Londra contro il Leicester; la sospensione copriva qualsiasi attività, compresa quella internazionale, e quindi per Hartley, che non presentò appello, fu impossibile partecipare al tour.
Il prologo del lungo tour, a Hong Kong, fu incoraggiante per i britannici: il 1º giugno, infatti, questi sconfissero i Barbarians per 59-8 con otto mete contro una, anche se l'aspetto che il C.T. Gatland trovò più soddisfacente fu la tenuta fisica dei suoi giocatori per tutta la durata della gara nonostante la temperatura fosse di 30 ºC e l'umidità dell'aria toccasse punte del 94%, condizione decisamente più sfavorevole dell'inverno australe in cui la squadra si apprestava a disputare gli altri incontri del tour.
I Lions sbarcarono a Perth, in Australia Occidentale, il 3 giugno, due giorni prima del loro incontro con la prima delle franchise in ordine di calendario, il Western Force.
L'incontro che si tenne al Patersons Stadium di fronte a più di 35 000 spettatori vide i Lions imporsi nettamente per 69 a 17, con nove mete, tutte trasformate, e due piazzati; tuttavia la squadra perse l'irlandese Cian Healy, infortunatosi a una caviglia e, il giorno dopo, il gallese Gethin Jenkins, vittima di uno stiramento al polpaccio di una gamba, sostituiti rispettivamente dall'inglese Alex Corbisiero e lo scozzese Ryan Grant, che così aumentò a quattro elementi la consistenza della rappresentanza del suo Paese nella spedizione.
L'8 giugno, a Brisbane, i britannici ebbero ragione dei Reds, la franchise del Queensland, ma solo a prezzo di una battaglia molto fisica, in cui persero l'irlandese Tommy Bowe per una frattura alla mano e grazie alla precisione al piede dell'inglese Owen Farrell (una trasformazione e cinque piazzati), autore di 17 punti e decisivo nel punteggio finale di 22-12.
In seguito alla previsione di almeno due settimane di indisponibilità di Bowe, Warren Gatland annesse al tour un altro irlandese, Simon Zebo, in forza al Munster.
Il terzo incontro in terra australiana si tenne l'11 giugno a Newcastle tra una selezione mista di giocatori provenienti dai club del Queensland e del Nuovo Galles del Sud, in massima parte dilettanti; i giovani australiani furono sconfitti per 64 punti a 0, con i Lions autori di 10 mete, 7 delle quali trasformate.
Una contrattura alla coscia al tre quarti irlandese Jonathan Sexton mise in allarme Gatland, che il giorno dopo il match di Newcastle convocò il giovane inglese del Gloucester Billy Twelvetrees, in quel momento impegnato con la sua Nazionale nel tour in Argentina.
Al Football Stadium di Sydney, il 15 giugno, andò di scena l'incontro tra la franchise di casa, gli Waratahs, e i Lions.
Davanti a circa 41 000 spettatori i britannici ottennero una convincente vittoria con trenta punti di margine, 47-17; tuttavia Gatland dovette fronteggiare l'ennesimo infortunio, quello di Jamie Roberts, che lo costrinse a prelevare un altro inglese dal tour in Argentina, Christian Wade, e a richiamare dalle vacanze negli Stati Uniti Brad Barritt, anch'egli proveniente dall'Inghilterra, in forza ai Saracens.
A Canberra, il 18 giugno, giunse la prima battuta d'arresto nel tour, singolarmente all'indomani di una conferenza stampa in cui Gatland aveva scaramanticamente espresso l'idea di accettare volentieri una sconfitta contro i Brumbies in cambio di una vittoria nel primo test match contro l'Australia; in realtà i Lions, in una serata fredda e con tracce di neve a bordo campo, avevano mostrato segni di affaticamento nonostante l'innesto a sorpresa dell'ultimo convocato in ordine di tempo, il trentaseienne gallese Shane Williams, ormai ritirato dal rugby internazionale dal 2011 e a fine carriera nei giapponesi Mitsubishi Dynaboars, e inserito da Gatland in squadra come sostituto una tantum per tale partita.
Per la prima volta dall'inizio del tour i Lions non realizzarono mete; l'ultimo incontro in cui non ne avevano marcata neppure una era stato l'ultimo test del tour del 2005.
Il primo test match contro l'Australia si tenne il 22 giugno al Suncorp di Brisbane, diretto dall'arbitro neozelandese Chris Pollock.
L'incontro si svolse per tutta la sua durata su un piano di quasi perfetto equilibrio, tanto che alla fine del primo tempo lo score vedeva i Lions prevalere di un solo punto, 13-12; alla fine dell'incontro, con i britannici in vantaggio per 23-21 (figlio di due mete e tre calci piazzati per parte, più due trasformazioni a una per la squadra ospite), l'australiano Kurtley Beale calciò a lato il piazzato che avrebbe potuto dare la vittoria agli Wallabies, e i Lions si aggiudicarono il primo test match della serie.
Il 25 giugno i Lions disputarono a Melbourne, città dove quattro giorni più tardi era previsto il secondo test match, il loro ultimo incontro infrasettimanale, all'AAMI Park contro i Rebels, la franchise australiana più giovane del Super Rugby (disputa il torneo dal 2011).
I Lions vinsero la partita 35-0, con cinque mete a zero, tutte trasformate, nella seconda frazione di gioco si distinsero per impegno quegli elementi di seconda fascia in vista di un loro possibile impiego nel test match del sabato successivo.
Altrettanto in bilico fino alla fine fu il secondo test match, che poteva dare ai Lions la vittoria nella serie con una gara di anticipo: fino a sei minuti dalla fine nessuno dei due contendenti era andato a meta, e i britannici conducevano 15-9 grazie a cinque calci piazzati del gallese Halfpenny contro i tre del Wallaby Christian Lealiʻifano; una meta al 74' di Adam Ashley-Cooper, poi trasformata dallo stesso Lealiifano, diede all'Australia i sette punti necessari per ribaltare il risultato e portare la serie sull'1-1, rimandandone l'esito all'ultima gara in programma a Sydney la settimana successiva.
Per il terzo e decisivo incontro della serie Gatland decise alcune esclusioni di peso, la più importante e controversa delle quali riguardò quella dell'irlandese Brian O'Driscoll, che, stante l'indisponibilità di Sam Warburton, avrebbe dovuto partire da capitano nell'ultimo incontro del tour ; O'Driscoll non fu neppure incluso nelle riserve, e Gatland ammise dovette trattarsi della decisione tecnica più difficile della sua carriera da allenatore; l'ex giocatore irlandese Keith Wood parlò di «errore clamoroso» rimarcando come la presenza e l'esperienza di O'Driscoll in campo, al suo quarto e ultimo tour, fosse importante per il suo ruolo di punto di riferimento dei più giovani in squadra; stessa opinione espressero anche altri colleghi australiani.
David Campese azzardò che tale decisione di Gatland avesse di fatto consegnato la vittoria della serie nelle mani dell'Australia, mentre un altro ex Lions, anch'egli irlandese, Willie John McBride, ipotizzò che Gatland fosse caduto in un tranello messo a punto dalla stampa australiana, e che il C.T. degli Wallabies Robbie Deans non attendesse altro che una notizia del genere.
Al posto di O'Driscoll fu schierato il gallese Jamie Roberts; gallese anche il capitano, il seconda linea Alun Wyn Jones.
La sera del 6 luglio, allo Stadium Australia di Sydney, si tenne quindi l'ultimo incontro della serie; dei 23 prescelti, 11 erano gallesi (10 titolari), 4 irlandesi (3 dei quali schierati dall'inizio), 7 inglesi (5 dei quali in panchina) e un solo scozzese, partito da rincalzo; a dirigere l'incontro il francese Romain Poite.
L'avvio dei Lions fu drammatico per l'Australia: sul primo calcio dell'incontro un'indecisione del Wallaby Will Genia nel raccogliere la palla provocò una mischia chiusa, dalla quale nacque un calcio di punizione subito battuto; sullo sviluppo dell'azione l'inglese Corbisiero andò a meta dopo soli 75 secondi dal fischio d'inizio di Poite e Halfpenny trasformò per il provvisorio 7-0 degli ospiti.
Da quel momento l'Australia si dimostrò molto indisciplinata in mischia chiusa, tanto che Poite al 24' espulse per 10 minuti il pilone Ben Alexander, ricorso a diverse irregolarità per contrastare il suo opposto di ruolo Corbisiero; dominanti in mischia, i Lions concessero solo una meta alla fine del primo tempo a James O'Connor, e all'intervallo chiusero sul 19-10 a loro favore.
Al rientro in campo due calci di Lealiifano riportarono gli Wallabies sotto di tre, ma Halfpenny ristabilì parzialmente le distanze calciando tra i pali la palla del provvisorio 22-16 per i Lions.
Il break dell'incontro si ebbe al 57', quando l'irlandese Sexton, approfittando di una percussione sul fronte sinistro dell'attacco della sua squadra, ricevette un pallone servitogli da Halfpenny e andò a meta portando i Lions a 27, punteggio che lo stesso Halfpenny arrotondò a 29; praticamente uguale fu la meta di George North otto minuti più tardi, incuneatosi nel lato debole della difesa australiana, quello alla propria destra e giunto alla realizzazione dopo una corsa con la palla in mano dal limite dell'area dei 22 metri australiani, senza che la squadra di casa avesse fino a quel momento messo in opera qualche tentativo credibile di reazione, tanto da far considerare l'incontro oramai chiuso; la stessa stampa australiana paventò il rischio che il punteggio si trasformasse in un «massacro», cosa che avvenne quando Jamie Roberts a tredici minuti dalla fine mise a terra la meta del 39-16, che Halfpenny trasformò per il definitivo 41-16 che diede ai Lions la partita (la vittoria con il secondo miglior scarto di sempre dopo il 31-0 di Brisbane nel 1966, sempre contro l'Australia) e la conquista della serie, la prima in Australia dal 1989 e la seconda in assoluto dell'era professionistica dopo quella del 1997 in Sudafrica, anche se all'epoca ottenuta con molti elementi ancora aventi lo status di dilettante.
In controtendenza rispetto al resto della stampa australiana, la columnist Georgina Robinson del Sydney Morning Herald scrisse che la decisione di Gatland di escludere Brian O'Driscoll dalla formazione per il test match decisivo era stata una scommessa vinta dal tecnico neozelandese, capace di dare spettacolarità e velocità al gioco dei Lions, rimarcando come, al contrario, Deans non avesse avuto la stessa capacità di rischiare.
Peraltro lo stesso Guardian, tre giorni prima della partita, pur dando conto delle citate critiche a Gatland per l'esclusione di O'Driscoll, aveva scritto che questa, pur sorprendente, era spiegabile con il rendimento non ottimale dell'irlandese nei primi due test match, con una media errori più alta del suo standard e troppi falli concessi agli australiani nell'incontro di Melbourne.
Le ipotizzate dimissioni di Robbie Deans si concretizzarono quasi subito; all'indomani dell'incontro il tecnico rimise il suo incarico con effetto immediato e al suo posto fu nominato l'australiano Ewen McKenzie, già allenatore in seconda della Nazionale dieci anni prima e autore della prima conquista del titolo del Super Rugby nel 2011 da parte della franchise del Queensland dei Reds.
Da parte britannica si sottolineò, invece, come la mancanza di sentimentalismo di Warren Gatland fosse stata la chiave del successo dei Lions: il Daily Mail, se da un lato ribadì che, pur essendo tecnicamente quella del 2013 la seconda vittoria dei Lions in una serie nell'era professionistica, quella del 1997 doveva tuttavia essere considerata ancora ampiamente ascrivibile al periodo amatoriale, dall'altro evidenziò come, proprio in ragione delle nuove esigenze del professionismo, fosse necessario gestire secondo nuovi criteri anche una selezione come quella dei Lions, che si riunisce ogni quattro anni.
Secondo il columnist Martin Samuel, se i Lions non avessero interrotto la serie di tour persi, avrebbero rischiato di vedere messa in discussione la loro stessa esistenza in quanto visti come un team che ragionava con spirito dilettantistico in un'era di professionismo spinto; il cambio di visione, secondo Samuel, fu proprio l'abbandono di ogni sentimentalismo nel mettere da parte un giocatore ritenuto intoccabile come O'Driscoll, spiegabile solo nell'ottica che vuole che una squadra debba scendere in campo per vincere e non solo per dare spettacolo («Gatland non poteva permettersi il lusso di pensare a qualsiasi altra cosa che non fosse la vittoria … se avesse perso sarebbe stato massacrato, ma se avesse perso con O'Driscoll in campo non sarebbe stato criticato meno ferocemente … Allora ha preferito rischiare le critiche per avere scelto di testa sua piuttosto che per seguire la scelta più popolare»).
Dei 79 punti realizzati nei test match dai Lions, 49 provengono da Leigh Halfpenny (5 trasformazioni e 13 calci piazzati), miglior realizzatore di punti della serie; 10 provengono da George North, miglior marcatore di mete (2); i rimanenti 20 punti provengono da Alex Corbisiero, Alex Cuthbert, Jamie Roberts e Jonathan Sexton, autori ciascuno di una meta.
Oltre a essere il miglior realizzatore di punti nei test match, Halfpenny è anche il migliore marcatore del tour, avendo realizzato in totale 114 punti in 6 incontri (3 mete, 21 trasformazioni e 19 calci piazzati).
Inoltre, con i suoi 49 punti marcati, Halfpenny è divenuto al 2013 il quarto miglior marcatore dei Lions dopo l'inglese Jonny Wilkinson (67), lo scozzese Gavin Hastings (66) e il gallese Stephen Jones (53).
In assoluto, i giocatori più presenti in campo sono Dan Cole e Richard Hibbard, schierati in tutti i tre test match e in 6 dei 7 incontri infrasettimanali; il meno presente è Gethin Jenkins, mai sceso in campo e infortunatosi dopo il primo incontro.
Matt Stevens è il giocatore con più presenze nel tour a non essere mai sceso in campo durante un test match: egli vanta infatti 6 incontri, ma tutti infrasettimanali; Toby Faletau e Owen Farrell sono, infine, i giocatori meno schierati nei test match a essere scesi in campo il maggior numero di volte complessive: a fronte, infatti, dell'unico test disputato, vantano infatti la presenza in altri 6 incontri infrasettimanali.
(EN) Statistiche del tour dei British and Irish Lions 2013, su lionsrugby.com, British and Irish Lions. URL consultato l'8 novembre 2014.
La nazionale di rugby neozelandese nel 1905 eseguì un lungo tour in Nuova Zelanda, Australia, Europa e Canada.
È il tour che creò il mito degli All Blacks, nome con cui da allora si identificano i giocatori della nazionale neozelandese.
Inizialmente, essi chiamarono il proprio team "The Originals" e furono il primo team neozlenadese ufficiale a recarsi in Tour in Europa, dopo una serie di partite preparatorie in madrepatria ed in Australia. Visitarono le Isole britanniche, la Francia e gli Stati Uniti d'America tra il 1905 e il 1906.
In ogni caso questo tour entrò nella leggenda del rugby mondiale poiché gli All Blacks persero un solo match contro il Galles, con una meta non concessa che a sua volta entrò anch'essa nella leggenda.
Secondo una leggenda, il soprannome All Blacks (lett. "Tutti neri") non deriverebbe dal colore tipico della loro uniforme, il nero, ma trae la sua origine da un refuso giornalistico. Secondo il giocatore neozelandese Billy Wallace, il Daily Mail riportò che i neozelandesi giocarono come se fossero stati all Backs (ovvero, nella denominazione italiana, tutti Trequarti), modo di porre enfasi sulla qualità del gioco veloce d'attacco a tutto campo mostrato da tutti i giocatori, indipendentemente dal ruolo. La parte della squadra costituente il pacchetto di mischia è costituita infatti dai "Forwards", giocatori ai quali è demandato un gioco che, richiedendo peso e grande forza fisica, è solitamente più statico. Il che, con loro, non avvenne. Wallace affermò che in seguito a un errore tipografico, il termine venne trascritto come All Blacks (Tutti Neri).
Però probabilmente questo è un mito, considerando che il termine in questione descrive anche la loro uniforme di gioco costituita da maglietta, pantaloncini e calzini neri. Resta il fatto che la capacità degli All Blacks di sviluppare un gioco d'attacco di squadra, veloce e a tutto campo, è una loro straordinaria caratteristica.
Dopo la fondazione della New Zealand Rugby Football Union dal 1894, le rappresentative della Nuova Zelanda iniziarono a giocare sotto le insegne di questa federazione, a cominciare dal tour del 1894 nel Nuovo Galles del Sud (anche se alcune rappresentative ufficiose avevano viaggiato in precedenza).
Il primo test ufficiale risale al 1903 con l'Australia a Sydney e il primo match casalingo ufficiale fu l'anno successivo contro la selezione delle Isole Britanniche all'Athletic Park di Wellington,Il successo ebbe un notevole risalto in Gran Bretagna, poiché lo stesso anno la selezione delle Isole Britanniche aveva battuto tre volte la Australia e, nello stesso tour, aveva vinto solo due match su 5 in terra neozelandese.Il capitano britannico David Bedell-Sivright disse dopo il test contro i neozelandesi che in Gran Bretagna i neozelandesi non avrebbero potuto vincere test ufficiali, ma certamente avrebbero vinto molti incontri contro le selezioni delle contee o i club.I selezionatori scelsero 53 giocatori tra i quali a fine 1904 sarebbero stati selezionati i giocatori . Il 25 febbraio, 16 giocatori vennero scelti come "sicuramente convocati" (certainties).. Infine i giocatori rimasti vennero scelti dopo il tradizionale match tra la selezione dell'Isola Nord e dell'Isola Sud (inter-island match) del 3 giugno 1905 dopo il quale il totale venne portato a 27 giocatori
Prima della partenza per l'Europa, 18 giocatori furono inviati per 3 match in terra australiana (due vittorie ed un pareggio) e quattro match in terra neozelandese (due vittorie, un pareggio e una sconfitta).
Un'altra selezione All Black vinse 14-3 contro l'Australia (in Tour in Nuova Zelanda) nonostante l'assenza dei migliori giocatori neozelandesi, che erano ormai al termine del lungo viaggio verso l'Inghilterra.
Il team salpò per l'Inghilterra a bordo della nave Rimutaka il 30 luglio. Dopo due scali a Montevideo e Tenerife, essi arrivarono a Plymouth l'8 settembre. Il giorno dopo si trasferirono a piedi a Newton Abbot (24 km da Plymouth) per ritrovare la forma atletica dopo il lungo viaggio in nave.
L'esordio avvenne contro il Devon con un sonante successo per 55-4. Il risultato fu così clamoroso che alcuni giornali scrissero che era stato il Devon a vincere per 55-4.
L'unica sconfitta del tour fu a Cardiff contro il Galles (0-3). Al neozelandese Bob Deans fu annullata una meta che avrebbe portato il punteggio sul 3-3 più la possibilità che la trasformazione portasse al successo.
Gli All Blacks tennero a battesimo, durante il tour, la neonata Nazionale francese che, a Parigi, il 1º gennaio 1906, proprio contro di loro disputò il primo incontro della sua storia.
Il primo match si svolse il 16 settembre contro la selezione della contea di Devon (oggi Exeter Chiefs), vice-campione inglese, che schierava dieci giocatori del club del Devonport Albion, allora considerato il più forte tra i club inglesi.. I favoriti erano dunque i padroni di casa, ma la folla di seimila spettatori venne sorpresa dai Neozelandesi che realizzarono ben 12 mete e vinsero 55-4Billy Wallace realizzò 28 punti con tre mete, stabilendo un record per la squadra che fu battuto solo 51 anni dopo. Il risultato fece una grande sensazione. Era così incredibile che alcuni giornali pensarono ad un errore e riportarono il successo del Devon per 55-4.Cinque giorni dopo i neozelandesi affrontarono Cornwall al Recreation Ground in Camborne.. Con una vittoria per 41 a 0 con 11 mete segnate. Il 23 settembre l'avversario fu Bristol, affrontato di fronte a 6500 spettatori e seguì un'altra vittoria per 41 a 0.. Dopo una sosta a Londra, la squadra arrivò a Northampton, dove ottenne un'altra grande vittoria per 31 a 0. Il bilancio era dunque di 4 partite, 4 vittorie, 169 punti fatti e solo 4 subiti.
Il match successivo fu contro il Leicester al Welford Road il 30 settembre.. Contro una squadra in cui giocavano 4 giocatori della nazionale inglese,, gli All Blacks vinsero per 28-0 malgrado nei primi venticinque minuti rimasero senza segnature.Dopo il match contro Middlesex, vinto 41-0 il The Daily Chronicle scrisse: "Questi Neozelandesi trasformano la difesa in attacco con una straordinaria rapidità come per dimostrare che il gioco di mischia sia un semplice dettaglio. Non c'è nulla nel gioco nel quale non eccellano. "Il match più duro fu contro i campioni inglesi di Durham County, il 7 ottobre,. Durham fu la prima squadra a realizzare una meta contro gli All Blacks. Il primo tempo si chiuse per 6-3 per i neozelandesi che dominarono poi il match nel secondo tempo con 10 punti per il 16-3 finale.
La vittoria più sofferta fu seguita dalla vittoria più larga contro Hartlepool Clubs, uno dei più forti club del nord dell'Inghilterra, vinto per 63-0.
Seguirono tre match contro Northumberland, Gloucester, e Somerset. Nessuno degli avversari riuscì a fare punti con vittorie neozelandesi per 31-0, 41-0 e 23-0 rispettivamente.Quattro giorni dopo il match contro Somerset, gli All Blacks affrontarono Devonport Albion, il campione inglese per club e il secondo club della Gran Bretagna. Ventimila spettatori videro un'altra vittoria degli All Blacks, questa volta per 21–3.Per il match contro Midland Counties at Leicester, ben 17.000 spettatori assieparono Welford Road. Tra essi i dirigenti della federazione gallese.. Nonostante una meta trasformata dagli avversari, gli All Blacks mantennero l'imbattibilità vincendo per 21–5. Seguì una vittoria per 11–0 su Surrey, un'altra per 32–0 su Blackheath.. Questo match fu considerato dagli stessi All Blacks l'apice in quanto a gioco della squadra, prima che gli infortuni cominciassero a pesare.
Contro Oxford University, gli All Blacks segnarono 13 mete, di cui cinque ad opera di Jimmy Hunter, per un 47-0 finale.
Quindi, due giorni, dopo fu Cambridge University ad essere superata nonostante il gioco indisponente di Cambridge (molti calci a liberare) e il fatto che gli All Blacks lasciassero a riposo ben sette titolari in vista del test con la Scozia, tra cui Hunter, Billy Stead, Selling and George GilletSeguì una vittoria per 17-0 a Richmond, con cinque mete,. L'ultimo match prima del test con la Scozia fu contro un Bedford XV a Richmond.. Con dieci mete il risultato finale fu di 41-0
Al tempo, il rugby in Scozia era il gioco delle classi agiate e la Scottish Rugby Union (SRU) era assai conservatrice: I dirigenti ritenevano che il gioco dovesse rimanere strettamente amatoriale e che il gioco fosse per i giocatori non per gli spettatori. Dunque non assecondarono l'intesse crescente del pubblico e trattarono con freddezza i neozelandesi.. Essi non invitarono gli All Blacks per il tradizionale “terzo tempo” ed in più non riconobbero il “cap” ossia la presenza ufficiale in nazionale ai suoi giocatori.L'incontro fu un successo finanziario per la NZRFU, infatti la NZRFU chiese un ingaggio di 500 sterline per il match, ma la SRU offrì invece una percentuale sull'incasso. Poiché il pubblico fu ben oltre le previsioni, la NZRFU incassò £1700..
Vi furono inoltre delle polemiche poiché i giocatori neozelandesi ricevevano 3 scellini al giorno di indennità.
Il match venne disputato il 18 novembre su un campo ghiacciato che rischiò di far annullare l'incontro
Gli All Blacks dominarono i primi minuti del match, ma fu la Scozia a portarsi in vantaggio quando conquistata una mischia vicino alla linea di meta, passarono la palla a Ernest Simson, che realizzò un drop-goal portando la Scozia sul 4–0.. Per la prima volta gli AB's erano in svantaggio nel tour. La reazione portò ad una meta non trasformata e una seconda meta di Smith. Gli All Blacks erano dunque in vantaggio per 6-4, ma un meta scozzese riportò il risultato sul 7-6, alla fine del primo tempo.
A dieci minuti dalla fine, il risultato rimaneva sul 7-6 e dunque i neozelandesi stavano per conoscere la prima sconfitta del tour, quando dopo una mischia a metà campo un'azione veloce portò George Smith in meta. Il risultato fu assicurato da un'altra meta di William Cunningham per il 12-7 finale.
Quattro giorni dopo fu la selezione di West of Scotland ad essere sconfitta a Glasgow.. Agli studenti delle scuole superiori venne addirittura concessa mezza giornata di vacanza per assistere al match.. La partita finì 22-0 con sei mete degli All Blacks.
In Irlanda gli All Blacks furono invece ben accolti dalla Irish Rugby Football Union (IRFU) w. Al mattino dell'arrivo a Belfast essi furono accolti di dirigenti della IRFU che li ospitano a colazione. . Arrivo che fu anche un ritorno a casa per il capitano Dave Gallaher, nato nella contea di Donegal ed emigrato a 4 anni.A Dublino migliaia di persone accolsero i neozelandesi alla stazione ferroviaria e il giovedì prima del test i giocatori delle due squadre si recarono a teatro insieme, mescolandosi e conoscendosi.In un Lansddowne Road gremito di folla, il 25 novembre le squadre scesero in campo davanti a 12.000 persone. Mancava proprio Gallagher, infortunato. Simon Mynott fu schierato per la prima volta all'ala. Gli All Blacks avevano solo 3 giocatori del reparto dei tre-quarti disponibili.. Gli avanti irlandesi dominarono per la prima mezz'ora, ma trovarono una difesa coriacea e subirono una meta sotto i pali da parte di Bob Deans. Wallace convertì per il 5-0 che chiuse il primo tempo.. Nel secondo tempo Deans realizzò un'altra meta ancora trasformata da Wallace.. Grazie ad un errore di un giocatore irlandese, Alexander McDonald realizzò la terza meta che fissò il risultato sul 15–0 victory.Gli All Blacks si trasferirono dunque a Limerick per l'altro match in Irlanda.. Malgrado una parte della squadra fosse rimasta a Dublino, il successo arrise agli All Blacks, che piegarono Munster sotto un pesante 33-0.
Dopo il match con Munster, gli All Blacks tornarono in Inghilterra per affrontare la nazionale locale. Si giocò al Cristal Palace, per l'enorme capacità di questo stadio, che venne preferito al più piccolo stadio di Blackheath. Malgrado la capacità ufficiale di 50.000 si parla di una folla di 70.000 persone se non 100.000, con molti non paganti. I centomila spettatori, tra cui il Principe di Galles, il futuro re Giorgio V, erano un record per qualunque match sportivo a LondraGli Inglesi schierarono otto esordienti e un “rover” (avanti-ala) dietro la mischia.
Il match venne descritto come un'“esibizione dell'ala Duncan McGregor". che realizzò quattro mete. Un record per gli All Blacks che fu eguagliato solo nel 1987 e superato nel 1995 quando Marc Ellis segnò sei mete al Giappone.
Lo sportivo inglese C. B. Fry dopo il match affermò “L'idea che questi ci abbiano battuto a causa di una nostra inferiorità fisica è senza senso. Essi ci hanno battuti per organizzazione e tattica”'.Prima di recarsi in Galles, gli All Blacks disputarono tre altri match in terra inglese. Il primo fu contro Cheltenham il 6 dicembre
Il match venne vinto dagli All Blacks per 18–0, con quattro mete di cui tre di Abott. Il secondo match fu contro la contea di Cheshire a Birkenhead. La partita, davanti a 8.000 spettatori, fu una passeggiata con dieci mete e un risultato finale di 34-0L'ultimo match prima del test con il Galles fu contro Yorkshire a Leeds. A Leeds dominava la professionistica Northern Rugby league. Emissari delle squadre professionistiche cercarono di ingaggiare i giocatori All Blacks. Furono 24.000 gli spettatori che assistettero alla vittoria degli All Blacks per 40–0 con 10 mete segnate.
Il test contro il Galles è considerato uno dei più grandi match della storia del rugby. Venne giocato al Cardiff Arms Park, il 16 dicembre 1905, di fronte a 47000 spettatori. Gli All Blacks furono applauditi quando eseguirono la “Haka”, successivamente la folla guidata dal capitano Teddy Morgan intonò in risposta l'inno nazionale gallese Hen Wlad fy Nhadau (Land of Our Fathers). Fu la prima volta che un inno nazionale venne eseguito prima di un match internazionale.Il match fu combattuto sin dalla scelta dell'arbitro. Il Manager neozelandese George Dixon e la Welsh Rugby Union (WRU) non si misero d'accordo su un nome.. Dixon rifiutò ogni proposta della WRU e viceversa.. Le regole dell'epoca stabilivano che la WRU avrebbe dovuto rivolgersi ad un'altra union per scegliere l'arbitro.. Fu così incaricata la Scottish Rugby Union, che scelse lo scozzese John Dallas.. Dallas fu fortemente criticato durante il test, sia per aver indossato dei vestiti inadatti, sia per non essere stato in grado di seguire il gioco.
Così pure discussa fu, tra i Neozelandesi, la scelta di Mynott come mediano di apertura al posto di Billy Stead.. Diverse spiegazioni furono date per l'esclusione di Stead. Una versione affermava che era stato inizialmente selezionato, ma venne scartato per disaccordi interni. La versione ufficiale parla invece di un infortunio. In ogni caso era abbastanza in forma da essere designato come guardalinee.
Alle prime mischie ordinate, gli All Blacks vennero ripetutamente penalizzati dall'arbitro. Il motivo era che la mischia neozelandese con 7 soli giocatori di cui 2 in prima linea (schema 2-3-2) era differente dallo schema 3-2-3 con tre giocatori di prima linea usata in Gran Bretagna. I Gallesi avevano studiato la tecnica degli All Blacks e posizionavano la loro prima linea dopo gli All Blacks in modo da impedirgli di avere un vantaggio nella posizione. Ogni volta che gli All Blacks riuscivano a conquistare la palla, ne venivano penalizzati.. Il capitano degli All Blacks fu dunque costretto a ordinare ai suoi giocatori di non contestare la palla in mischia. 
Gli All Blacks giocarono dunque un pessimo primo tempo contro i calci di spostamento dei gallesi. Il Galles conquistò una palla in mischia sulla linea delle 25 yards da cui segnò uno schema alla mano. Owen prese la palla in mischia e aprì a destra a Bush, il quale virò sulla sinistra per poi passare a Cliff Pritchard, che aprì a Gabe, che ritornò la palla a Bush che quindi aprì a Morgan. Morgan poté lanciarsi in una corsa di 25 metri, evitare un placcaggio di Gillet e realizzare la meta per il 3-0 a favore del Galles. Winfield fallì la trasformazioneLa reazione degli All Blacks venne fermata dalla fine del primo tempo. Secondo Dixon e Wallace, l'arbitrò fischio la fine due o tre minuti in anticipo.Nella ripresa, gli All Blacks cercarono nuovamente il pareggio. L'apertura Mynott stava disputando una pessima partita perdendo molti palloni. Il mediano di mischia Roberts iniziò a non passargli la palla preferendo correre palla in mano. I gallesi ebbero così più occasione realizzare altri punti, fallendo molti tentativi di drop e sbagliando molti passaggi decisivi. Durante il secondo tempo (le cronache sono discordanti sul minuto esatto) gli All Blacks ebbero la migliore occasione. I gallesi vinsero la palla in una rimessa laterale nella metà campo neozelandese, la palla venne calciata in avanti per un passaggio a seguire, ma fu intercettata da Wallace che superò la difesa avversaria, si trovò di fronte all'estremo gallese Winfield. Wallace scaricò palla su Deans placcato in extremisLa meta non venne concessa, l'arbitro Dallas ritenne che Deans non avesse schiacciato sulla linea o oltre come sostenevano i neozelandesi e concesse una mischia al Galles sulle cinque yards.
L'episodio fu assai discusso e la leggenda vuole che Deans, in punto di morte a soli 24 anni (per complicazioni dopo un intervento di appendicite) dicesse “Ho segnato quella meta”…
Vi furono una serie di occasioni fallite dai neozelandesi e la partita finì 3-0 per il Galles. Fu l'unica sconfitta in 35 incontri per gli All Blacks.
La diatriba sulla scelta degli arbitri continuò anche per i successivi match in Galles, al punto che rischiarono di saltare gli ultimi match in terra gallese.. La diatriba si risolse con la mediazione del presidente della RFU, Rowland Hill, il quale convinse i gallesi di accettare la nomina di Gil Evans (un gallese residente a Birmingham) come arbitro per i tre match successivi. Evans aveva arbitrato il test match tra All Blacks ed Inghilterra guadagnandosi la stima dei neozelandesi.Il primo match contro la contea di Glamorgan si svolse a Swansea il 21 dicembre.. Favoriti dal vento a favore nella prima mezzora gli All Blacks si portarono in vantaggio con una meta di Smith al termine di un'azione alla mano. .
Dopo che Glamorgan nel secondo tempo non riuscì a concretizzare gli attacchi, due mete di McDonald e Wallace consolidarono sul 9-0 il punteggio.Due giorni dopo gli All Blacks incontrarono Newport all'Athletic Ground. Passati subito in vantaggio con una meta Eric Harper ed un calcio di Wallace, chiusero il primo tempo sul 6-0. Wallace dichiarò "Sembrava sarebbe stata una facile vittoria". Nel secondo tempo un calcio di punizione segnato per Newport da Rowland Griffiths riaprì la partita, ma nonostante i grossi sforzi dei padroni di casa la partita finì 6–3.La partita successiva contro Cardiff si giocò il 26 dicembre. Era in pratica la rivincita del test match, per la presenza di molti giocatori nazionali gallesi e perché si svolgeva all'Arms Park di fronte a 50.000 spettatori.
Dopo un drop e una punizione fallita Cardiff realizzò una meta con Gwyn Nicholls. La trasformazione portò Cardiff in vantaggio 5–0. Gli All Blacks rimasero poi in 14 per un infortunio a Jim O'Sullivan, che si fratturò la clavicola.. Prima della fine del tempo gli All Blacks riuscirono a pareggiare con una meta di Mona Thomson trasformata da Wallace. La prima mezz'ora del secondo tempo vide attacchi furiosi da ambo le parti. Dopo che il capitano di Cardiff, Percy Bush, non riuscì a schiacciare la palla nella propria linea di meta per annullare, George Nicholson si tuffò sulla palla per segnare meta poi trasformata da Wallace per il 10–5. Cardiff replicò con una meta, ma Winfield fallì la trasformazione del pareggio. Gli All Blacks vinsero dunque 10-8, per Cardiff fu l'unica sconfitta della stagione. Si rifarà l'anno dopo sconfiggendo il Sudafrica per 17-0.L'ultimo match degli All Blacks in terra britannica fu contro Swansea al Saint Helen's Ground il 30 dicembre.
Swansea aveva perso un solo match in due anni (contro Cardiff) ed era la squadra campione di club in Gran Bretagna. Wallace affermò al riguardo della partita "È la trentaduesima del tour e i nostri cuori sono sollevati al pensiero che sarà l'ultima.". Il primo tempo si svolse principalmente nella metà campo degli stanchi neozelandesi che cercarono in tutti i modi di guadagnare territorio calciando contro un forte vento contrario. E dopo 25 minuti Swansea passò in vantaggio con una meta di Fred Scrine che non venne trasformata. Nella ripresa, con il vento a favore gli All Blacks si riversarono in attacco dopo una meta non assegnata a McGregor un drop di Wallace dopo una corsa di 25 metri portò in vantaggio gli All Blacks per 4-3. Con una serie di calci di liberazione gli All Blacks tennero Swansea lontana dalla propria linea di meta e portarono a casa una sofferta vittoria.
Gli All Blacks viaggiarono verso Parigi l'ultimo dell'anno e il primo gennaio affrontarono la Francia al Parco dei Principi.
Era il primo test match della storia della nazionale francese. Nonostante il dominio netto dei neozelandesi, la Francia riuscì a realizzare una meta con Noel Cessieux nel primo tempo che finì 18–3. Georges Jérôme realizzò una seconda meta per la Francia nel secondo tempo per il 18–8 per gli All Blacks, che si scatenarono realizzando sei mete e chiudendo sul 38–8. Gli otto punti segnati dai francesi furono motivo di soddisfazione. Nessuna squadra britannica aveva realizzato tanti punti durante il tour.
Ormai il tour era finito e dopo aver trascorso diversi giorni a visitare la “Ville Lumiere”, i giocatori neozelandesi tornarono a Londra, per scoprire che il primo ministro neozelandese Richard Seddon aveva loro riservato una sorpresa. Invece di tornare direttamente in Nuova Zelanda, era stato previsto di tornare attraverso gli Stati Uniti d'America. Nonostante le proteste dei giocatori, Seddon insistette. Mancavano due settimane alla partenza e furono impegnate dai giocatori per visitare parenti ed amici, mentre Stead e Gallaher scrissero un libro The Complete Rugby Footballer.. Dopo un pranzo offerto il 19 gennaio dalla “London New Zealand Society”, il giorno successivo si imbarcarono da Southampton a bordo della nave “SS New York”Arrivati a New York, si fermarono alcuni giorni e disputarono un incontro dimostrativo. Doveva essere un match contro una squadra di New York, ma molti neozelandesi furono inseriti nella squadra ospite. L'incontro non è mai stato computato ufficialmente. Si sa che vinsero gli All Blacks ma non si conosce neppure il risultato. Si trasferirono dunque a San Francisco, passando per le cascate del Niagara, Chicago, e il Grand Canyon.
A San Francisco giocarono due match contro British Columbia; uno vinto per 43–6 e il secondo per 65–6.. Quindi tornarono in Nuova Zelanda.
Da notare come la selezione del British Columbia, pur di incontrare gli All Blacks, accettò di incontrarli in campo "neutro" in California.
 John McCrystal, The Originals, Auckland, New Zealand, Random House New Zealand, 2005, ISBN 1-86941-729-1.
 Ron Palenski, Century in Black - 100 Years of All Black Test Rugby, Hodder Moa Beckett Publishers Limited, 2003, ISBN 1-86958-937-8.
 Greg Ryan, The Contest for Rugby Supremacy - Accounting for the 1905 All Blacks, Canterbury University Press, 2005, ISBN 1-877257-36-2.
 Christopher Tobin, The Original All Blacks 1905-06, Auckland, New Zealand, Hodder Moa Beckett, 2005, ISBN 1-86958-995-5.
 Wikimedia Commons contiene immagini o altri file su Tour della Nazionale di rugby a 15 della Nuova Zelanda 1905
Nel 1969 la nazionale di rugby XV delle Figi si reca in Tour in Australia. Un bel successo (26-3) su una selezione Australiana, senza riconoscimento ufficiale  è il risultato migliore del tour (La Nazionale maggiore Australiana in quei giorni era in tour in Sudafrica).

Il Tour Down Under 2015, diciassettesima edizione della corsa, valido come prima prova dell'UCI World Tour 2015, si svolse in sei tappe, dal 20 al 25 gennaio 2015, su un percorso di complessivi 812,3 km con partenza da Tanunda e arrivo ad Adelaide, Australia. Si impose l'australiano Rohan Dennis che concluse la gara in 19h15'18", alla media di 42,186 km/h.
(EN) Sito ufficiale, su tourdownunder.com.au. URL consultato il 13 febbraio 2015 (archiviato dall'url originale il 4 gennaio 2015).

Toy Story 3 - La grande fuga (Toy Story 3) è un film d'animazione del 2010 diretto da Lee Unkrich.
Terzo capitolo dell'omonima saga prodotta dai Pixar Animation Studios, dopo Toy Story - Il mondo dei giocattoli e Toy Story 2 - Woody e Buzz alla riscossa, la pellicola animata, a cui prendono parte come doppiatori Tom Hanks, Tim Allen, Joan Cusack, Don Rickles, Wallace Shawn, Michael Keaton, Timothy Dalton, Bonnie Hunt e Whoopi Goldberg, vede i giocattoli venire abbandonati dal loro proprietario, Andy, ormai cresciuto e pronto a partire per il college. Un primo tentativo di realizzare il film era stato fatto dalla Circle 7 Animation, il reparto di animazione digitale fondato dalla Disney nel 2005, ma l'acquisizione della Pixar da parte degli studi Disney fermò il progetto, che fu riavviato nel 2006 sotto la guida della Pixar.La pellicola fu accolta da critiche estremamente positive e infranse diversi record, diventando il primo film animato a superare il miliardo di dollari d'incasso in tutto il mondo e la pellicola animata più redditizia di sempre, (primato detenuto fino al 2014, quando è stato superato da Frozen - Il regno di ghiaccio) oltre a venire candidata a cinque premi Oscar, vincendo il riconoscimento per miglior film d'animazione e migliore canzone.
Toy Story 3 - La grande fuga uscì nelle sale cinematografiche statunitensi il 18 giugno 2010, distribuito dalla Walt Disney Pictures, mentre in Italia, dopo la première mondiale tenutasi al Taormina Film Fest il 12 giugno 2010, la pellicola debuttò nei cinema il 7 luglio dello stesso anno.
Andy, il proprietario di Woody, Buzz Lightyear, Jessie e degli altri giocattoli, è ormai cresciuto e, all'età di 17 anni, sta per partire per il college. Ciò nonostante è ancora affezionato ai suoi compagni d'infanzia e, spinto dalla madre a liberare la sua stanza, decide di conservarli. Ad eccezione di Woody, che viene messo nella scatola degli oggetti da portare al college, mette tutti i giocattoli dentro un sacco della spazzatura per riporli in soffitta. Durante il tragitto, però, è costretto ad appoggiare il sacco per aiutare la sorella Molly: nel mentre la madre di Andy vede il sacco e lo getta nella spazzatura. I giocattoli riescono ad uscire dal sacco appena prima che il camion della nettezza urbana lo prelevi e si rifugiano nella macchina della signora Davis, dove trovano lo scatolone con i vecchi giocattoli di Molly da donare all'asilo. Woody raggiunge gli amici, ma scopre che essi, credendo che Andy volesse gettarli, hanno deciso di farsi trasportare insieme al resto; il cowboy tenta di spiegare loro che Andy, in verità, aveva solo intenzione di metterli in soffitta, ma non viene creduto e così, per non abbandonare i propri amici, entra anch'egli nello scatolone destinato all'asilo Sunnyside Daycare.
Una volta lì, i giocattoli di Andy ricevono un caloroso benvenuto da quelli dell'asilo, capeggiati dall'orsacchiotto rosa Lotso Grandi Abbracci. Dopo l'ennesimo tentativo fallito di persuadere i suoi amici a tornare da Andy, Woody li abbandona a malincuore, decidendo di fare tutto da solo. Nel frattempo, Buzz, Jessie, Bullseye, Slinky, Rex, Hamm, i coniugi Potato e gli alieni scoprono di essere stati destinati all'"Aula Bruco", quella dei bimbi più piccoli, che distruggono tutto quello che capita loro a tiro. Buzz va allora a chiedere a Lotso di cambiare di classe. Lotso inizialmente acconsente, ma quando Buzz estende la richiesta ai suoi amici, l'orso rivela la sua vera natura: è un capo meschino e infido e, insieme ai suoi scagnozzi, cattura Buzz e lo punisce resettandolo alle impostazioni originarie di fabbrica, facendolo quindi ridiventare un ranger spaziale disciplinato e fanatico, e assegnandogli la missione di sorvegliare i suoi ex compagni, che vengono fatti prigionieri.
Scappato dal Sunnyside, Woody si è impigliato in un albero e viene raccolto da Bonnie, la bimba figlia della proprietaria dell'asilo, che lo porta a casa con sé. Giunto lì, Woody fa conoscenza con i giocattoli di Bonnie. Uno di questi, Chuckles, è un clown giocattolo che rivela a Woody la verità su Lotso e il Sunnyside: l'orsacchiotto rosa, un bambolotto di nome Bimbo e Chuckles stesso erano una volta di proprietà di Daisy, una bambina che li aveva smarriti dopo essersi addormentata durante una gita in campagna. I tre erano riusciti, dopo un faticoso viaggio, a fare ritorno a casa, ma lì Lotso aveva scoperto che i genitori avevano già comprato a Daisy un nuovo Lotso. L'esperienza si era rivelata uno shock per l'orsacchiotto, che aveva costretto Bimbo e Chuckles ad andarsene con lui, convinto che la bambina non volesse più loro bene. I tre si erano così stabiliti all'asilo Sunnyside, in realtà un vero lager per giocattoli: chiunque tenti la fuga o infrange le dure regole imposte viene chiuso per tutta la notte in un cassone pieno di sabbia nel parco giochi. Inoltre il Sunnyside è dotato di torce e di telecamere di sicurezza, tutte controllate ventiquattro ore su ventiquattro da una scimmia che, non appena vede qualcosa di sospetto, da l'allarme con due grossi piatti. 
Nel frattempo all'asilo, Mrs. Potato, tramite l'ausilio del suo occhio dimenticato a casa, in camera da letto, scopre che Woody aveva detto la verità e che Andy li sta cercando. Woody ritorna al Sunnyside per aiutare i suoi amici ad evadere dall'asilo: con un piano ingegnoso neutralizza la scimmia e strappa Buzz dalle mani di Lotso. Nel tentativo di far ritornare il giocattolo com'era prima, però, i giocattoli di Andy lo impostano per errore nella modalità in cui parla in spagnolo. Il gruppo mette comunque in opera un piano per fuggire dall'asilo attraverso lo scarico dei rifiuti, che però viene intercettato da Lotso. Woody avvia una discussione sul fatto che Daisy ha rimpiazzato solo lui, e sul fatto che se non poteva essere Lotso il suo giocattolo preferito, non potevano esserlo né Bimbo, né Chuckles. A quel punto Bimbo si rende conto della perfidia di Lotso e lo getta nel cassonetto dei rifiuti, ma quest'ultimo riesce a trascinare con sé il cowboy. Buzz e gli altri si vedono quindi costretti a seguirli nel bidone; una volta dentro il camion della nettezza urbana, lo space ranger, nel tentativo di salvare Jessie, viene schiacciato da un televisore e l'incidente gli fa recuperare le impostazioni originali, tornando ad essere il Buzz che tutti conoscevano.
Il camion dei rifiuti porta i giocattoli alla discarica, dove vengono gettati in un enorme inceneritore. Mentre il nastro sta per finire il suo tragitto, Woody scorge il pulsante che permette di bloccare le macchine e intima a Lotso, apparentemente passato dalla loro parte, di andare a premerlo. Aiutato dagli altri giocattoli, Lotso riesce a raggiungere il pulsante, ma all'ultimo momento decide di non premerlo e lascia cadere il gruppo dentro l'inceneritore. All'interno della fornace, i giocattoli si rassegnano al proprio destino e si stringono le mani per darsi forza nell'affrontare la propria fine. D'un tratto, un grosso gancio, manovrato dai tre alieni, figli adottivi di Mr. e Mrs. Potato, li raccoglie salvandoli dall'incenerimento. Woody e gli altri tornano a casa di Andy, mentre Lotso viene raccolto da un netturbino e attaccato al radiatore di un camion.
Dopo aver ascoltato Andy dire alla madre che lui sarà sempre al suo fianco, Woody si rende conto che lui e gli altri giocattoli sarebbero più utili altrove e scrive un messaggio suggerendo ad Andy di regalare i giocattoli a Bonnie. Il ragazzo, letto il biglietto, va da Bonnie e le mostra tutti i giocattoli, presentandoli uno ad uno finché, sul fondo dello scatolone, trova Woody. Dopo una iniziale esitazione lo regala alla bimba, passando poi il pomeriggio a giocare con lei. Quando alla fine l'auto di Andy si allontana per andare al college, Woody saluta commosso il suo vecchio padrone: ora i giocattoli possono iniziare la loro nuova vita con Bonnie.
Woody: pupazzo di uno sceriffo. È il giocattolo preferito di Andy, e per questo ha una posizione speciale sul letto, ottenendo quindi il ruolo di leader di tutti i giocattoli.
Buzz Lightyear: uno Space Ranger di Star Command. È un nuovo giocattolo in plastica con voce elettronica, ali, laser (un LED) e un reattore. Buzz è un regalo del compleanno di Andy e diventerà da quel momento in poi, il suo giocattolo preferito, scalzando Woody da quel ruolo che ricopriva da anni. Tuttavia i due diventano amici nel corso dei tre episodi. È innamorato di Jessie.
Jessie: è una cowgirl di pezza, facente parte della stessa linea di Woody. Entrambi, infatti, erano stati usati nel popolare show televisivo degli anni cinquanta Woody's Round-Up. Innamorata di Buzz e preoccupata di venir abbandonata ancora una volta, come era successo con Emily, la sua precedente padrona, Jessie è inizialmente entusiasta dell'asilo, ma capirà presto, come gli altri, che il Sunnyside non è l'isola felice che sembrava in partenza.
Mr. Potato: basato sull'omonimo pupazzo della Hasbro, Inc., è una testa a forma di patata da cui si possono staccare tutti i componenti della faccia (occhi, naso, orecchie). Insieme a lui, la moglie Mrs. Potato che, in questo episodio, è alla continua ricerca del suo occhio mancante, grazie al quale i giocattoli scopriranno che Andy non aveva intenzione di gettarli e che Woody aveva detto la verità.
Barbie: appartenuta a Molly, viene inizialmente destinata al Sunnyside da quest'ultima. Devastata dall'abbandono di Molly, si unirà agli altri giocattoli e, una volta all'asilo, troverà Ken, che la spingerà a passare dalla propria parte. Tuttavia, una volta scoperte le reali intenzioni di Lotso, tornerà con Buzz e gli altri, tentando di convincere Ken a fare altrettanto. Barbie è basata sul modello del 1984, Great Shape.
Ken: è il fidanzato e compagno di Barbie. Inoltre è la guida dell'asilo per Woody e i suoi amici. Inizialmente complice di Lotso, Ken si innamorerà di Barbie e i due prenderanno il posto di Lotso nella gestione del Sunnyside, facendolo diventare un vero paradiso per i giocattoli. Ken è basato sulla versione Animal Lovin del 1988.
Lotso Grandi Abbracci: un orsacchiotto rosa che profuma di fragola, leader dei giocattoli al Sunnyside Daycare. Lotso, insieme a Bimbo e a Chuckles, apparteneva ad una bimba, Daisy, che durante una gita fuori porta li aveva dimenticati in aperta campagna. I tre erano riusciti a fare ritorno a casa, salvo poi scoprire che i genitori della bambina avevano rimpiazzato Lotso con un altro esemplare della stessa linea. L'orsacchiotto, sconvolto, aveva convinto Bimbo che la piccola avesse rimpiazzato anche lui e, insieme, erano arrivati al Sunnyside. Col tempo divenne il padrone indiscusso dei giocattoli dell'asilo, governando in modo dispotico, malvagio e tirannico.
Bonnie: è una bambina dolce e timida che riceverà in dono i giocattoli di Andy. Ella è la proprietaria di Dolly, una bambolina di pezza, Mr. Pricklepants, un riccio di peluche appassionato di recitazione, Trixie, una triceratopo giocattolo (creato dalla stessa fabbrica di Rex), Cono di Panna, un unicorno giocattolo, Chuckles, un clown con un perenne ghigno triste sul volto, e di alcuni piselli giocattolo contenuti dentro una piccola fodera a forma di baccello e un peluche di Totoro. Per differenziare i giocattoli, i realizzatori pensarono al gruppo di Woody e Buzz come un team di lavoro, con al vertice Andy, mentre ai giocattoli di Bonnie come una compagnia teatrale guidata dall'attore shakespeariano Mr. Pricklepants.
Toy Story 3 ebbe una gestazione travagliata, tanto che nel corso degli anni passò attraverso due studi di animazioni e altrettanti registi. Idee di un secondo seguito di Toy Story iniziarono a circolare subito dopo l'uscita di Toy Story 2, che raccolse i favori di critica e pubblico e incoraggiò lo studio a realizzare un altro episodio. John Lasseter fu favorevole all'idea a tal punto che, nonostante i problemi legati alla produzione del sequel, quali il cambio di regia e la decisione di riscrivere e animare dal principio gran parte della pellicola a un anno dalla data di uscita prevista, pensò di iniziare immediatamente la produzione di Toy Story 3, affidando la regia ad uno dei suoi collaboratori. Joe Ranft iniziò a sviluppare diverse idee ed era in procinto di stendere un abbozzo di sceneggiatura quando una disputa tra la Disney e la Pixar bloccò qualsiasi tentativo di produzione che coinvolgeva i personaggi della serie. Scaduto l'accordo di produzione tra le due compagnie nel 2004, la Disney, forte del fatto di detenere i diritti sui personaggi di tutti i film fino ad allora prodotti e sugli eventuali seguiti, mise in piedi lo studio di animazione al computer Circle 7 Animation, con l'intento di produrre film e serie televisive senza il coinvolgimento della Pixar, per non doverne dividere i profitti.La prima produzione messe in cantiere fu proprio Toy Story 3, che sarebbe stata diretta da Badley Raymond, regista di Il re leone 3: Hakuna Matata. Il progetto, tuttavia, si rivelò controproducente quando l'amministratore delegato Michael Eisner lasciò la Disney nell'ottobre 2005. Nel 2006 la Disney acquistò la Pixar, diventando così il più grande studio d'animazione del mondo. John Lasseter ed Ed Catmull erano ora a capo del reparto animazione. Il rimpiazzo di Eisner, Robert Iger, affidò le sorti dello studio a Lasseter e Catmull, che fecero chiudere Circle 7 e tutti i progetti in via di sviluppo, compreso Toy Story 3. In maggio, Iger annunciò che Toy Story 3 sarebbe ripartito sotto la guida della Pixar.
Nel febbraio 2007 venne annunciato che Lee Unkrich avrebbe diretto la pellicola. Il regista fu intimorito dal fatto di essere il primo a lavorare come regista ad un film Pixar senza essere un animatore. Unkrich aveva acquisito esperienza lavorando come co-regista a Toy Story 2, Monsters & Co. e Alla ricerca di Nemo, e aveva imparato che non occorreva conoscere a fondo le tecniche d'animazione, ma avere delle opinioni sulle interpretazione, come se gli animatori fossero attori, dando loro suggerimenti su cosa il personaggio doveva trasmettere o comportarsi.Temendo che il terzo capitolo non fosse all'altezza degli episodi precedenti, il regista e i suoi collaboratori presero ad esempio di conclusione naturale, coerente e non artificiosa Il ritorno del re, terzo capitolo della saga de Il Signore degli Anelli.Il 3D di Toy Story 3 venne curato da Bob Whitehill, supervisore della stereoscopica di Up e della riconversione degli altri due Toy Story, attraverso il metodo di produzione Disney Digital 3-D. Il lavoro, facilitato dall'esperienza accumulata con la conversione dei primi due capitoli della saga, occupò l'ultimo anno di produzione della pellicola, ma la progettazione iniziò ben quattordici mesi prima dell'uscita nei cinema. Whitehill, il cui compito fu inficiato da molti compromessi, primo tra tutti il fatto che i singoli reparti si mostrarono più propensi a come rendere al meglio il proprio lavoro, piuttosto che preoccuparsi della resa 3D, non ebbe potere decisionale sulle inquadrature da utilizzare, ma riuscì a cambiarne alcune in quanto oggetti sfocati in secondo piano catturavano l'attenzione molto più di quelli in primo piano, o prolungarne altre per sfruttare a pieno l'effetto tridimensionale.Il processo di rendering, che richiese tra le due e le trenta ore per fotogramma (a seconda delle inquadrature più o meno complesse), consistette nel renderizzare praticamente due film, la versione per l'occhio sinistro e quella per l'occhio destro, che andavano a ricreare la versione stereoscopica. Questo processo avvenne quasi in contemporanea, per evitare che qualcosa nel frattempo - un codice o un'ombreggiatura aggiornata - cambiasse nel fotogramma originale. Se così fosse stato, infatti, la versione per l'occhio destro sarebbe risultata diversa e non avrebbe combaciato con quella per l'occhio sinistro. Il 3D venne usato maggiormente nei momenti in cui i personaggi sono in pericolo, per sottolineare la tensione e il senso di insicurezza, mentre nelle scene ambientate nella stanza di Andy, il mondo in cui vivono da sempre, risulta meno evidente.
I lavori sulla sceneggiatura del film iniziarono nel 2006, quando John Lasseter, Andrew Stanton, Pete Docter, Lee Unkrich, Bob Peterson, Jeff Pidgeon e Darla K. Anderson tornarono al Loft del poeta, un edificio a Tomales Bay, nel quale avevano concepito la trama di Toy Story, e stesero le basi per il nuovo episodio. Il team creativo ignorò deliberatamente la versione della Circle 7, preferendo ideare qualcosa di vicino allo spirito dell'originale Toy Story (la prima stesura della Circle 7 partiva infatti dalla premessa di un malfunzionamento di Buzz Lightyear, che, dopo aver ferito accidentalmente il suo proprietario, veniva spedito al centro d'assistenza di Taipei, costringendo Woody e gli altri a intraprendere il viaggio per salvare il giocattolo).Stanton si prese una pausa dalla lavorazione di WALL•E per scrivere un trattamento di venti pagine, che venne rielaborato dallo sceneggiatore Michael Arndt e dallo stesso Unkrich. Arndt non fu l'unico a mettere mano alla storia, che in realtà fu frutto di una collaborazione più ampia. La sceneggiatura, infatti, fu integrata da Unkrich, dallo story team, un reparto addetto unicamente alla creazione di scene e gag, e allo sviluppo narrativo e dal Pixar Brain Trust (composto da Lasseter, Docter, Stanton, Arndt, Peterson, Brad Bird e Brenda Chapman), il quale, dopo aver visionato periodicamente gli story reel, aiutava il team con consigli e suggerimenti. Dopodiché, il film veniva smembrato in una ventina di sequenze, che potevano essere riscritte un numero variabile di volte prima di ottenere l'approvazione finale (alcune scene cruciali vennero sviscerata in sessanta bozze differenti). Molte delle situazioni e dei personaggi presenti nel film derivano da concetti scartati da altri progetti Pixar, come Lotso, originariamente apparso nel trattamento del seguito abortito di Tin Toy, A Tin Toy Christmas, la cui storia sarebbe poi dovuta confluire in Toy Story. Altri snodi narrativi, invece, presero spunto da eventi realmente accaduti, come la scena dello scambio dei giocattoli nel sacco della spazzatura, basata su un fatto capitato al regista, che durante un trasloco aveva accidentalmente gettato un sacco contenente la collezione di peluche della moglie, scambiandolo per immondizia.L'elemento del film di fuga presente nel secondo atto venne introdotto dopo la visita in diversi asili che, con le telecamere e gli alti muri, sembravano ricreare l'ambiente carcerario. Tra le opere che funsero da ispirazione, il regista citò Nick mano fredda, La grande fuga e Prima di mezzanotte.Durante la pre-produzione i realizzatori videro che la sequenza d'apertura, originariamente pensata per il primo episodio, ma tagliata per motivi di tempo e budget, non stava funzionando a dovere: il salto da un'immaginifica scena d'azione alla realtà di un Andy cresciuto sembrava troppo brusco. Perciò, idearono una transizione più dolce con l'espediente delle registrazioni di Andy da bambino, che datava però la scena d'apertura all'epoca in cui il ragazzo possedeva tutti i suoi giocattoli. Unkrich dichiarò che se avesse potuto rimettere mano al film, avrebbe inserito nell'inseguimento il personaggio di Bo Peep, la cui presenza avrebbe reso ancora più significativa la scena.
Al processo di sceneggiatura si affiancò ben presto quello della scelta delle voci dei personaggi e della registrazione dei dialoghi. Nella versione originale del film, a doppiare la pellicola compaiono attori come Tom Hanks, Tim Allen, Ned Beatty e Whoopi Goldberg.
Tom Hanks doppia lo sceriffo Woody. L'attore si disse molto contento del risultato e del rapporto che si era venuto a creare tra i personaggi di Buzz e Woody, molti diversi tra di loro, ma in grado di apprezzare le forze e i difetti l'uno dell'altro. Durante la pre-produzione della versione del film della Circle 7, Hanks non si era mai sbilanciato su una sua possibile partecipazione, tuttavia l'intenzione dei produttori era quella di legarlo ad un ricco contratto multi-film. L'attore lavorò al film nel corso di diverse sessioni, che si tenevano a mesi di distanza l'una dall'altra.
Tim Allen riprende il ruolo del ranger spaziale Buzz Lightyear. Al contrario di Hanks, Allen, durante la produzione di Toy Story 3 ad opera della Circle 7, affermò che sarebbe stato disponibile a prestare nuovamente la sua voce per il personaggio di Buzz Lightyear, grazie ai rapporti cordiali che aveva con la Disney (produttrice della serie Quell'uragano di papà). Come Hanks, l'attore doppiò il suo personaggio nel corso di diverse sessioni, che si tenevano a mesi di distanza l'una dall'altra. Nelle scene in cui Buzz viene resettato nella versione spagnola, il personaggio è doppiato da Javier Fernandez-Peña.
Jodi Benson interpreta Barbie, in un ruolo più ampio rispetto alla partecipazione al precedente episodio, che aveva visto Benson nei panni di una Barbie hostess. Come gli altri attori, Benson registrò la sua parte da sola, guidata dal regista. Benson, che fu proprio la prima voce di Barbie, in un video in claymation del 1984, credette inizialmente di essere stata contattata per un altro cameo. Quando le dissero che la sua sarebbe stata una parte vera e propria, l'attrice volle essere sicura che il personaggio avesse personalità e carattere: «La voleva intelligente e passionale. La volevo reale, non di plastica».
Ned Beatty doppia Lotso Grandi Abbracci, l'orsacchiotto a capo del Sunnyside. La produzione ebbe diverse difficoltà nel trovare la giusta voce per il personaggio, in quanto nel film Lotso mostra diverse sfaccettature, dal lato più bonario a quello più spregevole e vile. Alla fine, venne ingaggiato Ned Beatty, che non aveva mai doppiato un film d'animazione, ma che aveva molta esperienza nella costruzione dei personaggi e nella commedia. Unkrich disse al riguardo: «È stato difficile trovare una voce, perché è un personaggio complicato, deve essere simpatico e rassicurante, ma anche minaccioso e intimidatorio. È il sole attorno al quale ruotano tutti gli altri».
Michael Keaton presta la voce a Ken, membro della gang di Lotso. Keaton, che aveva già partecipato ad una produzione Pixar nel 2006, doppiando Chick Hicks in Cars - Motori ruggenti, affermò che doppiare un personaggio già esistente, è più difficile di quanto sembri e che parte tutto dai realizzatori, che ne stabiliscono il carattere e i manierismi.
John Ratzenberger doppia Hamm, riprendendo il ruolo dei precedenti episodi. Ratzenberger è considerato il portafortuna della Pixar in quanto è apparso in tutte le pellicole dello studio finora prodotte. Durante la pre-produzione Ratzenberger visionò, insieme a Hanks e Allen, una prima versione dello story reel, al termine del quale i tre accettarono l'ingaggio senza nemmeno leggere la sceneggiatura completa.
Blake Clark doppia Slinky, originariamente interpretato da Jim Varney. Clark, amico di lunga data di Varney, si disse lusingato di mantenere in vita una creazione dell'amico, deceduto nel 2000. Nel film, Clark usa una tonalità di voce e un accento molto simili a quelli usati da Varney per Slinky.
John Morris interpreta per la terza volta Andy, il padrone dei giocattoli. Morris, che all'epoca del primo Toy Story aveva sette anni, dopo l'esperienza come attore si era dedicato agli studi alla UCLA e fu tra i primi ad essere contattato dai produttori. Nonostante abbia diversi anni in più rispetto al suo personaggio, Morris fu richiamato per mantenere una certa continuità con i precedenti episodi.Nel film compaiono anche, riprendendo i rispetti ruoli dei precedenti episodi, Don Rickles, Wallace Shawn, Estelle Harris, R. Lee Ermey, Laurie Metcalf ed Erik von Detten, e, in ruoli minori, Bonnie Hunt, Whoopi Goldberg, Timothy Dalton e Richard Kind.
In linea con altri film Pixar, Toy Story 3 contiene diversi camei di personalità legata allo studio. Teddy Newton, regista del corto allegato al film Quando il giorno incontra la notte, doppia Telefono chiacchierone, Bud Luckey, designer dei personaggi e regista de L'agnello rimbalzello interpreta Chuckles il clown, Bob Peterson, co-regista e co-sceneggiatore di Up, doppia il bidello al Sunnyside, mentre il regista Lee Unkrich compare nel ruolo di Jack-in-a-Box, il pupazzo a molla che esclama «Nuovi giocattoli!» all'arrivo di Woody e dei suoi amici. La voce della figlia di Unkrich, inoltre, che aveva doppiato Molly nei precedenti episodi, viene qui utilizzata nel flashback iniziale.
L'animazione del film fu supervisionata da Bobby Podesta e Mike Venturini, il cui lavoro iniziò molto prima dell'inizio dell'animazione, quando mostrarono le migliori sequenze dei primi due film al gruppo di animatori e insegnarono loro a non tentare di emulare quello stile, ma di capire cosa funzionava in quelle scene e di riprodurlo alla loro maniera. Intervistarono, inoltre, diverse personalità legate alla saga: Peter Doctor, supervisore dell'animazione del primo Toy Story, così come John Lasseter, Dylan Brown, direttore dell'animazione di Toy Story 2, e gli animatori Doug Sweetland e Angus MacLane. Anche chi non aveva mai lavorato a nessuno degli episodi, come Brad Bird, venne intervistato, offrendo un parere esterno.Un altro ostacolo per gli artisti fu quello di imparare a creare gli stati d'animo con minori punti di controllo e articolazione sul personaggio rispetto a quanto erano abituati. Podesta e Venturini affermarono che il problema era nel far capire agli animatori che dovevano essere in grado di ottenere ciò che volevano anche con personaggi più limitati, come Woody e Buzz. Inoltre, nella sequenza dei titoli di coda, in cui Buzz e Jessie ballano un paso doble, la produzione chiese aiuto ai ballerini di Dancing with the Stars Tony Dovolani e Cheryl Burke per avere dei riferimenti reali sui quali basare la scena.Con un budget di 200 000 000 $, il film ebbe a disposizione sofisticate tecnologie grazie alle quali la troupe riuscì a creare sequenze più complesse rispetto agli altri film della saga. Una novità a livello tecnico fu la creazione di Lotso, il primo personaggio Pixar fatto interamente di peluche. Per il computer le superfici di plastica sono più facilmente gestibili rispetto ad un tessuto morbido come quello di un peluche e ciò richiese agli animatori uno studio accurato su come si piega e si comprime un peluche e quali sono i movimenti che un pupazzo senza struttura interna è in grado di eseguire.Tuttavia, la miglioria maggiore fu la resa degli esseri umani, nel realizzare i quali i tecnici applicarono tutte le loro conoscenze in termini di articolazioni, controllo dei movimenti, ombreggiatura delle superfici e simulazioni di tessuti e peli. La difficoltà dell'incarico per i supervisori fu di mantenere un equilibrio tra l'avanzamento tecnologico e la necessità di rendere più piacevole l'aspetto dei personaggi umani, pur dando la sensazione che essi facessero parte di quel mondo. L'animazione fu ufficialmente completata il 26 marzo 2010, mentre il film vero e proprio venne ultimato il 30 aprile dello stesso anno.
Il design dei personaggi e le scenografie vennero curate da Bob Pauley, lo scenografo del primo episodio che aveva contribuito alla creazione stilistica di Buzz Lightyear. All'inizio della produzione, il team di lavoro riguardò i disegni concettuali con l'intento di modificare i design originali dei personaggi contenuti nei computer Pixar. La troupe scoprì che i file grafici risalenti a quell'epoca non potevano essere modificati. I realizzatori dovettero ricostruirli da zero, apportando diverse modifiche. A Woody, per esempio, furono aggiunti più livelli di texture e migliorati i motivi grafici dei vestiti. Affinché desse maggiormente l'impressione che fosse fatto di stoffa, furono ridisegnate le cuciture e rese più evidenti le pieghe degli indumenti quando compie dei movimenti.Durante la fase di ricerca, per avere dei riferimenti dei luoghi, i creatori visitarono diverse strutture, tra cui un inceneritore e degli asili, notando come ci fossero diverse similitudini tra l'architettura di un asilo, con videocamere di sicurezza e bidoni pieni di giocattoli che sembrano celle, e quella di una prigione. Questo spunto li spinse a visitare il carcere di Alcatraz per poter unire al meglio i due elementi. Tuttavia, l'intento della produzione fu quello di rendere credibile il film, piuttosto che replicare la realtà.L'art director si concentrò maggiormente su Andy e sulla resa della sua stanza. Nel film, infatti, il personaggio di Andy è un diciassettenne ed ha subito un drastico cambiamento rispetto al film precedente. Il team di Pauley tornò al modello originale di Andy, una scultura ancora presente negli archivi Pixar, e studiò le fotografie dei figli di Lasseter, prestando particolare attenzione all'evoluzione nel tempo della struttura fisica e del volto per ottenere un'ipotesi realistica di come sarebbe cresciuto Andy. Per quanto riguarda la stanza del personaggio, gran parte della scenografia e degli arredi vennero colorati con varie tonalità di blu, per trasmettere un senso di sicurezza e di assenza di pericoli.I realizzatori vollero omaggiare nel film Steve Jobs dando ad Andy un Mac, a Molly un iPod e mostrando brevemente Woody navigare in internet con un iMac G5. Jobs viene anche ringraziato nei titoli di coda del film, insieme, tra l'altro, a Cathleen Brown, Hayao Miyazaki e Toshio Suzuki.
La fotografia del film fu affidata a Jeremy Lasky, che aveva già lavorato a WALL·E, Cars - Motori ruggenti e Alla ricerca di Nemo, e Kim White. Lasky si occupò di impostare la scena e i movimenti della macchina da presa virtuale all'interno del set creato al computer, mentre a White venne affidato il compito di illuminare gli ambienti.
Anche per quanto riguardò la fotografia, Toy Story 3 dispose di mezzi e talenti più sofisticati rispetto ai precedenti episodi. Gli avanzamenti tecnologici nella resa delle superfici, nell'illuminazione e nell'uso della cinepresa dovettero far fronte alla continuità stilistica della saga, come il regista stesso ammise: «È pur sempre un film che segue la scia di Toy Story, ma vogliamo anche mostrare il talento degli artisti e la raffinatezza della tecnologia».Jeremy Lasky lavorò a stretto contatto con Unkrich per impostare le varie inquadrature. I due limitarono le infinite possibilità che la tecnologia offriva loro, a favore di movimenti di camera coerenti con le situazioni, plausibili e tipici del cinema dal vivo, evitando di creare angolazioni irrealistiche e «da videogioco», con l'obbiettivo di spostare l'attenzione a quello che i personaggi provano e sentono, piuttosto che a quello che sta facendo la cinepresa. Lasky affermò al riguardo: «Le nostre camere hanno molta più grazia ora e più realismo nel modo in cui si muovono. Siamo diventati molto più bravi che mai con la macchina a mano e la profondità di campo è più ricca». Per aumentare il coinvolgimento dello spettatore, la camera venne posizionata all'altezza dei giocattoli, facendo risaltare la grandezza degli ambienti e mostrandoli dal punto di vista dei protagonisti. L'illuminazione, invece, contribuì ad ampliare la scala d'azione in cui il film si muove, grazie a momenti in cui la rifrazione della luce riempie il fotogramma o in cui parte della drammaticità di una scena è data dall'illuminazione stessa, come nel finale all'interno dell'inceneritore.
Gli effetti speciali del film vennero realizzati da un team di tecnici a cui fece capo Guido Quaroni, già supervisore agli effetti speciali in Toy Story 2 - Woody e Buzz alla riscossa e Monsters & Co. Tra le varie mansioni, quella di gestire il simulatore di fenomeni fisici e atmosferici, della resa dei tessuti e delle ombreggiature. Nonostante gli anni di innovazioni e perfezionamenti dei software che separano questo capitolo dai precedenti, il film presentò diverse sfide tecniche che vennero risolte grazie anche all'aiuto del reparto ricerca e sviluppo.Una delle scene più difficili per il team degli effetti speciali fu quella ambientata nell'inceneritore, in cui compaiono milioni di rifiuti e pezzi di spazzatura triturata diretti verso l'inceneritore. La sequenza contiene la più alta mole di dati rispetto al resto del film e, secondo la produttrice Darla K. Anderson, non ci sarebbe stato il tempo materiale né le risorse finanziarie adeguate per animare manualmente ogni singolo oggetto presente sullo schermo. Un problema simile si presentò quando venne il momento di animare i numerosi sacchi d'immondizia nel corso del film. I sacchi dovevano essere illuminati e animati plausibilmente senza dare la sensazione di innaturalità, che avrebbe altrimenti distratto gli spettatori. Un altro effetto che si dimostrò più complesso del previsto e che richiese l'uso del simulatore fu l'abbigliamento di Bonnie, composto da molti strati di vestiario di tessuti diversi, tra cui denim, tulle e cotone, che si dovevano muovere e interagire tra di loro come delle vere stoffe.Gli effetti speciali del film vennero nominati ai Visual Effects Society Awards e per il BAFTA ai migliori effetti speciali. Quest'ultima nomination fu la quarta candidatura per un lungometraggio d'animazione nella categoria, dopo La bella e la bestia, Toy Story e A Bug's Life - Megaminimondo.
Gli effetti sonori del film vennero curati dal sound designer Tom Myers, dal mixer Michael Semanick e dal montatore del suono Al Nelson. I tre videro una versione su storyboard del film all'inizio del 2009, durante una riunione con il regista, per poi iniziare separatamente i propri compiti alla fine dell'anno. Gary Rydstrom collaborò al film in veste di consulente, dando consigli e suggerimenti, avendo lavorato ai precedenti Toy Story.La preoccupazione principale di Unkrich fu quella di mantenere una continuità e una coerenza con gli altri episodi della serie anche per quanto riguardava i suoni. Gran parte degli effetti sonori, dunque, provennero dalla biblioteca sonora della Pixar. Nuovo materiale fu invece sviluppato per le diverse modalità di Buzz presenti nel film. Per la versione demo, Myers modificò i normali rumori del giocattolo, rendendoli più secchi e metallici. Per la modalità spagnola, invece, i tecnici aggiunsero più fluidità, dandogli una componente «romantica». Unkrich fu molto specifico sugli aspetti del suono e della sua interazione con la colonna sonora. Quando i giocattoli interagiscono con gli esseri umani, per esempio, emettono suoni più deboli e soffocati rispetto ai rumori d'ambiente. Ma quando in scena compaiono solo i giocattoli, i suoni vengono amplificati, per sottolineare una maggiore presenza scenica.Uno dei problemi che si presentò nel corso della produzione fu la creazione dei nuovi suoni registrati che Buzz e Woody emettono nel corso del film. Questi effetti, infatti, furono ideati per il primo Toy Story da Gary Summers, con l'uso di una scatola per brusii analogica. Alla fine del 2009, Myers scoprì che quest'ultima era stata distrutta e tentò diverse soluzioni alternative, ma nessun programma poteva simulare alla stessa maniera quel suono. Contattò allora Howie Hammerman, l'ingegnere che ideò la scatola, chiedendogli di ricostruirla. Grazie ad Hammerman, i tecnici riuscirono ad ottenere il brusio dei giocattoli desiderato, seppur con qualche lieve differenza rispetto alla versione originale.Toy Story 3, il cui mixaggio finale venne ultimato nel febbraio del 2010, fu il primo film masterizzato e proiettato nei cinema con un sistema audio Dolby Surround 7.1. Questo consentì ai tecnici di essere più precisi nel posizionamento di suoni, musica ed effetti ambientali e rese il dialogo dei personaggi più chiaro e cristallino.
La colonna sonora del film fu composta da Randy Newman, che aveva già lavorato a Toy Story, Toy Story 2 e ad altri film Pixar. Il regista Lee Unkrich fu molto specifico sugli aspetti della colonna sonora. Chiese infatti al compositore di «Dare un tocco alla Carl Stalling» ad alcune scene, come la prima fuga di Woody dal Sunnyside, in cui tutti i movimenti del giocattolo sono sottolineati da percussioni musicali e supportati dagli effetti sonori.Mostrato allo ShoWest di Las Vegas nella primavera del 2010, il film era stato mixato con una colonna sonora temporanea, che includeva Electric Eye dei Judas Priest nella sequenza iniziale, in cui i tre alieni cambiano stazione radio nella loro macchina e molto materiale composto da Newman per altre pellicole, tra cui delle partiture inutilizzate di Air Force One (divenute parte integrante delle tracce Cowboy!, Come to Papa e The Claw). Nella scena dell'inceneritore, invece, il brano di accompagnamento, che proveniva da Terminator 2 - Il giorno del giudizio, influenzò in parte il risultato finale nell'utilizzo di suoni metallici e nell'atmosfera industriale. Newman, seguendo le indicazioni del regista, scrisse quindi delle musiche molto simili a quelle presenti nella colonna sonora temporanea. Uno dei pochi temi ex novo fu quello dedicato a Lotso, che venne descritto dal regista come «Un signore del sud con una pronuncia strasciata di New Orleans.» e al quale venne affidato un motivo che rispecchia la sua personalità, attraverso molti accordi per armonica a bocca.
Nel film compaiono diverse canzoni, come Dream Weaver di Gary Wright, Le Freak dei Chic e la versione originale di You've Got a Friend in Me. Le uniche due canzoni originali presenti nel film sono una cover spagnola dei Gipsy Kings di You've Got a Friend in Me, registrata negli Abbey Road Studios, e We Belong Together, un brano pop rock scritto da Newman, in cui due persone si rendono conto che le loro vite sono fatte per essere unite l'una all'altra. Inizialmente scritta come un duetto, Newman immaginò che lo studio avrebbe ingaggiato delle voci giovani, «Come, chessò, John Mayer e Katy Perry.», per cantarla, ma l'ipotesi venne scartata, preferendo che fosse lo stesso Newman ad eseguirla, anche in favore una continuità musicale con i precedenti episodi. We Belong Together venne nominata ai Premi Oscar 2011 e, oltre ad essere stata eseguita durante la serata, insieme alle altre canzoni candidate, insieme agli altri candidati nella categoria, finì per vincere il premio, facendo aggiudicare a Newman il suo secondo Oscar per la miglior canzone.
La campagna pubblicitaria del film venne principalmente incentrata su una campagna virale online, oltre alle tradizionali tipologie promozionali come poster, trailer e clip dedicate ai diversi aspetti della produzione, i doppiatori, i nuovi personaggi, e al ritorno dei protagonisti originali.
I Gipsy Kings si esibirono con la reinterpretazione spagnola di You've Got a Friend in Me (e riproposero anche la loro canzone più famosa, Bamboleo) al programma Dancing with the Stars, in cui i ballerini che avevano aiutato a creare la coreografia per la scena con Buzz e Jessie, Dovolani e Burke, eseguirono quello stesso ballo.
Uno sfondo nero con il numero 3 al centro dell'immagine, usato come poster iniziale, con la prima tagline del film, No toy gets left behind ("Nessun giocattolo viene lasciato indietro").
Una serie di poster raffiguranti i singoli personaggi su sfondo nero che interagiscono con il numero 3 del titolo.
Tutti i personaggi stretti del film in un unico poster, con al centro l'effigie del numero 3.
Woody e i suoi amici, appena usciti dallo scatolone delle donazioni, stupefatti e spaventati davanti alla visione dell'asilo. La locandina è la prima a presentare la tagline The breakout comedy of the summer (frase basata sul gioco di parole di breakout, che sta a significare sia "Evasione, fuga", ma è anche un modo di dire per intendere una rivelazione, una novità. In italiano il gioco di parole verrebbe perso in quanto la traduzione privilegerebbe quest'ultimo significato: "La commedia rivelazione dell'estate").
Buzz, Woody e gli altri giocattoli intenti a scappare, di notte, dal Sunnyside, inseguiti dal camioncino giocattoli dei giocattoli dell'asilo. La tagline recita The Great Escape, frase poi usata come sottotitolo per la versione italiana del film.
Delle locandine realizzate durante il periodo promozionale per festeggiare la Pasqua (i giocattoli reggono un uovo di Pasqua gigante) e il campionato mondiale di calcio 2010 (Woody e gli altri intenti a trasportare una vuvuzela, con vari slogan che cambiano a seconda della nazione).
Dopo essere stato mostrato le prime immagini del film al NAB Show di Las Vegas nell'aprile 2009, il teaser trailer venne allegato alle copie cinematografiche di Up e Avatar. Il filmato mostra Woody guidare una squadra di giocattoli nella creazione del logo del film, con oggetti di fortuna recuperati nella stanza, mentre Buzz ne ha già costruito la versione definitiva. Woody ribatte che il loro logo si illumina, mostrando le luci intorno al titolo. Buzz, allora, batte le mani, facendo illuminare il proprio logo. Il 2 ottobre 2009 venne presentato il primo trailer ufficiale del film, allegato al versione in 3D di Toy Story e Toy Story 2. Nella versione italiana del trailer, Barbie venne doppiata da Emanuela Pacotto, voce ufficiale del personaggio, poi sostituita nel film da Claudia Gerini. L'11 febbraio 2010 venne pubblicato il secondo trailer, incentrato sulla presentazione dei nuovi personaggi del Sunnyside.
Per la promozione del film vennero create diverse campagne virali parallele, costituite principalmente da video e clip animate. Tra i video virali, un'intervista a Ken, uno dei nuovi personaggi del film, in cui il bambolotto discute il suo essere un accessorio per bambine, e la serie Ken's Dating Tips for Today's Bachelor (I consigli di Ken per lo scapolo moderno), in cui Ken dà dei consigli sulla seduzione e l'approccio ad un appuntamento. I tre filmati, disponibili su YouTube si intitolano Conosci te stesso, sii te stesso, Farsi desiderare e La comunicazione è tutto.In seguito, vennero caricate YouTube, tramite gli utenti fake MrCrazycommercials e GaikokujinJoe1 (soprannome dato dai Giapponesi ai turisti stranieri), delle registrazioni su cassetta di spot pubblicitari americani e giapponese risalenti agli anni ottanta su Lotso Grandi Abbracci, come se il giocattolo fosse stato realmente in produzione in quel periodo.Come ulteriore mossa promozionale, il primo atto del film fu proiettato in anticipo per gli studenti di 65 università americane. La visione del film, totalmente gratuita, era possibile se si dimostrava all'entrata la propria identità di studente frequentante una di queste università. Queste proiezioni avevano l'obiettivo di invogliare il pubblico a comprare il biglietto per vedere il finale, ma anche per tentare di fare presa su un pubblico che avrebbe potuto non essere più interessato alla serie di Toy Story, avendo visto il primo film durante l'infanzia, e relegandola ad un'esperienza prettamente infantile.Nei campus di queste università vennero affissi dei volantini per l'assunzione di fattorini per Pizza Planet, la catena di ristoranti fittizia apparsa in tutti i film Pixar, recanti un indirizzo web, BuzzCampusWUstl.com, che rimandava alla pagina di Facebook dedicata alla pellicola.
La pellicola venne presentata in anteprima il 12 giugno 2010 al Taormina Film Fest e il 15 giugno a Buenos Aires, per poi debuttare nel resto del mondo a partire dai giorni seguenti:
17 giugno in Argentina, Filippine, Israele (צעצוע של סיפור 3, Tzatzooa Shel Sippur 3), Malaysia, Perù, Russia (История игрушек 3), Singapore e Ungheria
18 giugno in Brasile, Bulgaria, Canada, Colombia, Indonesia, Messico, Panama, Polonia, Romania (Povestea jucariilor 3), Stati Uniti d'America e Taiwan
14 luglio in Francia (Histoire de jouets 3) e nella regione di lingua francese della Svizzera (Histoire de jouets 3)
29 luglio in Austria, Germania, Portogallo e nella regione di lingua tedesca della Svizzera
Il film fu distribuito con il visto censura "film per tutti" in gran parte delle nazioni in cui uscì, eccezione fatta per Finlandia, Norvegia e Svezia, dove fu vietato ai minori di 7 anni, Paesi Bassi e Portogallo, vietato ai minori di 6 anni, mentre in Singapore e in Sudafrica non fu consentita la visione ai minori di 10 anni accompagnati. Questi divieti furono imposti a causa delle scene in cui i giocattoli tentano la fuga dal Sunny Side e responsabili dei momenti più inquietanti della pellicola, e sulla sequenza della fornace, in cui i personaggi protagonisti rischiano la morte. Anche negli Stati Uniti d'America non furono adottati divieti. Tuttavia, poco dopo l'uscita della pellicola, Joan Graves, presidente della MPAA, ammise che la certificazione general audiences fu un grave errore e che, basandosi sulle reazioni e i commenti dei genitori riguardo alla famigerata scena dell'inceneritore, avrebbe dovuto attribuire alla pellicola un visto PG (vietato ai minori di 10 anni non accompagnati).
Come per tutti i film Pixar, ai quali vengono allegati dei cortometraggi animati, prima di Toy Story 3 - La grande fuga venne proiettato il corto Quando il giorno incontra la notte (Day & Night), diretto da Teddy Newton, che in Toy Story 3 doppia il personaggio di Telefono chiacchierone, in cui viene raccontato l'incontro tra due entità distinte, Giorno e Notte. Quando il giorno incontra la notte, a differenza dei precedenti lavori Pixar, unisce elementi disegnati a mano con animazione al computer. Il designer Don Shank affermò che è «diverso da tutto ciò che Pixar ha prodotto fino ad ora».Oltre all'apprezzamento di critica e pubblico, il cortometraggio ottenne il Visual Effects Society Award per la miglior animazione in un cortometraggio animato, l'Annie Award per miglior cortometraggio e la candidatura all'Oscar al miglior cortometraggio d'animazione.
L'edizione italiana del film presenta un sottotitolo, La grande fuga, che non compare nell'edizione originale e fu inserito per uniformare la pellicola con le precedenti due (anche queste con un sottotitolo non presente nell'edizione originale). Per curare i dialoghi e la direzione del doppiaggio venne chiamato come nei capitoli precedenti - e tutti i lavori Pixar - Carlo Valli, che diresse un cast composto, tra gli altri, da Fabrizio Frizzi e Massimo Dapporto, che tornarono nei rispetti ruoli di Woody e Buzz, Claudia Gerini, Fabio De Luigi, Gerry Scotti e Giorgio Faletti.Per promuovere il film, il canale Disney XD indisse un concorso, simile a quello ideato per la promozione de La principessa e il ranocchio. Intitolato Un papà per una voce, il concorso prevedeva la partecipazione di un genitore, con figli tra i sei e i quindici anni, che doveva ridoppiare una clip del film e che sarebbe poi stato scelto per prestare la voce al personaggio di Sergente (Army Man 1). Il concorso fu vinto da Giorgio Savoia, architetto milanese, e dalla figlia Margherita, di sei anni.Il doppiaggio del film ottenne due candidature al Gran Galà del Doppiaggio Romics DD 2010, per Miglior doppiaggio di un film d'animazione (a Carlo Valli) e Miglior voce femminile di un cartone animato (a Ilaria Stagni, doppiatrice della cowgirl Jessie), vincendo entrambi i riconoscimenti nella sezione votata dal pubblico.
L'edizione spagnola del film differisce da tutte le altre per la presenza della parte finale del film, in cui Buzz viene resettato e inizia a parlare in spagnolo. Per ovvie esigenze linguistiche, questa sequenza venne modificata: nella versione destinata alle regioni in cui si parla spagnolo, infatti, Buzz inizia a parlare in dialetto andaluso della Spagna del sud, difficilmente intelligibile dal resto del paese e caratterizzante uno stereotipo simile a quello rappresentato nel film.In maniera simile all'edizione italiana, il doppiaggio del film vide coinvolte diverse personalità spagnole televisive e cinematografiche. Il regista Álex de la Iglesia, che già aveva doppiato il personaggio del Minatore nell'edizione spagnola de Gli Incredibili, prestò la voce a Twitch (Mantis Man in spagnolo), Diego El Cigala doppiò Buzz e il presentatore televisivo Pablo Motos interpretò Sparks. Altri personaggi famosi ingaggiati furono Fofito (Chuck il clown), Manu Carreño (i soldatini), Emilio Gutiérrez Caba (Mr. Pricklepants) e Silvia Abril (Stretch, Pulpi nella versione spagnola).
Per il mercato dell'home video vennero distribuite tre differenti versioni del film, un DVD a disco singolo, un doppio disco Blu-ray e una versione contenente i due dischi in Blu-ray, il disco DVD e una copia digitale del film. Il film fu distribuito sul mercato americano il 2 novembre 2010, mentre in Italia le versioni home video della pellicola uscirono il 20 ottobre dello stesso anno. Inoltre, fu messo in commercio un cofanetto, con la forma del baule dei giocattoli di Andy, di dieci dischi, contenenti i tre film, con i rispettivi contenuti speciali, in versione DVD, Blu-ray e in copia digitale.Distribuito nell'autunno del 2010, il DVD di Toy Story 3 raccolse un ampio responso positivo da parte di critica e pubblico. Nella prima settimana di sfruttamento, infatti, vennero vendute più di tre milioni di unità nei soli Stati Uniti, cinque milioni e mezzo di DVD nelle prime tre settimane, corrispondenti a 103.406.647 $. A fine 2010, Toy Story 3 raccolse 152.700.532 $, diventando il secondo DVD più venduto dell'anno, dietro soltanto ad Avatar. L'edizione DVD del film presenta un solo disco e contiene la versione 2D del film e diversi contenuti inediti, tra cui il cortometraggio Quando il giorno incontra la notte, il corto Buzz Lightyear Diario della missione: la scienza dell'avventura (Buzz Lightyear Mission Logs: The Science of Adventure), prodotto insieme alla NASA, che vede Buzz recarsi alla Stazione spaziale internazionale per condurre delle ricerca sull'assenza di gravità nello spazio, e interviste e dietro le quinte sulla produzione.
L'edizione Blu-ray, uscita in concomitanza con quella in DVD, è composta da due dischi, contenenti il film in versione 2D e diversi contenuti speciali, tra cui interviste, giochi e materiale promozionale non presente nella versione in DVD. Un'ulteriore edizione del film, che differisce dalle altre per la sovraccopertina, su cui è incisa la scritta Studio Commemorative Edition, e per un messaggio di Bob Iger stampato sulla copertina, venne creata per essere distribuita a tutti i dipendenti Disney e Pixar (inclusi i lavoratori nei parchi tematici e nelle diverse strutture delle aziende). Presentato con una risoluzione video di 1080p, il Blu-ray di Toy Story 3 venne apprezzato per l'ottima trasposizione dal master originale, che mantenne i colori primari vibranti e i livelli di nero ricchi e diversificati, e venne definita «Un must!». Il sito DDay.it affermò che «La qualità video offerta è, come da tradizione, di riferimento.», AnimatedView.com ne consigliò l'acquisto per il suo alto valore, sia come prodotto d'intrattenimento, sia come ottimo materiale per una demo, aggiungendo, come nota a margine, un consiglio allo studio d'animazione: «Non cadete nella tentazione di volerne fare un altro: il baule dei giocattoli è stato saccheggiato a sufficienza.», mentre Kenneth Brown, sul sito Blu-ray.com, notò che il film presentava delle imperfezioni d'immagine sugli sfondi di qualche scena, ma che «Per avere una versione migliore del film, l'unica cosa che potreste fare sarebbe quella di saltare su una DeLorean e comprare una copia dell'edizione speciale per il 25º anniversario del film.».
Toy Story 3 debuttò in 4 028 cinema americani e canadesi il 18 giugno 2010 e nel giorno d'apertura incassò 41 148 961 $, diventando il maggior incasso nel giorno d'apertura per un film animato, battendo il record precedentemente appartenuto a Shrek terzo che, nel 2007, aveva aperto con 38 milioni di dollari. Nel fine settimana d'apertura, la pellicola incassò 110 307 189 $, il debutto più alto di sempre per un film Pixar, superando i 70 milioni de Gli Incredibili - Una "normale" famiglia di supereroi, e per qualsiasi film uscito nel mese di giugno, record precedentemente detenuto da Transformers - La vendetta del caduto. Il 12 luglio 2010, Toy Story 3 sorpassò Alla ricerca di Nemo come miglior incasso per un film Pixar e un mese dopo batté Shrek 2, diventando il film animato con il maggior incasso di sempre. Il 27 agosto, invece, il film divenne la prima pellicola animata nella storia a raggiungere il traguardo del miliardo di dollari.Nel Regno Unito, Toy Story 3 uscì il 19 luglio 2010, esordendo con un incasso pari a 21 milioni di sterline e diventando il secondo maggior incasso d'apertura dopo Harry Potter e il prigioniero di Azkaban. In agosto, con un guadagno di 50 milioni di sterline, Toy Story 3 diventò il film con il più alto incasso di sempre per un film animato, per poi assestarsi intorno ai 61 milioni di sterline, diventando il secondo film più visto di sempre nella nazione, dopo Avatar.In Italia, il film debuttò il 7 luglio 2010 in 670 sale (di cui 470 in 3D), incassando nel primo fine settimana di sfruttamento poco più di 2 milioni di euro, rimanendo in testa al botteghino per cinque settimane consecutive e assestandosi a 13 681 000 di euro.A fine corsa, Toy Story 3 incassò 415 004 880 $ negli Stati Uniti e in Canada e 648 167 031 $ nel resto del mondo, arrivando ad un incasso globale di 1 063 171 911 $ in tutto il mondo, diventando il più remunerativo film della serie e il più alto incasso del 2010.
Toy Story 3 - La grande fuga ottenne pareri e recensioni molto positive dalla maggior parte dei critici, tanto che il sito aggregatore di recensioni Rotten Tomatoes registrò un 99% di "freschezza". Il film ricevette il plauso dalla quasi totalità della critica americana, che applaudì l'elevata qualità della storia, in grado di mescolare l'intrattenimento più immediato con temi profondi e adulti, come la paura della perdita, la fedeltà, il bisogno di crescere e l'accettazione della propria mortalità. Mick LaSalle, sul San Francisco Chronicle, proclamò che: «Toy Story 3 è tecnologicamente e filosoficamente sofisticato, ultramoderno ma all'antica. È una cosa gentile, saggia e bellissima», Entertainment Weekly e TIME lo definirono il miglior film della Pixar, Peter Travers (Rolling Stone) apprezzò il film per essere riuscito a creare il senso di meraviglia tipico dell'infanzia, A.O. Scott, sul New York Times lo applaudì alla stessa maniera, inserendolo al secondo posto nella lista dei miglior film dell'anno, mentre Joe Morgenstern, sul The Wall Street Journal, scrisse di aver trovato la pellicola la migliore della trilogia, citando le scene al Sunnyside come emblematiche della nascita delle dittature.
Variety esaltò il climax del terzo atto: «Toy Story 3 raggiunge l'apice nei momenti più drammatici e l'ultimo quarto d'ora ripaga i sentimenti investiti dagli spettatori quindici anni fa». Germain Lussier (SlashFilm.com) ebbe invece delle riserve sul finale, non altrettanto sviluppato e curato come il resto della storia. James R. Whitson, su AnimatedView.com, notò un miglioramento nell'animazione, più fluida, espressiva e con allestimento della scena più elaborato, ma non rimase impressionato dal livello del doppiaggio dei personaggi di contorno. Secondo il sito, l'opera rappresenta «Un bellissimo omaggio alla fine dell'infanzia, un potente memorial sull'affrontare la morte con dignità, un'intensa testimonianza sul fatto che sia normale andare avanti con la propria vita e lasciarsi alle spalle il passato».Roger Ebert recensì positivamente la pellicola, nel complesso, ma criticò aspramente l'utilizzo del 3D, al contrario dell'Hollywood Reporter, che, oltre a promuovere la pellicola, scrisse una critica positiva sul 3D del film, considerandolo un arricchimento contestualizzato. USA Today aggiunse che gli occhialini 3D «Servono anche a nascondere le lacrime che qualsiasi essere senziente verserà durante il finale». Dello stesso parere fu Kenneth Turan, del Los Angeles Times, che, oltre ad apprezzare la pellicola, scrisse: «Il 3D arricchisce la realtà senza attirare l'attenzione su di sé», mentre Leonard Maltin, critico e storico dell'animazione, suggerì che «Il 3D è così poco invasivo perché alla Pixar credo importi poco di questo strumento. I loro film hanno già molta dimensione». Furono pochi i critici a bocciare completamente la pellicola. Tra questi, Armond White, giornalista del New York Press, che definì il film «Un gioco noioso, adatto solo a quelli sottoposti a lavaggio del cervello».Tra gli estimatori dei Toy Story 3 compaiono anche J. K. Rowling, Jonathan Levine, Quentin Tarantino, che lo dichiarò il miglior film del 2010, e Edgar Wright, che lo inserì nella lista dei suoi cinque film preferiti dell'anno.
Nel Regno Unito, i critici elogiarono il film, definendolo «Lo standard dorato per l'animazione al computer», «Un perfetto esempio di un film che intrattiene spettatori di ogni età», «Ispirato ed entusiasmante come l'originale», «Il miglior terzo episodio di sempre» e aggiungendo che: «Se ci fosse un premio Nobel per l'animazione digitale, la Pixar lo dovrebbe vincere ogni anno». Total Film lo proclamò «Uno dei miglior film dell'anno.», The Guardian affermò: «Toy Story 3 è un film brutalmente per adulti - la morte dell'infanzia, l'abbandono - eppure è anche un film per famiglie sopra la media, come dimostra la sequenza d'apertura, emozionante, divertente e visivamente splendida, nel rispetto del canone Pixar», e per l'Independent «È il miglior film dell'estate. Di qualsiasi estate». Sight & Sound accolse invece l'entrata in scena di Bonnie, la nuova proprietaria dei giocattoli, che rappresenta «Un toccante tributo alla sfrenata fantasia dell'infanzia».La sezione britannica del sito IGN lo inserì al tredicesimo posto nella classifica dei migliori film animati di sempre.In Italia, Toy Story 3 - La grande fuga raccolse pareri e critiche molto positive dalla grande maggioranza dei critici, che giudicarono il film al pari, se non superiore, ai precedenti capitoli e in linea con gli altri lavori Pixar. Particolare successo riscossero la diversità di generi presenti all'interno della pellicola, la capacità di intrattenere un pubblico variegato di giovani e adulti e la ricchezza visiva e narrativa.
Boris Sollazzo, su Liberazione, scrisse che «Ogni momento del film è una sorpresa, una sfida. Cercherete un film d'animazione, troverete la vita», Lietta Tornabuoni (La Stampa) disapprovò, come molti critici americani, il 3D della pellicola, ma giudicò molto positivamente il lungometraggio in sé: «La tecnica assolutamente perfetta alimenta la sceneggiatura impeccabile: arrivata alla fine, la saga dei giocattoli mostra tutte le proprie qualità, al massimo livello». Il sito FantasyMagazine, più tiepidamente, lo liquidò come un prodotto ben confezionato, ma con un uso del 3D che non sembra aggiungere nulla alla storia. 
Per Paolo Mereghetti (Corriere della Sera) Toy Story 3 fu «Un fuoco d'artificio di trovate e di colpi di scena che passano dalla commedia al dramma fino al melodramma, capaci di bruciare in pochi sequenze materiali per almeno un'altra dozzina di film». Anche Mariarosa Mancuso, su Il Foglio, scrisse una recensione molto positiva che evidenziò la ricchezza e la maestria tecnica del film: «L'animazione Pixar non conosce limiti, né di tecnica (sublime) né di temi (universali). Dove lo trovate un altro film di un'ora e mezza furiosamente riscritto per un paio d'anni, fino all'assoluta perfezione? Applausi fino a spellarsi le mani».
Già dai primi giorni di programmazione nelle sale statunitensi, Toy Story 3 segnò alcuni importanti risultati, grazie alla popolarità della saga e al sovrapprezzo del biglietto 3D, arrivando a diventare una delle pellicole più remunerative di sempre. Tra i record superati:
Secondo maggiore incasso mondiale per un film animato, non tenendo conto dell'inflazione, e maggior incasso internazionale del 2010: un miliardo di dollari.
Primo film animato a superare il traguardo del miliardo di dollari. Grazie a Toy Story 3 la Disney diventò il primo studio nella storia a produrre due film (l'altro fu Alice in Wonderland) che sfondarono il muro del miliardo di dollari nello stesso anno.
Maggior incasso nel giorno d'apertura per un film animato: 41 milioni di dollari.
Maggior numero di copie presenti nelle strutture cinematografiche per un film animato: 4 028 cinema e oltre 9 000 schermi.
Primo lungometraggio ad essere proiettato nei cinema con il formato audio Dolby Surround 7.1.
Primo film in Italia ad essere proiettato su uno schermo IMAX 3D, solitamente riservato a documentari e filmati educativi, nel parco Oltremare di Riccione.
Primo film animato ad essere nominato per l'Oscar alla migliore sceneggiatura non originale, in quanto basata sui personaggi di Toy Story.
Terzo film d'animazione della storia ad essere nominato anche all'Oscar miglior film.
Il film venne nominato per svariati premi e riconoscimenti, inclusi tre Annie Awards, cinque Academy Awards e un Premio Golden Globe, ottenendo l'Oscar al miglior film d'animazione e quello per la migliore canzone, venendo nominato anche per la migliore sceneggiatura non originale, il miglior montaggio sonoro e al miglior film alla 83ª edizione degli Oscar. La Disney puntò molto sulla performance del film agli Oscar, promuovendolo con un'imponente campagna pubblicitaria attraverso i cosiddetti For Your Consideration.
Svariati lungometraggi Pixar vengono omaggiati nel corso del film: in camera di Andy è visibile un adesivo ritraente il protagonista di Newt, film Pixar abortito in fase di pre-produzione che era stato affidato a Gary Rydstrom, uno sticker di Nemo, una cartolina che riporta come mittenti Carl ed Ellie Fredricksen, protagonisti di Up e un poster ritrae Finn McMissile, un personaggio di Cars 2; le batterie che alimentano Buzz sono della marca Buy-n-Large, mentre nella scena delle scommesse si vedono delle pile di marca Revolting, la stessa marca presente in Cars - Motori ruggenti, film che viene anche citato sulla maglietta di uno dei bambini, nell'asilo appaiono le versioni giocattolo di Saetta McQueen, Nemo e Mr. Ray, Flick e Mike e sul muro di una classe si nota la scritta "ATTA", nome della co-protagonista de A Bug's Life - Megaminimondo. Sid, che nel primo film della serie è il ragazzino che si diverte a rompere i giocattoli, ricompare nel film come spazzino.Oltre ai film, sono citati anche diversi cortometraggi Pixar: Luxo Jr. appare sulla scrivania di Andy, così come compare, alla fine del film, nella sabbionaia, la palla con cui gioca Luxo nel corto, l'ape di The Adventures of André and Wally B. è disegnata sullo zainetto di Bonnie, mentre i giocattoli di Tin Toy sono presenti nelle prime scene all'asilo.
Nel maggio del 2010 venne pubblicato l'adattamento per ragazzi del film. Intitolato Toy Story 3 Junior Novelization e scritto da Jasmine Jones, il libro segue fedelmente la trama del film, semplificando le vicende per i lettori più giovani, e include delle immagini tratte dalla pellicola.
Nel maggio 2010 è stato pubblicato The Art of Toy Story 3, un libro con testi di Charles Solomon sulla realizzazione del film, corredato da immagini, artwork e disegni preliminari degli artisti. The Art of Toy Story 3 presenta anche una prefazione di John Lasseter e un'introduzione di Lee Unkrich e Darla K. Anderson.
Dal film venne tratto un videogioco, Toy Story 3: Il videogioco (Toy Story 3: The Video Game), pubblicato dai Disney Interactive Studios e sviluppato dalla THQ. La gran parte del cast del film riprese il proprio ruolo per il gioco, ad eccezione dei due protagonisti, Woody e Buzz, doppiati in questo adattamento da Jim Hanks e Stephen Stanton. Il gioco, uscito il 15 giugno 2010 negli Stati Uniti e a partire da luglio nel resto del mondo, presenta tre personaggi giocabili, Woody, Buzz e Jessie.
Toy Story 3: Il videogioco ottenne riscontri positivi di critica e pubblico sul doppiaggio, la longevità di gioco e le missioni che, seppur fin troppo semplici per un giocatore adulto, furono ben accolte per la grafica e l'art design.
Unite Here, un'associazione di dipendenti degli hotel Disneyland, protestò contro il tentativo di far vincere l'Oscar al miglior film a Toy Story 3 in quanto ritennero lesi i loro diritti di lavoratori. Fino a poco tempo prima, i dipendenti e la Disney avevano raggiunto un compromesso grazie al quale i primi rinunciavano ad un consistente aumento dello stipendio in cambio della copertura sull'assicurazione sanitaria. Nell'autunno del 2010, al contrario, la compagnia li obbligò ad accettare una nuova assicurazione sanitaria, giudicata troppo costosa dal sindacato, senza aumentare i salari. Citando come motivo il fatto che nel film si promuovessero il rispetto verso gli altri, una cosa che, secondo l'unione, la Disney non stava praticando, Toy Story 3 venne scelto come fulcro della protesta. Misero in piedi una vera campagna contro il film, organizzando picchetti, raduni e creando un sito web, NoToyStory3.org.
I prodotti derivati di Toy Story 3 furono diretti verso una vastissima gamma di oggetti, tra cui giocattoli, articoli da collezione, libri e videogiochi.
Nel periodo precedente l'uscita del film vennero concesse duecento licenze, di cui quaranta nell'industria dei giocattoli, a più di dodici aree produttive, dalla ristorazione, all'editoria e l'abbigliamento, fino a marchi come la Visa e l'Aflac, la più grande compagnia d'assicurazione statunitense. Tra gli articoli per bambini vennero prodotti svariati oggetti, dalle action figure, giochi da tavolo, fino ad un album tematico di figurine, oltre a tre differenti set LEGO, che vennero preceduti da una nuova collezione dedicata ai primi due episodi. Thinkway Toys distribuì la Toy Story Collection, la serie definitiva, alla cui realizzazione collaborò attivamente John Lasseter, dedicata ai personaggi principali della serie.Uno dei settori con il quale la Disney preferì non stringere accordi fu quello dei fast food. Le partnership con McDonald's e Burger King erano state interrotte diversi anni addietro, a causa del problema dell'obesità infantile, al quale la Disney non voleva essere associata, preferendo concedere le proprie licenze a produttori di cibo sano, di frutta e di verdura. Uno di questi, la National Raisin, mise in commercio dei prodotti marchiati Toy Story 3 e contenenti alimenti salutari.Nel solo anno di uscita della pellicola, il merchandising correlato a Toy Story 3 produsse un indotto di 9 miliardi di dollari.
In risposta alle insistenti domande su un seguito di Toy Story 3, il regista negò l'ipotesi di realizzare un Toy Story 4, ma lasciò intendere che fossero in lavorazione più cortometraggi dedicati alla saga, alla maniera di Cars Toons: Mater's Tall Tales.
Le storie dei personaggi proseguirono nel cortometraggio Hawaiian Vacation, diretto da Gary Rydstrom, in cui la banda di giocattoli consola Ken, rimasto a casa con gli altri mentre Bonnie è in vacanza alle Hawaii ricreando nella camera della bambina un resort estivo, in un secondo corto, Buzz a sorpresa (Small Fry), diretto da Angus MacLane, proiettato prima di I Muppet e incentrato sull'incontro di Buzz con un gruppo di sostegno per giocattoli abbandonati, e un terzo corto, Non c'è festa senza Rex (Partysaurus Rex), in cui Rex è il protagonista di una festa per giocattoli nella vasca da bagno, proiettato in occasione della ridistribuzione in 3D di Alla ricerca di Nemo.Il 27 luglio 2011, John Lasseter confermò il progetto di Toy Story 4, che sarebbe dovuto uscire nelle sale nel 2015. Successivamente però la Disney smentì, chiarendo che la produzione del film non era ancora ufficiale. In un'intervista del 2014 la stessa società annunciò che la produzione del quarto titolo del franchise era ripresa, e che il film sarebbe uscito nelle sale nordamericane il 15 giugno 2018. Nell'ottobre 2016 la data di uscita fu posticipata al 21 giugno 2019.
(EN) Charles Solomon, The Art of Toy Story 3, John Lasseter (prefazione), Lee Unkrich e Darla K. Anderson (introduzione), New York, Chronicle Books, 26 maggio 2010, ISBN 0-8118-7434-6.
(EN) Toy Story 3: The Essential Guide, New York, Dorling Kindersley, 1º maggio 2010, ISBN 0-7566-6316-4. URL consultato l'11 maggio 2019 (archiviato dall'url originale il 28 giugno 2010).
(EN) Teddy Newton, Day & Night, Andrea Menotti (editor), New York, Chronicle Books, 04 agosto 2010, ISBN 0-8118-7664-0.
 Wikimedia Commons contiene immagini o altri file su Toy Story 3 - La grande fuga
(EN) Toy Story 3 - La grande fuga, su Enciclopedia Britannica, Encyclopædia Britannica, Inc. 
(EN) Toy Story 3 - La grande fuga, su Behind The Voice Actors, Inyxception Enterprises. 

Figlia di Peter Alistair Ward, ricco uomo d'affari e della sua prima moglie Claire Baring e sorella minore dell'attrice Rachel Ward.
Terminati gli studi, si recò a Parigi per fare la modella, poi trovò lavoro presso Christie's a New York come segretaria.
Negli anni ottanta, Tracy decise di diventare attrice e studiò presso la Academy of Live and Recorded Arts e la London Drama School; tuttavia, la sua carriera di attrice terminò nel 1991, dopo alcune apparizioni in serie televisive.
Il 13 giugno 1987 Tracy si è sposata con Henry John Fitzroy Somerset, marchese di Worcester ed erede dei duchi di Beaufort. La coppia ha avuto tre figli: Robert (1989), Isabella (1992) ed Alexander (1995).

La tragedia greca è un genere teatrale nato nell'antica Grecia, la cui messa in scena era, per gli abitanti della Atene classica, una cerimonia di tipo religioso con forti valenze sociali. Sorta dai riti sacri della Grecia e dell'Asia minore, raggiunse la sua forma più significativa (o nota) nell'Atene del V secolo a.C.
Precisamente, la tragedia è l'estensione in senso drammatico (ossia secondo criteri prettamente teatrali) di antichi riti in onore di Dioniso, dio dell'estasi, del vino, dell'ebbrezza e della liberazione dei sensi. Come tale fu tramandata fino al romanticismo, che apre, molto di più di quanto non avesse fatto il Rinascimento, la discussione sui generi letterari.
Il motivo della tragedia greca è strettamente connesso con l'epica, ossia il mito, ma dal punto di vista della comunicazione la tragedia sviluppa mezzi del tutto nuovi: il mythos (μῦθος, "parola", "racconto") si fonde con l'azione, cioè con la rappresentazione diretta (δρᾶμα, "dramma", deriva da δρὰω, "agire"), in cui il pubblico vede con i propri occhi i personaggi che compaiono come entità distinte che agiscono autonomamente sulla scena (σκηνή, in origine il tendone dei banchetti), provvisti ciascuno di una propria dimensione psicologica.
I più importanti e riconosciuti autori di tragedie furono Eschilo, Sofocle ed Euripide, che affrontarono i temi più sentiti della Grecia del V secolo a.C.
Uno dei problemi storici nell'accostarsi alla tragedia greca è il constatare che, malgrado sia noto (e intuibile dalla straordinaria diffusione dei teatri nelle città greche, soprattutto dopo il IV secolo a.C.) che i greci amassero il teatro, in particolare quello tragico, sono pochissimi i testi giunti intatti sino a noi (ad esempio su 79 opere di Eschilo di cui si conosce il titolo ne sono oggi rimaste solo 7). Possiamo immaginare che esistessero molti autori a noi ignoti fuori da Atene, così come diversi autori (ateniesi e non) sono conosciuti solo per il loro nome. Sappiamo che alcuni autori ateniesi (come Eschilo) erano conosciuti, amati e rappresentati anche a Siracusa, ma non sappiamo come procedesse la diffusione delle opere teatrali ateniesi fuori da quella città, né se ad Atene si rappresentassero anche opere di provenienza straniera. La nostra conoscenza del dramma greco va quindi considerata incompleta e soggetta a pericolose strozzature nella trasmissione delle fonti, forse anche di carattere ideologico (alcuni tragici greci erano partigiani della democrazia ateniese e molti politicamente impegnati, anche contro la democrazia, con un conseguente forte rischio di censura dopo la fine di quell'esperienza politica, un fenomeno che potrebbe essersi ripetuto anche in altre realtà).
Il termine greco trago(i)día τραγῳδία deriverebbe dall'unione delle radici di "capro" (τράγος / trágos) e "cantare" (ᾄδω / á(i)dô) e significherebbe dunque «canto dei capri», in riferimento al coro dei satiri, o "canto per il capro". Nella prima accezione del termine dunque i capri sarebbero gli attori mascherati da capri, mentre nella seconda l'animale (sia esso capretto o agnello) sarebbe da intendersi come primizia da offrire, come bene del quale l'uomo si priva in un momento sacro (sia che esso venga offerto al dio stesso come vittima sacrificale, e si ricordi che il capretto è animale sacro a Dioniso, sia che esso sia premio consegnato al vincitore dell'agone tragico che si svolgeva durante le feste in onore di Dioniso).
Una teoria più recente (J. Winkler) fa derivare "tragedia" dal vocabolo raro traghìzein (τραγὶζειν), che significa "cambiare voce, assumere una voce belante come i capretti", in riferimento agli attori. A meno che, suggerisce D'Amico, tragoidía non significhi più semplicemente «canto dei capri», dai personaggi satireschi che componevano il coro delle prime azioni sacre dionisiache. Altre ipotesi sono state tentate, in passato, tra cui una etimologia che definirebbe la tragedia come un'ode alla birra.
Quello che è possibile affermare con certezza è che la radice trag- (τραγ-), anche prima di riferirsi al dramma tragico, fu utilizzata per significare l'essere "simile ad un capro", ma anche la selvatichezza, la libidine, il piacere del cibo, in una serie di parole derivate che gravitano intorno alla «zona» linguistica del rito dionisiaco.
L'origine della tragedia greca è uno dei tradizionali problemi irrisolti della filologia classica. La fonte primaria di questo dibattito è la Poetica di Aristotele. L'autore poté raccogliere una documentazione di prima mano, a noi oggi inaccessibile, sulle fasi più antiche del teatro in Attica, la sua opera è dunque contributo inestimabile per lo studio della tragedia antica, anche se la sua testimonianza non è esente da dubbi.
Secondo Aristotele, la tragedia sarebbe un'evoluzione del ditirambo satiresco, un particolare tipo di ditirambo eseguito da satiri e introdotto da Arione di Metimna; il genere sarebbe sorto nel Peloponneso.
I grammatici alessandrini intesero il termine τραγῳδία come «canto per il sacrificio del capro» o «canto per il capro», ritenendo l'animale premio di una gara, come attestato anche dall'Ars poetica di Orazio:
Il genere sarebbe nato in Attica e avrebbe affondato le proprie radici in alcuni particolari riti del culto locale di Dioniso.
Una teoria sviluppata dal filologo William Ridgeway (1858–1926) in The origin of tragedy with special reference to the Greek tragedians (1910) collega l'origine della tragedia alle danze in onore degli eroi.
I "Ritualisti di Cambridge", un gruppo di studiosi inglesi attivo all'inizio del XX secolo all'Università di Cambridge, si interessarono alla derivazione della tragedia dal rito dell'uccisione del eniautos daimon o "dio annuale". Anche alcuni studiosi di età più recente, tra cui Walter Burkert, Walter Friedrich Otto, Karl Kerényi e Mario Untersteiner, hanno sottolineato il rapporto che lega il culto di Dioniso, il sacrificio e la nascita della tragedia greca.
Scrive Aristotele nella Poetica che la tragedia nasce all'inizio dall'improvvisazione, precisamente "da coloro che intonano il ditirambo" (ἀπὸ τῶν ἐξαρχόντων τὸν διθύραμβον, apò tōn exarchòntōn tòn dithýrambon), un canto corale in onore di Dioniso. All'inizio queste manifestazioni erano brevi e di tono burlesco perché contenevano degli elementi satireschi; poi il linguaggio si fece man mano più grave e cambiò anche il metro, che da tetrametro trocaico, il verso più prosaico, divenne trimetro giambico. Questa informazione è completata da un passo delle Storie (I, 23) di Erodoto e da fonti successive, in cui il lirico Arione di Metimna è definito inventore del ditirambo. Il ditirambo, in origine improvvisato, assume poi una forma scritta e prestabilita. Il coro s'indirizzava alla thymele (θυμέλη), l'ara sacrificale, e cantava in cerchio, disponendosi intorno ad essa.
Gli studiosi hanno formulato una serie di ipotesi riguardo al modo in cui si sia compiuta l'evoluzione dal ditirambo alla tragedia. In generale, si ritiene che ad un certo momento dal coro che intonava questo canto in onore di Dioniso il corifeo, ossia il capocoro, si sarebbe staccato e avrebbe cominciato a dialogare con esso, diventando così un vero e proprio personaggio. In seguito sarebbe stato aggiunto un ulteriore personaggio, che non cantava ma parlava, chiamato hypocritès (ὑποκριτής, ossia "colui che risponde", parola che in seguito prenderà il significato di attore). Probabilmente, il dialogo che in questo modo nacque tra attore, corifeo e coro diede vita alla tragedia. Da canto epico-lirico, il ditirambo diventa teatro.
Mentre nasceva e si strutturava la tragedia vera e propria, lo spirito più popolare dei riti e delle danze dionisiache sopravvisse nel dramma satiresco.
La tradizione, supportata da un esiguo numero di reperti storici quali il Marmor Parium, attribuisce la prima rappresentazione tragica, avvenuta nel 534 a.C. nell'ambito delle feste chiamate Dionisie (istituite da Pisistrato), a Tespi. Si presuppone che questi fosse attico, appartenente al demo di Icaria, ma delle sue tragedie sappiamo ben poco, se non che il coro era ancora formato da satiri e che fu certamente il primo a vincere il concorso drammatico che proprio quell'anno (a quanto pare) si celebrava per la prima volta; Aristotele sostiene che introdusse l'attore (ὑποκρίτης) che rispondeva al coro. Inoltre Temistio, scrittore del IV secolo a.C., riferisce che sempre secondo Aristotele, Tespi avrebbe inventato il prologo e la parte parlata (ῥῆσις). Altri drammaturghi dell'epoca furono Cherilo, autore di probabilmente centosessanta tragedie (con tredici vittorie), e Pràtina di Fliunte autore di cinquanta opere di cui 32 drammi satireschi; di tali opere però ci sono pervenuti solo i titoli. Da quel momento i drammi satireschi affiancarono la rappresentazione delle tragedie.Di Frinico cominciamo ad avere maggiori informazioni. Aristofane ne tesse le lodi nelle sue commedie, presentandolo nelle Vespe come un democratico radicale vicino a Temistocle. Oltre a introdurre nei dialoghi il trimetro giambico e ad utilizzare per la prima volta personaggi femminili, Frinico inventò il genere della tragedia ad argomento storico (La presa di Mileto). Introdusse inoltre una seconda parte alle sue opere: ci si avviava, quindi alla trilogia, che sarà definitivamente adottata da Eschilo e dai suoi contemporanei. La sua prima vittoria in un agone è documentata tra il 511 e il 508 a.C., ed è certo che ne riportò almeno un'altra nel 476 a.C., quando presentò le Fenicie avendo come corego Temistocle.
Sarebbe stato Eschilo a fissare le regole fondamentali del dramma tragico. Da Aristotele gli viene attribuita l'introduzione del secondo attore, che rese possibile la drammatizzazione di un conflitto, e della trilogia legata, che attraverso tre tragedie raccontava un'unica lunga vicenda.
Le opere di Eschilo a noi pervenute sono tutte dell'ultimo periodo della sua produzione, eppure confrontando le tragedie risalenti agli esordi con quelle degli ultimi anni, notiamo un'evoluzione e un arricchimento degli elementi propri del dramma tragico: dialoghi, contrasti, effetti teatrali. Questo è dovuto anche alla concorrenza che l'anziano Eschilo aveva nelle gare drammatiche, soprattutto dal giovane Sofocle, che introdusse un terzo attore, rese più complesse le trame e sviluppò personaggi più umani, nei quali il pubblico potesse identificarsi.
Eschilo si mostrò almeno in parte recettivo nei confronti delle innovazioni sofoclee, introducendo a sua volta il terzo attore, ma rimase sempre fedele ad un estremo rigore morale e ad una religiosità molto intensa, che ha il suo perno in Zeus (che in Eschilo è sempre portatore del modo corretto di ragionare e agire). (Fa eccezione il Prometeo incatenato, in cui Zeus assume atteggiamenti tirannici.) Musicalmente Eschilo resta legato ai nomoi, strutture ritmico-melodiche sviluppatesi in età arcaica.
Plutarco, nella Vita di Cimone, racconta il primo trionfo del giovane talentuoso Sofocle contro il celebre e fino a quel momento incontrastato Eschilo. Le innovazioni che Sofocle introdusse, e che gli guadagnarono almeno venti trionfi, riguardarono molti aspetti della rappresentazione tragica, dai dettagli più insignificanti (come i calzari bianchi e i bastoni ricurvi) fino a riforme più dense di conseguenze. Introdusse un terzo attore, che permetteva alla tragedia di moltiplicare il numero dei personaggi possibili, aumentò a quindici il numero dei coreuti, ruppe l'obbligo della trilogia, rendendo possibile la rappresentazione di drammi autonomi, introdusse l'uso di scenografie.Rispetto a Eschilo, i cori tragici sofoclei si defilano dall'azione, partecipano sempre meno attivamente e diventano piuttosto spettatori e commentatori dei fatti. Sofocle tentò di togliere l'enfasi (ónkos / ὄγκος) ai suoi personaggi, per restituir loro completamente la drammaticità, in un mondo descritto come ingiusto e privo di luce. Nell'Edipo a Colono, il coro ripete «la sorte migliore è non nascere». Gli eventi che schiacciano le esistenze degli eroi non sono in alcun modo spiegabili o giustificabili, e in questo possiamo vedere l'inizio di una sofferta riflessione sulla condizione umana, ancora attuale nel mondo contemporaneo.
Le peculiarità che distinguono le tragedie euripidee da quelle degli altri due drammaturghi sono da un lato la ricerca di sperimentazione tecnica attuata da Euripide in quasi tutte le sue opere e la maggiore attenzione che egli pone nella descrizione dei sentimenti, di cui analizza l'evoluzione che segue il mutare degli eventi narrati.
La sperimentazione attuata da Euripide nelle sue tragedie è osservabile essenzialmente in tre aspetti che caratterizzano il suo teatro: il prologo, che diventa sempre più un monologo espositivo che informa sull'antefatto, l'introduzione del deus ex machina e la progressiva svalutazione del coro dal punto di vista drammatico a favore della monodia cantata dai personaggi.
La novità assoluta del teatro euripideo è comunque rappresentata dal realismo con il quale il drammaturgo tratteggia le dinamiche psicologiche dei suoi personaggi. L'eroe descritto nelle sue tragedie non è più il risoluto protagonista dei drammi di Eschilo e Sofocle, ma sovente una persona problematica e insicura, non priva di conflitti interiori.
Le protagoniste femminili dei drammi, come Andromaca, Fedra e Medea, sono le nuove figure tragiche di Euripide, il quale ne tratteggia sapientemente la tormentata sensibilità e le pulsioni irrazionali che si scontrano con il mondo della ragione.
Un'altra caratteristica tipica di Euripide rispetto ai suoi predecessori è una maggiore libertà nell'ideare le trame delle tragedie, che presentano una maggiore autonomia rispetto alle vicende raccontate dal mito, più di quanto non avvenisse coi tragediografi precedenti.
Nel IV secolo a.C. e durante il periodo ellenistico, la tragedia continuò a godere di vitalità, sia attraverso nuove creazioni, sia attraverso la riproposizione delle opere dei grandi tragici, delle cui opere, su iniziativa di Licurgo di Atene, venne approntato un testo ufficiale cui era obbligatorio attenersi durante le rappresentazioni.
Non conosciamo tuttavia alcuna opera di questo periodo, ad eccezione del Reso, falsamente attribuito ad Euripide e che invece la gran parte degli studiosi ritiene risalente a questo periodo.
Nel III secolo a.C. raggiunsero poi una certa notorietà i sette tragici della Pleiade alessandrina: Licofrone, Filico di Corcira, Omero di Bisanzio, Sositeo, Sosifane, Eantide ed Alessandro Etolo. Non si può dire con precisione quale fossero le caratteristiche delle opere di questi autori: l'unico componimento che si è conservato, l'Alessandra di Licofrone, è un lungo monologo profetico che non entrava probabilmente nel novero delle tragedie.
Gli argomenti principali trattati nelle tragedie sono quelli della mitologia greca, dal cui enorme corpus venivano attinte le storie narrate sulla scena. Si tratta spesso di eventi luttuosi, in cui il protagonista si trova davanti ad un fatto terribile (ad esempio Edipo nell'Edipo re, quando scopre il suo passato) o si trova a dover scegliere tra alternative entrambe dolorose e sconvolgenti (ad esempio la trilogia Orestea di Eschilo, in cui Oreste si trova a dover scegliere tra uccidere la madre o macchiarsi di un affronto verso il dio Apollo). Tuttavia non mancavano tragedie dal tono più leggero, o caratterizzate dal lieto fine (ad esempio l'Elena e lo Ione di Euripide, o la stessa Orestea di Eschilo). I miti più ricorrenti erano soprattutto la guerra di Troia (Le troiane e l'Elena di Euripide e il Reso pseudoeuripideo), le imprese di Eracle, il ciclo tebano e in particolare la dinastia di Edipo (I sette contro Tebe di Eschilo, Antigone, Edipo re ed Edipo a Colono di Sofocle, Le fenicie e Le Baccanti di Euripide) e la famiglia degli atridi (l'Orestea di Eschilo, Elettra di Sofocle, nonché Elettra, Oreste, Ifigenia in Tauride e Ifigenia in Aulide di Euripide).
Questa ricorrenza di temi mitici, che a prima vista farebbe pensare ad una certa ripetitività e mancanza d'inventiva, veniva risolta dagli autori tragici con il ricorso alle numerose varianti del mito stesso, oppure semplicemente distaccandosene per dare alla vicenda sviluppi inattesi. Ad esempio le uccisioni di Clitennestra e di Egisto non seguono lo stesso ordine nei tre tragici, e mentre in Eschilo Elettra non prende parte all'assassinio, in Sofocle è alleata del fratello Oreste, mentre in Euripide è l'artefice della morte della madre. Lo stesso vale per il personaggio di Elena, che in due opere dello stesso Euripide viene descritta prima come una donna di facili costumi (Le troiane), poi come una donna fedele che soffre per la lontananza del marito (Elena).
Nonostante la pluralità dei soggetti rappresentati si possono enucleare alcuni motivi che ricorrono più volte nelle tragedie.
Uno di questi è certamente la vendetta, sentimento cardine non solo della Medea di Euripide, in cui Medea per vendicarsi del marito uccide i propri figli, ma anche della citata Orestea di Eschilo, in cui si affaccia anche un altro tema ricorrente nelle tragedie, ovvero il nesso indissolubile tra la colpa commessa e l'espiazione, tema presente anche nell'Antigone sofoclea o nell'Ippolito euripideo. Da notare peraltro che non sempre la presenza di una punizione prevede una precedente "colpa" in senso moderno, vedi ad esempio l'Edipo re, in cui il protagonista subisce la sorte tragica nonostante avesse fatto tutto il possibile per evitarla (e in ciò consiste, in effetti, l'aspetto più propriamente tragico della vicenda).
Altri motivi ricorrenti sono quelli della supplica (presente nelle Supplici di Eschilo e nell'opera omonima di Euripide, così come anche nelle Eumenidi e negli Eraclidi) e della follia (Le Troiane, Eracle e Le Baccanti di Euripide, Aiace di Sofocle).
In effetti, secondo Aristotele, il tipo di trama più adatta alla tragedia è quello di un protagonista, privo di qualità eccezionali, la cui condizione di felicità cessa non a causa della propria malvagità, ma per un errore. Questo mutamento può avvenire a causa di una peripezia o di un riconoscimento, oppure di entrambi, cosa che avviene ad esempio nell'Edipo re di Sofocle, che in questo modo rappresenta uno degli esempi paradigmatici dei meccanismi di funzionamento della tragedia greca. Il tema del riconoscimento è del resto presente in numerose altre opere, per esempio Le Coefore di Eschilo, l'Elena e lo Ione di Euripide.
In tutto il corpus delle tragedie greche a noi note, solo una non tratta un argomento mitico, ma storico: I Persiani di Eschilo. Venne rappresentata nel 472 a.C. ad Atene, otto anni dopo la battaglia di Salamina, quando la guerra con la Persia era ancora in corso: la voce di Eschilo fu così un forte strumento di propaganda, e non a caso il corego dei Persiani fu Pericle.
La tragedia greca è strutturata secondo uno schema rigido, di cui si possono definire le forme con precisione. La tragedia inizia generalmente con un prologo (da prò e logos, discorso preliminare), in cui uno o più personaggi introducono il dramma e spiegano l'antefatto (eccezioni sono I Persiani e I sette contro Tebe di Eschilo); segue la parodos (ἡ πάροδος), che consiste in un canto del coro effettuato mentre esso entra in scena attraverso i corridoi laterali, le pàrodoi; l'azione scenica vera e propria si dispiega quindi attraverso tre o più episodi (epeisòdia), intervallati dagli stasimi, degli intermezzi in cui il coro commenta o illustra la situazione che si sta sviluppando sulla scena (o, più raramente, compie delle azioni). La lunghezza degli episodi poteva presentare differenze significative: nell'Aiace di Sofocle il primo episodio, sotto forma di komos, è costituito da 395 versi (v. 201-595), il secondo solamente da 47 (v. 646-692), il terzo da 147 (v. 719-865) mentre il quarto ne ha 211 (v. 974-1184). La tragedia si conclude con l'esodo (ἔξοδος), in cui si mostra lo scioglimento della vicenda.
Tutti i ruoli, senza eccezione, erano interpretati da uomini adulti. Nelle tragedie a noi note, gli attori sono sempre due o tre (con l'occasionale utilizzo, ma solo ipotetico, di un quarto attore), ognuno dei quali interpreta uno o più ruoli. Poteva anche capitare che un personaggio venisse interpretato da più attori a turno, come, a quanto pare, nel caso dell'Edipo a Colono, in cui i tre attori si alternavano nell'interpretare Edipo. L'attore principale ("protagonista", ossia proto-agonista, "primo competitore") aveva in genere la maggiore visibilità, ma anche gli altri due attori ("deuteragonista" e "tritagonista") avevano spesso ruoli di una certa importanza.Gli attori portavano una maschera, generalmente in tessuto o intagliata nel legno, che copriva il viso e gran parte della testa, compresi i capelli, mentre erano libere le aperture per gli occhi e la bocca. Le maschere variavano per l'interpretazione di ruoli diversi ricoperti dallo stesso attore e per la percezione delle emozioni espresse sul volto. La dotazione era completata da un costume ornato e dagli attributi del personaggio (lo scettro del re, la spada del guerriero, la corona dell'araldo, l'arco di Apollo, ecc).La caratteristica principale dell'attore era senza dubbio la sua voce, che richiedeva possanza, chiarezza, buona dizione, ma anche la capacità di riflettere le modifiche vocali per esprimere caratteri o emozioni varie.
Nell'antica Grecia gli attori erano retribuiti dallo Stato e potevano ottenere privilegi e riconoscimenti, tra i quali quello di ambasciatore.
Una delle caratteristiche principali della tragedia è la distinzione, nata dal ditirambo, tra i personaggi interpretati da attori e il coro. Quest'ultimo è formato da alcuni coreuti (originariamente dodici, in seguito portati a quindici da Sofocle) che eseguivano passi di danza cantando o recitando. Essi erano guidati dal corifeo, che oltre alle parti corali spesso si esibiva autonomamente, ribadendo quanto detto dal coro stesso o parlando in sua vece.
Il coro, in effetti, rappresenta un personaggio collettivo, che partecipa alla vicenda tanto quanto gli attori stessi. Secondo Aristotele, il coro "deve essere considerato uno degli attori, deve essere parte del tutto e deve contribuire all'azione, non come in Euripide, ma come in Sofocle". Alcuni esempi, a puro titolo esemplificativo: nelle Eumenidi di Eschilo il coro è formato dalle terribili Erinni (che perseguitano Oreste per l'omicidio della madre), nelle Supplici dello stesso autore si tratta di giovani ragazze greche che rifiutano il matrimonio (in quest'opera il coro è in effetti l'unico vero protagonista della storia), nell'Edipo re di Sofocle il coro è invece composto da anziani cittadini di Tebe, mentre nelle Baccanti di Euripide sono invece in scena le seguaci di Dioniso. Il coro indossava abiti quotidiani e maschere non troppo vistose quando rappresentava comuni cittadini, oppure costumi ben più elaborati se ad essere rappresentati erano personaggi mitologici (ad esempio i satiri) o uomini stranieri.Nel periodo ellenistico gli attori recitavano su un palco rialzato, mentre il coro stava nella sottostante orchestra, tuttavia al tempo dei grandi tragici (V secolo a.C.) non è noto se tale palco fosse effettivamente presente, o se attori e coro recitassero insieme nell'orchestra; gli studiosi sono divisi a tal proposito.
Anche il contenuto delle parti scritte per coro e attori presenta una differenza sostanziale: mentre le parti scritte per gli attori sono scritte in trimetri giambici e sono prive di accompagnamento musicale, quelle del coro sono cantate in metri lirici e accompagnate dalla musica dell'aulos.
Il passaggio dal dialogo con l'attore al commento autonomo era segnato da alcuni movimenti codificati: la strofe, ovvero il movimento dal palco all'altare di Dioniso al centro dell'orchestra, la sistrofe, il movimento attorno all'altare stesso e l'antistrofe, il movimento dall'altare al palco. Il coro entrava in azione soprattutto durante la parodos (entrata in scena), gli stasimi (i canti intonati nell'orchestra) e l'exodos (uscita).
La forma tragica nasce dall'esigenza di strutturare l'esibizione del coro in forma dialogica, fornendo al corifeo un interlocutore (l'hypokrités), l'attore. Secondo la prassi teatrale greca, il coro entrava dalle parodoi, i corridoi posti tra la cavea e il palco, per restare nell'orchestra per tutta la durata della rappresentazione. Generalmente il coro entrava in scena in tre file composte da cinque persone, anche se non mancano esempi di gruppi separati come nelle Eumenidi di Eschilo. Qui, come un unico personaggio rappresentante la collettività, riassumeva e commentava la vicenda o tra sé e sé, o interloquendo con l'attore.
L'evoluzione del genere tragico passa attraverso il cambiamento del ruolo del coro. Nello sviluppo delle parti d'azione, il rapporto tra l'eroe e il coro si va indebolendo: i Tebani terrorizzati dei Sette contro Tebe di Eschilo scompaiono in Euripide, sostituiti da giovani ragazze nelle Fenicie. Anche la presenza del coro andrà progressivamente riducendosi: ai più di quattrocento versi nelle Coefore di Eschilo (più di un terzo di un insieme di 1076 versi) si passa ai circa 200 su un totale di 1510 nell'Elettra di Sofocle, e una percentuale simile nell'Elettra di Euripide (poco più di 200 su 1360).
Anche dopo il periodo dei grandi tragici, il ruolo del coro continuerà a diminuire, fino a ridursi, col tragediografo Agatone (poco dopo i tempi di Euripide), a brevi intermezzi intercambiabili tra una tragedia e un'altra.
I dialetti greci antichi utilizzati sono l'attico (parlato ad Atene) per le parti parlate o recitate, e il dorico (dialetto letterario) per le parti cantate. Sul piano metrico, le parti parlate utilizzano soprattutto i ritmi giambici (trimetro giambico), giudicati i più naturali da Aristotele, mentre le parti corali ricorrono ad una grande varietà di metri, mescolando sovente giambi e dattili.
Della grande produzione tragica dell'Atene democratica ci sono rimaste solamente alcune tragedie di tre soli autori: Eschilo, Sofocle ed Euripide.
Di Eschilo sono noti i titoli di 79 opere (su circa una novantina di opere), fra tragedie e drammi satireschi; di queste ne sopravvivono 7, fra cui l'unica trilogia completa pervenutaci dall'antichità, l'Orestea, e alcuni frammenti papiracei:
Prometeo incatenato (Προμηθεὺς δεσμώτης / Prometheús desmótes) di data incerta, ritenuta spuria da alcuni studiosi.
Secondo Aristofane di Bisanzio, Sofocle compose 130 drammi, di cui 17 spuri; il lessico Suda ne annoverava 123. Di tutta la produzione sofoclea, sono pervenute integre 7 tragedie:
Edipo a Colono (Oἰδίπoυς ἐπὶ Κολωνῷ / Oidípous epì Kolonò) del 406 a.C.Inoltre, nel XX secolo un ritrovamento papiraceo ha restituito circa tre quarti di un dramma satiresco di datazione ignota, Ἰχνευταί, I cercatori di tracce (o I segugi).
Di Euripide si conoscono novantadue drammi; sopravvivono diciotto tragedie (di cui una, il Reso, è generalmente considerata spuria) e un dramma satiresco, Il ciclope.
Ifigenia in Aulide (Ἰφιγένεια ἡ ἐν Αὐλίδι / Iphighéneia he en Aulídi) del 406 a.C., assai alterata e integrata dopo la morte di Euripide, forse perché incompiuta;
Reso (Ῥῆσος / Rèsos), generalmente ritenuta spuria, opera di un tragediografo del IV secolo a.C.
La tragedia antica non era solo uno spettacolo, come lo intendiamo oggi, ma piuttosto un rito  collettivo della pòlis. Si svolgeva durante un periodo sacro e in uno spazio consacrato (al centro del teatro sorgeva l'altare del dio). Data la regolarità delle rappresentazioni e la grande partecipazione del pubblico, il teatro assunse la funzione di cassa di risonanza per le idee, i problemi e la vita politica e culturale dell'Atene democratica: la tragedia parla di un passato mitico, ma il mito diventa immediatamente metafora dei problemi profondi della società ateniese. Agli spettacoli la popolazione partecipava in massa e forse già nel V secolo a.C. erano ammessi anche donne, bambini e schiavi. La passione dei greci per le tragedie era travolgente: Atene, dicevano i detrattori, spendeva più per il teatro che non per la flotta. Quando il costo per gli spettacoli si fece sensibile fu istituito un contenuto prezzo d'ingresso, affiancato al cosiddetto Teorico, un fondo speciale per pagare il biglietto ai meno abbienti.
Il teatro, per gli antichi greci, era competitivo: alcuni grandi autori si sfidavano per ottenere la vittoria. Ogni anno, nel mese di Elafebolione (la fine di marzo), ad Atene si svolgevano le Grandi Dionisie, una festa in onore di Dioniso all'interno delle quali si organizzavano le manifestazioni teatrali. Tale festa era organizzata dallo Stato e l'arconte eponimo, appena assunta la carica, provvedeva a scegliere tre dei cittadini più ricchi ai quali affidare la "coregia", ossia l'allestimento di uno spettacolo teatrale. Nell'Atene democratica in effetti i cittadini più abbienti erano tenuti a finanziare servizi pubblici come liturgia, ossia come tassa speciale. Oltre alla coregia una delle liturgie più importanti era ad esempio l'allestimento di una nave per la flotta, la trierarchia.
Durante le Dionisie si svolgeva una gara fra tre autori, scelti dall'arconte eponimo forse sulla base di un copione provvisorio, ognuno dei quali doveva presentare una tetralogia composta di tre tragedie e un dramma satiresco; ogni tetralogia veniva recitata nello stesso giorno a partire dal mattino fino al pomeriggio inoltrato, così che le rappresentazioni tragiche duravano tre giorni, mentre il quarto giorno era dedicato alla messa in scena di cinque commedie, che costituivano una competizione separata, riservata alle opere comiche. Alla fine dei tre giorni di gara si attribuiva un premio al miglior autore, al miglior attore e al miglior coro. Il sistema utilizzato prevedeva che le giurie fossero composte da dieci persone (non esperti, ma cittadini comuni estratti a sorte secondo una procedura piuttosto complessa). Al termine delle rappresentazioni, i giurati ponevano in un'urna una tavoletta con scritto il nome del vincitore prescelto. Infine venivano estratte a sorte cinque tavolette, e solo in base a quelle veniva proclamato il vincitore. In questo modo la classifica finale era influenzata non solo dalla scelta dei giurati, ma anche in parte dalla fortuna.
La fama che le Dionisie avevano raggiunto era tale che numerose persone provenivano anche da altre città per assistere alle rappresentazioni. Pare che il teatro di Dioniso, dove venivano messi in scena gli spettacoli, potesse ospitare tra i 14.000 e i 17.000 spettatori.
Un'altra festività nella quale venivano rappresentate opere tragiche era quella delle Lenee, che si tenevano nel mese di Gamelione (gennaio). Anche qui le rappresentazioni avvenivano al teatro di Dioniso, ma il pubblico era esclusivamente ateniese, dal momento che la navigazione era interdetta per tutta la stagione invernale a causa delle proibitive condizioni meteorologiche. Inizialmente alle Lenee si rappresentavano cinque commedie, poi, nel tardo V secolo, si cominciò a rappresentare anche tragedie: due autori presentavano due tragedie a testa.
Le Dionisie rurali erano feste che si svolgevano in inverno nei demi intorno ad Atene. Al loro interno, si facevano rappresentazioni teatrali di importanza minore. Recandosi nei vari demi, un appassionato poteva assistere a numerose rappresentazioni l'anno.
Come è già stato detto, il primo studio critico sulla tragedia è contenuto nella Poetica di Aristotele. In esso troviamo elementi fondamentali per la comprensione del teatro tragico, in primis i concetti di mimesi (μίμησις, dal verbo μιμεῖσθαι, imitare) e di catarsi (κάθαρσις, purificazione).
Scrive l'autore nella Poetica: "La tragedia è dunque imitazione di una azione nobile e compiuta [...] la quale per mezzo della pietà e della paura provoca la purificazione da queste passioni".
In altre parole, gli eventi terribili che si susseguono sulla scena fanno sì che lo spettatore si immedesimi negli impulsi che li generano, da una parte empatizzando con l'eroe tragico attraverso le sue emozioni (pathos), dall'altra condannandone la malvagità o il vizio attraverso la hýbris (ὕβρις - Lett. "superbia" o "prevaricazione", es. l'agire contro le leggi divine, che porta il personaggio a compiere il crimine). La nemesis finale rappresenta la "retribuzione" per i misfatti, punizione che fa nascere nell'individuo proprio quei sentimenti di pietà e di terrore che permettono all'animo di purificarsi da tali passioni negative che ogni uomo possiede. La catarsi finale, per Aristotele rappresenta la presa di coscienza dello spettatore, che pur comprendendo i personaggi, raggiunge questa finale consapevolezza distaccandosi dalle loro passioni per raggiungere un livello superiore di saggezza. Il vizio o la debolezza del personaggio portano necessariamente alla sua caduta in quanto predestinata (il concatenamento delle azioni sembra in qualche modo essere favorito dagli dèi). La caduta dell'eroe tragico è necessaria, perché da un lato possiamo ammirarne la grandezza (si tratta quasi sempre di persone illustri e potenti) e dall'altra possiamo noi stessi trarre profitto dalla storia. Per citare le parole di un grande grecista, la tragedia «è una simulazione», nel senso utilizzato in campo scientifico, quasi un esperimento da laboratorio:
Diversa fu però la posizione anticlassicista, frutto della polemica romantica contro la poetica aristotelica che veniva considerata priva di sentimento e distante dai tempi moderni: succede allora che l'elemento di pathos sia esaltato talvolta eccessivamente e che il personaggio tragico appaia come vittima di una sorte ingiusta: l'elemento psicologico tende a giustificare il cattivo, malvagio perché solo e incompreso dalla società e ad esaltarne le qualità prometeiche ed eroiche. L'eroe tragico tende da questo punto ad avvicinarsi sempre di più alle classi sociali medio-basse e quindi ad assumere il tono della denuncia politica.
La famosa questione delle cosiddette tre unità aristoteliche, di tempo, di luogo e d'azione ha oggigiorno interesse puramente storico. Aristotele aveva affermato che la favola deve essere compiuta e perfetta, deve in altre parole avere unità, ossia un inizio, uno svolgimento e una fine. Il filosofo aveva anche asserito che l'azione dell'epopea e quella della tragedia differiscono nella lunghezza "perché la tragedia fa tutto il possibile per svolgersi in un giro di sole o poco più, mentre l'epopea è illimitata nel tempo".
A partire da queste considerazioni, verso il XVI secolo vennero quindi elaborate le tre unità: di tempo (la vicenda si svolge in un giorno), di azione (deve esserci un solo tema portante) e di luogo (l'ambientazione deve essere una sola per tutta l'opera). Tali unità sono state considerate elementi fondamentali del teatro fino ad un paio di secoli fa, benché le stesse tragedie greche non sempre le rispettino. In ogni caso, l'uso delle unità è sempre stato alquanto discontinuo, infatti autori del calibro di Shakespeare, Calderón de la Barca e Molière non ne fanno assolutamente uso. Come data convenzionale della fine dell'utilizzo delle tre unità può essere preso il 1822, anno in cui Alessandro Manzoni pubblica la sua Lettre à monsieur Chauvet sur l'unité de temps et de lieu dans la tragédie.
Fu Friedrich Nietzsche alla fine del XIX secolo a mettere in evidenza il contrasto tra due elementi principali: quello dionisiaco (la passione che travolge il personaggio) e quello apollineo (la saggezza e la giustizia, l'elemento razionale simboleggiato dal Dio Apollo).
Nella cultura greca antica, afferma Nietzsche, «esiste un contrasto, enorme per l'origine e i fini, fra l'arte plastica, cioè l'apollinea, e l'arte non plastica della musica, cioè la dionisiaca».
Umberto Albini, Nel nome di Dioniso. Il grande teatro classico rivisitato con occhio contemporaneo, Garzanti, 1999. ISBN 978-88-11-67420-7
Harold Caparne Baldry, I greci a teatro: spettacolo e forme della tragedia, Roma-Bari, Laterza, 1975
Charles Rowan Beye, La tragedia greca. Guida storica e critica, Laterza, ISBN 88-420-3206-9
(EN)  Anthony Burgess, English Literature, Burnt Mill, Longman, 1958. ISBN 0-582-55224-9
(EN)  J. A. Cuddon, The Penguin Dictionary of Literary Terms and Literary Theory, Harmondsworth, Penguin, 1998. ISBN 0-14-051363-9
 Vincenzo Di Benedetto e Enrico Medda, La tragedia sulla scena, Einaudi, 2002, ISBN 978-88-06-16379-2.
I narcisi di Colono. Drammaturgia del mito nella tragedia greca, Cortina, 1998. ISBN 88-7078-485-1
Letteratura Greca, dall'età arcaica alla letteratura cristiana, Principato Editore, 1995. ISBN 88-416-2749-2
Giulio Guidorizzi, Letteratura greca, da Omero al secolo VI d.C., Mondadori, 2002. ISBN 978-88-88242-10-1
Moreno Morani, Giulia Regoliosi, Cultura classica e ricerca del divino. Di fronte alla tragedia greca, Il Cerchio, 2002.
Friedrich Nietzsche, La nascita della tragedia, Adelphi, 2009. ISBN 978-88-459-0199-7
 Gennaro Perrotta, Storia della letteratura greca. Volume secondo - L'età attica, Milano-Messina, Casa editrice Giuseppe Principato, 1942.ISBN non esistente
 Giuseppe Aurelio Privitera, Roberto Pretagostini, Storia e forme della letteratura greca. Età arcaica ed età classica, Milano, Einaudi scuola, 1997, ISBN 88-286-0352-6.
 Luigi Enrico Rossi, Roberto Nicolai, Corso integrato di letteratura greca. L'età classica, Grassina (Bagno a Ripoli), Le Monnier, 2006, ISBN 978-88-00-20328-9.
Gherardo Ugolini, Sofocle e Atene. Vita politica e attività teatrale nella Grecia classica, Carocci, 2000.
Mito e tragedia nell'antica Grecia. La tragedia come fenomeno sociale estetico e psicologico, Einaudi, 1976. ISBN 88-06-14092-2
 Tragedia greca, su thes.bncf.firenze.sbn.it, Biblioteca Nazionale Centrale di Firenze. 
Rai Educational - EMSF: interventi sul tema di D. Del Corno E. Lledó E. Medda J.P. Vernant S. Givone
Università Le Monnier - Marianne McDonald, Trad. di Francesca Albini, L'arte vivente della tragedia greca
Politecnico di Torino - Il Limite quale elemento fecondo di origine della tragedia
Università di Bologna - Michele Napolitano, Tragedia greca e opera in musica. Appunti su un matrimonio mancato
Transandinomys (Weksler, Percequillo & Voss, 2006) è un genere di roditori della famiglia dei Cricetidi.
Al genere Transandinomys appartengono roditori di piccole dimensioni, con lunghezza della testa e del corpo tra 100 e 146 mm, la lunghezza della coda tra 99 e 152 mm e un peso fino a 75 g.
Il cranio presenta un rostro lungo ed affusolato, una scatola cranica tondeggiante con una cresta sagittale moderatamente sviluppata. Il palato è stretto e lungo e presenta due fori di lunghezza media. La bolla timpanica è piccola. Gli incisivi superiori sono robusti, lisci ed opistodonti, ovvero con le punte rivolte verso l'interno della bocca. I molari hanno la corona bassa.
La pelliccia è soffice. Le parti dorsali variano dal brunastro al fulvo, mentre le parti ventrali sono biancastre con la base dei peli grigia. Il muso è provvisto di vibrisse estremamente lunghe. Le orecchie sono relativamente grandi. I piedi sono lunghi e sottili con le due dita esterne più corte di quelle centrali, le piante hanno sei cuscinetti carnosi. Gli artigli sono parzialmente nascoste da ciuffi di lunghi peli. La coda è lunga circa quanto la testa ed il corpo ed è talvolta più chiara sotto. Le femmine hanno quattro paia di mammelle.
 Weksler M, Percequillo AR & Voss RS, Ten New Genera of Oryzomyine Rodents (Cricetidae: Sigmodontinae) (PDF), in American Museum Novitates, vol. 3537, 2006.
Fiona A. Reid, A field guide to the Mammals of Central America and Southeast Mexico, Oxford University Press, 2009. ISBN 978-0-19-534323-6
Patton JL, Pardiňas UFJ & D'Elia G, The Mammals of South America. Volume 2: Rodents, The University of Chicago Press, 2015. ISBN 978-0-226-16957-6.

La tranvia del Chianti era una linea tranviaria a vapore che collegava Firenze con i capoluoghi chiantigiani di San Casciano in Val di Pesa e Greve in Chianti.
La tranvia fu voluta principalmente da Emanuele Orazio Fenzi, banchiere ed esponente di una famiglia con interessi nel campo ferroviario, e da Sidney Sonnino, uomo politico rappresentante in parlamento il collegio del Chianti. Inaugurata per tappe a partire dal 1890, aveva il suo capolinea a Firenze in quella che oggi è piazza Beccaria, raggiunse nel 1891 San Casciano in Val di Pesa e poi, nel 1893, Greve in Chianti.
"Fra le tranvie a vapore dell'area fiorentina la più celebre è stata quella del Chianti" che "per la lunghezza, per il materiale rotabile impiegato, per il movimento di viaggiatori e di merci, per essere stata l'ultima dell'area ad essere soppressa, è stata la più conosciuta, la più importante e la più amata".
Rimase in attività per 45 anni fino al 31 luglio 1935, giorno in cui il servizio fu soppresso.
Prima dell'avvento della tranvia, i collegamenti tra Firenze, il Chianti e Siena erano affidati alle diligenze. A Firenze la più grande impresa operante nel settore era la "Diligenze Toscane" di proprietà di Luigi Orcesi, che, dalla sua sede in via Taddea, faceva corse regolari per Milano, Bologna, Roma, Napoli, Livorno e Pisa; altre aziende dei trasporti erano quella di Luigi Staderini con sede in Lungarno Acciaiuoli 10, che effettuava corse per Roma e Napoli sulla tratta San Casciano - Siena - Acquapendente; quella di Giuseppe Mazzarini detto Geppetto, che dal 1845 faceva corse solo fino a Siena; e infine quella di Francesco Fineschi, con sede in via della Mosca 7/R, che trasportava persone e merci tra Firenze e Figline Valdarno. Il servizio di diligenze offerto dal Mazzarini partiva da Firenze alle 6 del mattino e tornava solo il giorno dopo. Per Greve il servizio di diligenze si chiamava "Procaccia": effettuava un solo servizio al giorno andata-ritorno, partiva da via del Guanto ed era gestito da due famiglie grevigiane, i Danti e i Tirinnanzi, tra cui Giuseppe Tirinnanzi padre del pittore Nino Tirinnanzi.
La tranvia del Chianti fu voluta principalmente per l'interesse politico del deputato Sidney Sonnino, che aveva il proprio collegio elettorale nei comuni del Chianti fiorentino, e non poté rimanere indifferente alle loro pressioni. Infatti i suoi elettori erano rimasti molto delusi dal fatto che la regione chiantigiana fosse rimasta esclusa dalla Ferrovia Centrale Toscana, che, dopo Empoli, seguiva la valle dell'Elsa e dello Staggia, tagliando fuori la regione chiantigiana, e dalla ferrovia Firenze-Roma, transitante per Arezzo.
Gli interessi del deputato andarono a coincidere con le aspirazioni del banchiere fiorentino Emanuele Orazio Fenzi che da tempo desiderava realizzare un collegamento su rotaia tra Firenze e i comuni di San Casciano in Val di Pesa e Greve in Chianti dove aveva delle proprietà terriere.
Si iniziò a parlare di linea ferrata nel Chianti fin dal 30 novembre 1884, quando sul supplemento speciale n.335 del giornale La Nazione, l'ingegnere francese Jean Louis Protche, progettista della Ferrovia Porrettana, illustrò il progetto di una linea direttissima Bologna-Firenze-Roma, che nel tratto Bologna-Firenze era molto simile a quello poi realizzato nel 1934, ma da Firenze a Roma proponeva di passare su un percorso via Siena e Rapolano Terme. In quell'articolo il Protche affermava: Il progetto riscontrò un immediato apprezzamento a Firenze tanto che, il 25 novembre seguente, il Comitato Popolare Fiorentino, dopo averlo approvato, lo inviò alla deputazione provinciale di Bologna; lo stesso progetto venne inviato a Roma al Ministero dei lavori pubblici, che lo apprezzò, ma a questo punto si ebbe la ribellione e la mobilitazione di Arezzo. Gli aretini si schierarono apertamente contro il progetto della Firenze-Siena-Roma ed anche contro la Ferrovia Faentina, allora in fase di studio, e proposero, contro di essa, una via ferrata da Arezzo a Forlì. L'opposizione ebbe successo solo in parte, visto che riuscì ad affondare la Firenze-Siena-Roma facendo privilegiare il passaggio attraverso il Valdarno via Arezzo ma non la Faentina.
Il problema di un collegamento del capoluogo con i borghi posti sulle colline del Chianti rimase, così l'ingegnere David Duranti, Ingegnere Capo della Provincia di Firenze e acceso fautore della linea ferroviaria via Siena, fece un passo indietro e si schierò al fianco del progetto, molto più modesto, di una linea tranviaria a vapore per Greve in Chianti con tanto di diramazione per San Casciano in Val di Pesa, con però la possibilità di allungare il tratto grevigiano fino a Siena e quello sancascianese fino a Tavarnelle ed a Barberino Val d'Elsa.
Subito dopo la presentazione del progetto gli esperti e la popolazione si divisero in due fazioni, i favorevoli e i contrari, con i contrari capitanati dall'architetto Giuseppe Poggi che, pur considerando intoccabile il suo capolavoro (il Viale dei Colli), si dichiarò favorevole alla tranvia a patto che subisse delle variazioni.
Lo scontro iniziò il 15 settembre 1887 quando l'ingegner Duranti sostenne il progetto davanti al consiglio provinciale e ne ottenne un notevole apprezzamento. Una seconda e fondamentale vittoria i fautori della tranvia la ottennero il 23 marzo 1888 quando la provincia di Firenze approvò la concessione per la tranvia del Chianti. Il 15 giugno dello stesso anno la provincia approvò una delibera in favore del progetto dell'ingegner Giuseppe Lenci richiesta dal signor Emanuele Orazio Fenzi rappresentante della Ditta Bancaria Emanuele Fenzi & C. di Firenze; il progetto prevedeva un preventivo di massima di lire 1.632.000 escluse le spese di armamento e dei rotabili, nonché tutta una serie di opere da costruire: un nuovo ponte di ferro al posto di quello sull'Arno all'altezza di san Niccolò, una nuova strada tra il Poggio Imperiale e le Due Strade nella valle del Gelsomino, la rettifica di ampi tratti della via Romana con la costruzione di due nuovi ponti a Rimaggio e a Testi e inoltre erano obbligatori dei consolidamenti ai ponti del Mulino del Diavolo, al ponte degli Scopeti, al ponte dei Falciani, alla Casellina e al ponte di sant'Angelo.
La risposta del Poggi arrivò il 7 giugno 1888, con un volantino distribuito per tutta la città e dintorni, nel quale si diceva:  La sua controproposta, presentata dall'ingegner Tito Gori, prevedeva una tranvia a cavalli lungo il Viale dei Colli mentre per quella a vapore si propose di passare per la valle di Carraia; in sostanza il tram subito dopo aver imboccato il viale dei Colli avrebbe bruscamente piegato a destra per transitare in via dei Bastioni, poi, per un tratto in sede propria lungo la valle di Carraia, si sarebbe immesso nel viale Galileo ed infine, attraverso il viale Torricelli, si sarebbe ricongiunta con il tracciato del Lenci. I fautori di questo progetto lo preferivano perché attraversava zone poco popolate ma soprattutto perché non passava per il viale dei Colli, dove si trovavano le ville di ricche e influenti personalità, atterrite all'idea di vedersi transitare di fronte alla porta di casa quella che loro stessi definivano rumorosa plebaglia; il loro pensiero d'altronde era già stato ben espresso dall'istanza presentata dall'ingegner Gori:
Il costo di questa variante era di lire 105.789,38. La risposta di Emanuele Fenzi fu chiara:
In una seconda istanza venne chiesto di spostare il binario dal centro della carreggiata ad uno dei viali laterali. Altre proteste vennero sia dal Sovrintendente ai Pubblici Giardini e Passeggi Angiolo Pucci, che paventava danni agli alberi, ai marciapiedi e alle panchine del viale e ancora dal Poggi che perso il primo assalto sposò la causa ambientalista con queste parole:  Ma il Fenzi aveva una risposta anche per questo supposto problema: 
Emanuele Orazio Fenzi era un avversario dinamico e ostinato che, sfruttando l'influenza di Sonnino, riuscì a convincere il Municipio di Firenze ad accettare totalmente il suo progetto. A chiudere la vicenda fu il Ministro dei Lavori Pubblici Ubaldino Peruzzi, autore di una garbata ma ferma lettera indirizzata al Poggi nella quale chiuse la questione a favore del progetto originale della tranvia, scriveva tra l'altro il Peruzzi:
Il comune però non poteva dimenticarsi delle richieste dei ricchi abitanti del Viale dei Colli e così, nel dare l'approvazione al progetto, inserì tutta una serie di norme e clausole che causarono alla tranvia una esercizio difficile ed antieconomico ma che probabilmente furono ispirate da un primo embrionale concetto di tutela dell'ambiente, dell'armonia dei luoghi e della privacy dei residenti.
Venne imposto alla tranvia di avere due capolinea: uno a Porta alla Croce ed uno a Porta Romana; per quest'ultimo si fecero degli studi per un possibile allungamento fino alla nuova barriera daziaria posta nel viale Petrarca (chiamata Barriera di Sant'Orsola) e fino al ponte sospeso alle Cascine;
la linea doveva essere dotata di un servizio telegrafico ed in seguito del servizio telefonico, poi installato per volontà della società esercente;
lungo la linea le distanze progressive dovevano essere segnalate mediante segnali posti ogni 500 e ogni 1000 metri ed inoltre, per il tratto in sede propria, venne chiesto di far sorvegliare la linea da due guardiani i quali avevano l'obbligo di abitare nelle località servite;
nel tratto per San Casciano in Val di Pesa era obbligatoria la presenza dei binari di salvamento, ma su questo intervenne il Ministero dei Lavori Pubblici che evitò la costruzione degli stessi ma impose una velocità massima di 12 km/h e l'obbligo del Freno continuo automatico Hardy, tanto che poi la linea fu costruita per questo tipo di impianto anche se non sono rimaste testimonianze che sia stato effettivamente in uso;
i treni avevano il divieto di superare i 20 km/h ed era fatto divieto di utilizzare la doppia trazione (viste le forti pendenze del tracciato questa norma affondò ogni possibile sviluppo del servizio);
gli orari del servizio dovevano essere divisi in invernali ed estivi ed essere approvati dalla Prefettura il cui parere era insindacabile;
i treni merci avevano l'obbligo di circolare solo di notte e su carri chiusi, ma non bastò neanche questo, visto che fu osteggiato il collegamento tra la stazione di Porta alla Croce e la stazione di Campo di Marte con numerosi cavilli burocratici tra cui uno che impose l'obbligo di un solo carro merci per convoglio, norma che rese insufficiente ed antieconomico il servizio;
fu imposto l'obbligo di collocare i binari al centro della carreggiata dei viali per permettere il pubblico passeggio ed il transito delle carrozze (questa norma venne fatta rispettare anche in quelle curve dove per esigenze tecniche il binario non poteva rimanere nel mezzo alla carreggiata con ulteriore dispendio di denaro per il costruttore);
infine il comune si riservò il diritto di concedere più autorizzazioni per l'uso della linea anche ad altri concessionari, ma almeno concesse il rimborso spese per la manutenzione che rimaneva a carico del costruttore.
Le continue interferenze e le prese di posizione del notabilato fiorentino, che a volte rasentarono la pura violenza, non fermarono il progetto. Se il comune di Firenze fece di tutto per ostacolare il progetto, ben diverso fu il comportamento dei comuni di Greve in Chianti e di San Casciano in Val di Pesa: il comune sancascianese erogò un contributo a fondo perduto di 110.000 lire (in seguito salito a 140.000 lire) per 20 anni in favore della ditta Fenzi per costruire la linea.
L'istanza al Ministero dei trasporti venne presentata il 18 agosto 1888 e il decreto venne firmato il 18 dicembre 1888 dal ministro Giuseppe Saracco.
Il testo del decreto così recitava:Una volta avuto il via libera ai lavori venne costituita nel 1889 la Società Italiana per la Tramvia del Chianti e dei Colli Fiorentini con sede in piazza della Signoria.
La tranvia fu inaugurata ufficialmente il 3 aprile 1893, ma l'apertura al traffico era avvenuta per singoli tronchi, via via che venivano completati.
20 maggio 1890 dalla Barriera di San Niccolò alla confluenza col tratto precedente (metri 4.600)
In occasione dell'inaugurazione della linea fino ai Falciani sulla Nazione del 13 luglio 1890 era riportato:21 maggio 1891 dal Ponte dei Falciani a San Casciano in Val di Pesa (metri 4.350) e con questo si completava la diramazione per San Casciano in Val di Pesa per una lunghezza di metri 16.640.Per la linea di Greve le inaugurazioni furono:
Il 29 marzo 1893 avvenne l'atto di collaudo definitivo dell'intera linea compresa la diramazione per San Casciano; il collaudo fu effettuato dall'ingegner Edgardo Alessandro del Genio Civile.
Il periodico Il Chianti del 31 maggio 1891 riportò la cronaca dell'inaugurazione del tronco Falciani-San Casciano:
Poco dopo l'inaugurazione del tronco fino a San Casciano i lavori sulla linea di Greve ebbero prima un brusco rallentamento ed in seguito si fermarono. Infatti nel gennaio del 1892 la Banca Fenzi dichiarò fallimento la cui conseguenza fu un blocco ai lavori del tram. Dopo la bancarotta del suo maggior azionista, la Società per la Tramvia del Chianti e dei Colli Fiorentini continuò a garantire il servizio sulle linee esistenti ma fu condannata a pagare i debiti ai creditori. La situazione si sbloccò il 24 settembre 1892, quando il consiglio di amministrazione della società accettò l'offerta di acquisto, per 1.750.000 lire, fatta da Ferdinando Cesaroni di Genova. Il 26 ottobre seguente fu stilato l'atto notarile di cessione e fu costituita la nuova società esercente la Tranvai Fiorentini che aveva la sua direzione amministrativa a Firenze in via dell'Arcivescovado 3.
I lavori ripresero e si arrivò al completamento della linea ed alla festa di inaugurazione a Greve. Il primo treno giunse a Greve in Chianti alle 12,08 di lunedì 3 aprile 1893.
In occasione di ogni inaugurazione, vennero effettuate grandi feste che testimoniavano l'enorme entusiasmo e le pari aspettative che l'opera suscitava. Interessante è l'articolo pubblicato da La Nazione il 5 aprile 1893, giorno dell'arrivo a Greve: nell'articolo è scritto che gli invitati si ritrovarono in piazza della Signoria dove, accompagnati dal suono della fanfara, salirono su tre carrozze di prima classe; queste carrozze, trainate da cavalli, condussero gli ospiti presso la stazione tranviaria posta nel luogo chiamato i Pratoni di Porta alla Croce (oggi incrocio tra il viale Antonio Gramsci e il viale Giuseppe Mazzini), dove vennero agganciate alla locomotiva Niccolò da Uzzano. Il macchinista del viaggio inaugurale fu Lorenzo Boninsegni, il fuochista fu Attilio Bisoni e il capotreno fu Egisto Chelli, su tutti sorvegliò il cavalier Lenci. Durante il tragitto destò stupore soprattutto il tratto in sede propria di 4 chilometri (dal ponte del Casino al ponte di Rimaggio) che transitava in una stretta gola del fiume Greve, sotto al castello di Vicchiomaggio. A Greve c'erano ben 6000 persone ad attendere il treno; la cittadina fu imbandierata e ad accogliere il convoglio vi furono undici orchestre filarmoniche che suonarono all'unisono la Marcia Reale. Il giorno dell'inaugurazione la stazione grevigiana non era ancora pronta e così il treno si fermò ad una stazione provvisoria posta duecento metri a valle. Una volta scesi, i passeggeri attraversarono il paese dove lungo il tragitto che li porta in piazza vennero realizzati numerosi archi di trionfo. In piazza erano presenti tutte le autorità civili e religiose della zona tra cui spiccava l'onorevole Sidney Sonnino.
La nuova società di gestione capitanata dal Cesaroni si rivelò ben presto come una impresa mirante ad una mera speculazione finanziaria tanto che il servizio fu persino peggiore di quello fornito dalla società precedente. La sua avventura fu breve e tra la fine del 1896 ed i primi del 1897 la società esercente venne assorbita dalla Société Générale des Chemins de Fer Economiques che aveva sede a Bruxelles che per questo fu ribattezzata la Belga.
Nell'eccitazione suscitata dal nuovo mezzo il comune di Greve si fece promotore di un comitato che il 15 marzo 1897 stilò un progetto per il potenziamento della tranvia e per la sua prosecuzione fino a Siena. Ma già pochi anni dopo gli entusiasmi si erano spenti.
Il 26 luglio 1899 si iniziò ad elettrificare la linea; il primo tratto in cui venne eliminata la trazione a vapore fu quello da Porta alla Croce al Gelsomino. In seguito la nuova trazione fu estesa fino a Tavarnuzze, raggiunta il 16 settembre 1907 con numerosi benefici per tutti; a questa data il tratto a vapore si ridusse a circa 33 chilometri. Con l'inizio dell'elettrificazione, paradossalmente, i disagi per i viaggiatori chiantigiani aumentarono: infatti quando arrivavano al cambio di trazione i passeggeri erano costretti al trasbordo perché fu ben presto chiaro che le motrici elettriche non erano in grado di trainare i pesanti convogli staccati dalla locomotiva a vapore.
Le nascenti complicazioni ed i vari interventi di manutenzione necessari portarono la società esercente a riconsiderare l'importanza della tranvia chiantigiana, facendo capire che era destinata ad una lenta ma inesorabile devitalizzazione; ma su questo il comune di Greve ingaggiò una lunga battaglia per la difesa della tranvia durata un trentennio.
Ma negli anni d'oro del servizio i problemi erano altri. Gli abitanti della zona del viale Petrarca, ovvero poco oltre il capolinea di porta Romana dove veniva parcheggiato il materiale rotabile, cominciarono a lamentarsi del gran frastuono che veniva fatto, anche nelle ore notturne, per la movimentazione dei materiali. Le ragioni delle lamentele erano comprensibili: sotto le loro finestre transitavano in media 66 convogli trainati da locomotive da 120CV ed inoltre i carri merci venivano lasciati in sosta lungo i binari posti nel viale, cosa che per la società di allora era inconcepibile (comunque poco in confronto al traffico che c'è oggi sul medesimo viale). Il comune di Firenze intervenne e vietò il carico e lo scarico delle merci tra le ore 15 e le ore 17.
I viaggiatori dovettero affrontare anche problemi nuovi: ad esempio il 7 aprile 1900 la Società esercente venne pesantemente multata perché il treno delle 19,06 partì alle 19,40. Questo era accaduto dopo che degli operai muniti di biglietto a tariffa ridotta, non trovando spazio, avevano osato invadere le carrozze di prima classe con sconcerto dei ricchi viaggiatori che denunciarono il fatto alle autorità e che non furono soddisfatti neanche dopo che alla stazione del Gelsomino il locale capostazione fece aggiungere un'altra carrozza di seconda classe per gli operai invasori. I viaggiatori di prima classe fecero altre rimostranze ed a quel punto venne elevata una seconda multa per composizione irregolare del convoglio.
L'11 aprile 1903 il treno proveniente da San Casciano giunto alle 17,35 all'angolo di Poggio Imperiale, deragliò, e per rimetterlo sui binari vennero usate delle binde. Il 17 agosto dello stesso anno accadde un altro incidente e stavolta per poco venne evitata una tragedia: il convoglio proveniente ancora da San Casciano imboccò la discesa che conduceva a Porta Romana a forte velocità e solo grazie al controvapore, ed alla prontezza dei conduttori della prima e della seconda carrozza, riuscì a fermarsi in tempo; la frenatura non regolare non era stata causata da un guasto meccanico ma dall'assenza del conduttore della terza carrozza che non si era presentato in servizio. Saputo l'accaduto ed incurante del fatto che non ci fossero stati feriti, il comune di Firenze fece tutta una serie di intimidazioni ai gestori i quali risposero cercando di far rientrare nel giusto binario un evento gonfiato a dismisura. La storia trovò conclusione solo dopo che la società di gestione prese dei provvedimenti disciplinari nei confronti del capotreno.
Negli anni successivi vi furono altri due gravi incidenti; uno avvenne la mattina del 13 novembre 1907 in località Testi, quando a causa di una frana causata dalle forti piogge dei giorni precedenti, il binario su cui transitava il treno precipitò nel fiume Greve causando numerosi feriti; il bilancio di questo incidente fu modesto grazie al valore del macchinista Giuseppe Testi che percepì il cedimento del terreno ed intuendo il deragliamento riuscì a frenare azionando il controvapore. La locomotiva si rovesciò ed il Testi e il suo fuochista rimasero intrappolati all'interno e solo più tardi vennero messi in salvo. Per il suo gesto il Sindaco di Greve conferì al macchinista un encomio solenne ed un premio in denaro. Un altro grave incidente avvenne l'11 dicembre 1913 in località Le Strette, nei pressi dei Falciani, quando due convogli provenienti da opposte direzioni si scontrarono frontalmente: anche stavolta ci furono numerosi feriti e due locomotive andarono distrutte.
Il secondo incidente fu l'occasione per invocare a nome di tutta la cittadinanza chiantigiana un servizio più sicuro, più veloce, con un numero di corse maggiore e soprattutto per chiedere, nuovamente, che la tutta la linea venisse elettrificata. L'elettrificazione di tutta la linea venne progettata, ma non fu realizzata perché ormai all'orizzonte si profilava un nuovo mezzo di trasporto più economico ed efficiente: l'autobus.
I primi autobus per il trasporto pubblico iniziarono a circolare a Firenze solo nel 1927 ma sulle linee extraurbane il servizio funzionava già da tempo. Negli anni che precedettero la prima guerra mondiale, la SITA era riuscita a ottenere, in via sperimentale, di esercitare un servizio sulla linea Firenze-Siena passando per Greve. Il servizio venne interrotto durante la guerra, ma fu ripreso subito dopo. La concorrenza tra l'autobus e la tranvia era iniziata.
La "caffettiera", così era bonariamente chiamata la locomotiva che faceva servizio su questa linea, ormai non era più in grado di soddisfare le esigenze degli utenti. I motivi erano molteplici: le corse erano poche, a Tavarnuzze era obbligatorio cambiare a causa del diverso sistema di trazione (da elettrico a vapore e viceversa) con conseguente allungamento dei tempi di percorrenza, tempi che già erano lunghi (da Greve in Chianti a Porta Romana si impiegavano circa due ore (1 ora e mezza da San Casciano in Val di Pesa).
Nel 1917 la SITA iniziò a svolgere delle regolari corse di autobus sulle linee Firenze-Siena e Firenze-Volterra con passaggio per San Casciano in Val di Pesa via Falciani. Con l'autobus, San Casciano in Val di Pesa veniva collegato con il centro di Firenze in circa trentacinque-quaranta minuti.
Per tutelare la tranvia, l'Ispettorato delle Ferrovie-Tramvie di Firenze impose alla SITA di far passare i suoi autobus non più dai Falciani, ma dalla via Volterrana, con un allungamento dei tempi enorme. Questa decisione causò un lungo contenzioso tra l'amministrazione comunale di San Casciano in Val di Pesa e l'Ispettorato. Tale situazione durava ancora nel 1928, quando il Podestà di San Casciano in Val di Pesa, il generale Michele Polito, inviò un accorato appello al Ministero dei Trasporti, descrivendo il problema: Nel 1928 anche la SITA entrò nella vicenda e fece sapere che avrebbe molto gradito che le fosse consentito di tornare al precedente itinerario, quello via Falciani, ma in subordine le andava bene anche di passare dalla via degli Scopeti.
Un nuovo appello venne presentato al ministero dal podestà di San Casciano il 21 dicembre 1928, nel quale si chiedevano dei miglioramenti al materiale rotabile ed infine un'ultimissima istanza fu presentata il 27 febbraio 1929 alla "Direzione dei Tramways fiorentini". In tale appello si chiedeva, oltre al ritorno degli autobus sulla linea più comoda, anche un potenziamento della linea tranviaria con l'istituzione di una quarta coppia di corse sul tratto Firenze-San Casciano in Val di Pesa, ottenendo in risposta un netto rifiuto così giustificato:
Gli appelli del podestà sancascianese descrivevano una situazione reale. Infatti già all'inizio del XX secolo la linea, intensamente sfruttata, appariva usurata, tanto che nel 1906 i comuni di San Casciano in Val di Pesa e Greve in Chianti erano stati costretti alle vie legali contro la società di gestione per il deplorevole stato in cui si trovava. La prima guerra mondiale acuì la crisi ed un viaggio sulla tranvia diventava una vera avventura: gli orari non venivano rispettati e le condizioni della linea peggioravano al punto da non offrire più la minima sicurezza. I disservizi erano dovuti anche all'uso della lignite del Valdarno al posto del carbone, impiegato per scopi bellici, ed al fatto che il personale era stato inviato sotto le armi. Si arrivò al punto che spesso, durante il viaggio, i passeggeri dovevano scendere e andare nei boschi a tagliare un po' di legna per alimentare il treno. Finito il conflitto, il carbone cominciò lentamente a ritornare ma al materiale rotabile venne fatta poca manutenzione lo stesso: la situazione economica della Società dei Tramways era disperata e tutti gli interventi migliorativi vennero rimandati a data futura.
Nel 1921 la società esercente prima propose di elettrificare la linea ma subito dopo cambiò idea e scelse di sostituire il servizio tranviario su ferro con autobus. Si opposero strenuamente i comuni di Greve in Chianti e, in misura minore, quello di San Casciano in Val di Pesa, così il proposito venne, per il momento, accantonato.
La differenza di reazioni tra i due comuni era dovuta al fatto che per San Casciano in Val di Pesa perdere la tranvia tutto sommato era quasi un affare: per mantenerla doveva sborsare ogni anno una cifra ingente pur essendo conscio che i suoi abitanti non l'avrebbero usata, preferendo, per il trasporto personale, i più comodi autobus, anche se avevano una tariffa più alta del 20% rispetto alla tranvia, mentre per il trasporto merci gli autocarri ormai erano abbastanza diffusi.
A Greve in Chianti invece il tram era ben accetto perché rappresentava la realizzazione di un sogno: fare della cittadina una sede ferroviaria.
Nel 1932 la Società Belga, gestore della linea del Chianti e dal 1926 di tutte le reti elettrificate ed a vapore dell'area fiorentina, fece sapere di voler sopprimere la linea, così come negli anni immediatamente successivi alla fine della guerra erano state via via soppresse le altre linee a vapore. Fu ancora battaglia.
In questa seconda battaglia si distinse soprattutto il periodico Il Chianti, che si stampava a Greve, il quale pubblicò tra il febbraio e il marzo del 1932 tutta una serie di articoli in cui si sosteneva l'indispensabilità della tranvia e la sua insostituibilità con altri mezzi di trasporto. Per mantenerla in vita chiesero ai gestori di impegnarsi in dispendiosi lavori di ammodernamento ed anche in un abbassamento delle tariffe, che veniva visto come il vero motivo della crisi della linea. Ma erano stati proprio i maggiori costi di esercizio che avevano fatto decidere per la soppressione. Si chiedevano inoltre delle rettifiche al tracciato, la sostituzione delle locomotive a vapore con automotrici a gasolio, la soppressione delle fermate minori e la rivisitazione delle tariffe merci che avevano costi enormi tanto che un collo spedito dalla stazione di Campo di Marte a Greve pagava quattro volte la tariffa del trasporto da Campo di Marte a qualsiasi località italiana.
Nella sua battaglia Greve in Chianti si rivolse anche al Ministro Galeazzo Ciano, senza esito, ma principalmente tentò di coinvolgere il comune di San Casciano in Val di Pesa. In un accorato appello al collega sancascianese il podestà di Greve in Chianti non solo chiese appoggio, ma fece velatamente sapere, come un avvertimento, che quella battaglia era condivisa da due altissimi esponenti del regime fascista.
Per tutta risposta il podestà di San Casciano in Val di Pesa, a nome della popolazione, chiese al Prefetto di Firenze la soppressione del tram e la sua sostituzione con mezzi più efficienti; nella missiva dichiarò inoltre di sentirsi offeso per il modo in cui il direttore de Il Chianti e il podestà di Greve lo avevano trascinato nella contesa senza averlo neanche contattato ed inoltre non avevano neanche rettificato, come lui aveva richiesto, queste notizie false.
Ma la concorrenza della SITA era serrata: ormai gestiva tutti i servizi su gomma per San Casciano, per Mercatale per Greve e per Siena.
A causa del debito accumulato nei confronti della società Valdarno, la Società dei Tramvai Fiorentini e del Chianti fallì il 24 settembre 1934 con sentenza del Tribunale Civile di Firenze. Tutto quanto apparteneva alla società venne acquistato dal comune di Firenze.
La linea fu soppressa il 31 luglio 1935 dopo 45 anni di attività e con essa cessava di esistere la rete extraurbana a vapore dell'area fiorentina. Il tram era stato definitivamente sostituto dalle corriere rosse della SITA che infatti erano chiamate le Rosse. L'ultima corsa da San Casciano in Val di Pesa avvenne il giorno successivo quando alle ore 17,00 partì un treno merci che raccolse tutto quanto poteva caricare.
La locomotiva era la "Vittoria" e alla guida il macchinista Giovanni Furini. A Greve in Chianti invece il servizio terminò lo stesso 31 luglio quando dalla stazione partì un treno merci con tutto il materiale da portare via. La locomotiva era la numero 10 Greve e partì alle 20,15.
Il servizio passò dunque alla STU-FIAT, che in base ad una convenzione col comune di Firenze aveva ottenuto l'esclusiva sia sull'esercizio di tutte le linee tranviarie urbane ed extraurbane dell'area fiorentina attive in quel momento, sia la gestione di tutte le linee che sarebbero state istituite nel periodo di concessione di 9 anni. Il nuovo servizio doveva essere effettuato su mezzi di proprietà FIAT; questi mezzi dovevano avere una capienza di 35-40 posti a sedere. La FIAT doveva garantire un minimo di 4 coppie di corse giornaliere tra Firenze e Greve e minimo 8 corse giornaliere tra Firenze e San Casciano; la FIAT per effettuare il servizio si appoggiò alla società SITA. Inoltre doveva garantire un servizio merci ma questo non fu mai effettuato tanto che nel 1937 il periodico Il Chianti scriveva: La chiusura della tranvia comportò dunque un peggioramento della situazione economica di diverse aziende chiantigiane.
Il personale fu assorbito dalle tranvie fiorentine, gli impianti smantellati e nella primavera del 1940 le rotaie furono divelte per farne dono alla Patria. Una delle vecchie motrici fu inviata nelle cave di Carrara adibita al trasporto dei blocchi di marmo. La caldaia della motrice Pier Vettori fu portata negli uffici della direzione e usata per anni come impianto di riscaldamento. L'edificio della stazione di Greve in Chianti già dal 1912 era stato affiancato da garage della SITA e continuò a svolgere la funzione di terminal degli autobus e magazzino del comune fino al 1970 quando venne abbattuto; oggi al suo posto sorge ancora la fermata degli autobus e nell'area un tempo destinata allo sviluppo delle rotaie oggi sono state costruite delle abitazioni. La stazione sancascianese ebbe un destino simile: fermata per gli autobus e in seguito sede del consorzio agrario locale. Il fabbricato viaggiatori è stato abbattuto nel dicembre del 1983 e nell'area retrostante è stato realizzato un parcheggio.
Destino diverso per la stazione di Tavarnuzze: l'edificio (chiamato dai tavarnuzzini "il birillo") è ancora in piedi anche se versa in uno stato di totale abbandono ma intorno ad esso sorgono un parcheggio e una pineta con parco pubblico. Dal 2013 la stazione è coinvolta nel progetto di ammodernamento della piazza di Tavarnuzze; anche la stazione del Gelsomino è in piedi ma in ottimo stato, visto che ospita delle abitazioni. Ad eccezione della rimozione delle rotaie niente è cambiato negli edifici delle fermate dei Falciani, del Passo dei Pecorai e del ponte di Gabbiano: oggi come un tempo ospitano delle trattorie. Tutto il resto è scomparso.
Secondo il verbale di collaudo del 20 maggio 1892, la tranvia del Chianti da Firenze a Greve in Chianti transitava per 6.887 metri su strade comunali, per 23.594 metri su strade provinciali e per 5.766 metri in sede propria; la diramazione per San Casciano in Val di Pesa transitava per 3.388 metri su strade provinciali e per 1.002 metri in sede propria con una pendenza contenuta sempre entro il 60 per mille.
Il capolinea principale era in piazza Beccaria, allora conosciuta come porta alla Croce, dove non esisteva una vera e propria stazione, tanto che i convogli sostavano al centro della piazza; sempre da piazza Beccaria iniziava la diramazione per la stazione ferroviaria del Campo di Marte ad uso esclusivo dei convogli merci, mentre i passeggeri dovevano compiere il tragitto a piedi.
Lasciato il capolinea principale il tram entrava nell'allora viale Duca di Genova (oggi viale Giovanni Amendola), popolarmente chiamato i "Pratoni della Zecca" (dove oggi sorge l'Archivio di Stato), e si dirigeva verso l'Arno. La prima fermata era nell'allora piazza della Zecca Vecchia (la zona oggi compresa tra piazza Piave e lungarno Pecori-Giraldi) da cui ripartiva per poi attraversare il fiume sul nuovo ponte in ferro. Al posto del ponte sospeso di San Ferdinando, costruito nel 1837, ne venne realizzato in breve tempo uno in ferro capace di sostenere il peso del treno che venne intitolato a San Niccolò e venne collaudato l'8 luglio 1890, con il simultaneo transito di due locomotive e due carrozze spinte alla velocità di venti chilometri all'ora. Superato il fiume, nell'attuale piazza Francesco Ferrucci si trovava una grande barriera daziaria: la Barriera di San Niccolò che il tram superava sulla destra attraverso un valico fatto nella cinta muraria.
Da qui in poi il tram iniziava a percorrere il Viale dei Colli: viale Michelangelo fino al piazzale omonimo, poi per il viale Galileo fino al piazzale Galileo, nei cui pressi si trovava il giardino del Tivoli; dal piazzale Galileo il tram svoltava a sinistra per viale Torricelli fino all'incrocio col viale del Poggio Imperiale dove si ricongiungeva con il tronco iniziato al piazzale di porta Romana (secondo capolinea fiorentino), che transitava appunto per il ripido viale del Poggio Imperiale.
Dopo l'incrocio il tram percorreva via del Gelsomino, una via costruita appositamente per il servizio tranviario, dove era situata la stazione tranviaria omonima, più o meno dove oggi sorge un distributore di carburante. La stazione del Gelsomino comprendeva oltre al fabbricato viaggiatori, anche un vasto piazzale, l'officina per le riparazioni e il magazzino ricambi. Dopo l'elettrificazione della linea la stazione del Gelsomino venne dismessa e il magazzino divenne un deposito per i mezzi elettrici.
La linea proseguiva poi lungo la via Romana, attuale via Senese, attraversando il borgo delle Due Strade fino al bivio con via di Malavolta dove era il confine con l'allora comune del Galluzzo e dove si trovava un'altra barriera daziaria; superata la barriera il tram proseguiva per la stessa via Senese attraversando l'abitato del Galluzzo, sfiorando la Certosa, attraversando l'abitato de I Bottai e il bivio per Le Rose, dopodiché entrava nell'abitato di Tavarnuzze dove si trovava un'altra stazione, il cui edificio è ancora oggi esistente (come anche quello del Gelsomino), anche se inizialmente la fermata era situata presso il margine nord dell'abitato. L'edificio della stazione di Tavarnuzze si trova nella piazza principale del paese ed era un tempo dotato di un vasto piazzale, di un pozzo per il rifornimento dell'acqua alle locomotive e di un deposito di carbone. Superato l'abitato di Tavarnuzze i convogli passavano in località Mulino del Diavolo, poi in località ponte degli Scopeti per poi lanciarsi nella piana formata dal fiume Greve (la zona dell'attuale cimitero degli americani) fino alla stretta gola di Bifonica e poco dopo raggiungevano l'abitato dei Falciani dove aveva sede una stazione dotata di deposito di materiali e dove era posta una biforcazione: rimanendo sul binario principale andavano a Greve in Chianti mentre con l'altro andavano a San Casciano in Val di Pesa lungo un percorso caratterizzato da un accentuato dislivello.
La linea per Greve, superato il ponte di Cappello, transitava per il borgo del Ferrone, dove si trovavano altri depositi per il materiale di ricambio e per le minuterie dell'armamento, poi toccava l'abitato del Gabbiano, dove si trovava un'altra piccola stazione e attraversava il ponte di Gabbiano (conosciuto all'epoca anche come ponte di Sant'Angelo). Proseguendo incontrava l'abitato del Passo dei Pecorai, poi toccava l'insediamento industriale di Testi, allacciato alla linea con alcuni binari; superata Testi la linea entrava in un lungo tratto in sede propria, che lambiva il colle di Vicchiomaggio e che dava alla linea tranviaria l'aspetto di una vera e propria linea ferroviaria, fino al ponte di Greti. Da Greti in poco tempo il tram raggiungeva Greve in Chianti dove, all'altezza dell'odierna piazza Trento, si trovava la stazione più importante. La stazione di Greve comprendeva il fabbricato viaggiatori, un vasto fascio di binari, e un grande deposito per il materiale rotabile e per le merci. Una volta giunto a Greve il personale viaggiante per pernottare si rivolgeva ad una signora del paese che affittava le camere e con la quale la società esercente aveva stipulato una convenzione.
In occasione della costruzione del binario si volle sfruttare l'occasione per collegare, ad esclusivo uso per il trasporto merci, la stazione tranviaria di Porta alla Croce con lo scalo merci della stazione ferroviaria di Porta alla Croce in uso alle Strade Ferrate Romane e in seguito alla Rete Adriatica. Ma la realizzazione di questi pochi metri di binario scatenò una lunghissima diatriba tra il comune fiorentino e la società concessionaria del tram: il progetto approvato prevedeva che da piazza Beccaria il tracciato svoltasse in via Scialoia e una volta superata la ferrovia mediante un sottopassaggio si concludesse nello scalo ferroviario di Porta alla Croce. Nello stesso periodo però le Ferrovie Romane avevano deciso il trasferimento della ferrovia più a monte, nell'area dell'attuale stazione di Campo di Marte e così i gestori della tranvia chiesero al comune di poter modificare il loro progetto e ne presentarono uno di massima. La variante presentata prevedeva la realizzazione, al posto del sottopassaggio ferroviario, di un binario provvisorio che doveva essere impiantato lungo viale Principe Eugenio e che svoltando a destra raggiungeva la stazione in smantellamento. Il comune di Firenze non capì il progetto e accusò la società esercente di volere risparmiare per evitare la costruzione del sottopassaggio. Ne nacque una lunga contesa che si concluse solo il 17 luglio 1891 quando venne autorizzata la costruzione del braccio provvisorio. Quando fu inaugurata la stazione di Campo di Marte, il servizio tranviario era stato intanto elettrificato e i binari percorrevano viale Principe Eugenio, piazza Donatello, via degli Artisti, il cavalcavia della Piazzola, il viale Militare (oggi viale dei Mille) e via del Pretellino.
Grazie alla congiunzione della linea tranviaria con lo scalo merci del Campo di Marte, lungo tutta la linea vennero realizzati dei raccordi ad uso degli opifici della zona. Un primo raccordo si trovava al Gelsomino ad uso della "Fabbrica Meccanica di Botti" per il quale era stata presentata domanda al comune di Firenze il 5 maggio 1891; un'altra autorizzazione il comune la concesse allo "Stabilimento Vinicolo" della stessa località. Un altro raccordo si trovava ad uso della cava di pietra situata in località Molino del Diavolo, oggi abbandonata ma all'epoca attivissima, tanto che il tram oltre alla fermata per gli abitanti della località ne effettuava un'altra ad uso esclusivo degli operai della cava stessa. Per il cementificio di Testi la linea effettuava un notevole movimento merci, quantificabile in una media di 10 carri al giorno, ma quando il cementificio cominciò ad usare dei camion di sua proprietà per il trasporto merci, la tranvia subì un danno economico ingente.
Altri raccordi si trovavano ai Bottai per la fornace Siligardi e a Greti, dove il servizio era svolto anche a carri interi ad uso della distilleria Caldini-Bandinelli e del mulino Caldini. Per le fornaci di cotto del Ferrone furono realizzati uno scambio e un binario di raccordo dove poteva essere lasciato in sosta un carro sia per le fornaci che per il mulino ivi esistente; nella stessa località la società esercente aveva stipulato una convenzione col signor Luigi Lombardini, gestore di una bottega di alimentari con forno chiamata Bottega della Tranvia, nella quale era stato installato un telefono ad uso esclusivo del personale in servizio e collegato con Greve, San Casciano e Firenze.
L'armamento della linea venne realizzato con rotaie Vignoles in acciaio del peso di 24 chilogrammi al metro con 11 traverse e rotaie da 9 metri e con uno scartamento di metri 1,445. Queste rotaie erano diverse da quelle previste nel contratto (25 kg/m) ma si preferì optare per quelle meno pesanti in quanto più facilmente reperibili sul mercato. Per diminuire la resistenza di attrito le curve furono realizzate con un raggio minimo di 50 metri, il che impose talvolta di uscire dal percorso stradale per correre in sede propria.
La diramazione per San Casciano percorreva un tratto in forte pendenza e perciò sulla linea del Chianti furono usate le locomotive più potenti tra quelle in uso nell'area fiorentina.
I mezzi furono costruiti dalla Società Krauss &C. di Monaco di Baviera e tre di essi, denominati Pier Vettori, Passignano e Niccolò da Uzzano, risalivano al 1889 ed erano a tre assi per una potenza di 89 kW (120CV). Sempre al 1889 risalivano altre sei locomotive ancora a tre assi ma con una potenza di 74 kW (100CV) ed erano denominate Acciaioli, Accursio, Buondelmonti, Giovanni da Verrazzano, Machiavelli e Greve (quest'ultima costruita nel 1893). Una sola era a due assi: la Vittoria, costruita nel 1888 aveva una potenza di soli 44 kW (60CV): Quest'ultima locomotiva era denominata la Gloriosa perché fu la prima ad entrare in servizio e fu anche la locomotiva che il 1º agosto 1935 trainò l'ultimo convoglio da San Casciano a Firenze. Nonostante il percorso accidentato e, nel tratto Falciani-San Casciano anche con dislivelli notevoli, tutte le locomotive dettero sempre buona prova di sé con l'unico difetto di subire una consistente diminuzione di velocità.
La velocità molto raramente riusciva a raggiungere i 20 km/h, più spesso la velocità massima in pianura era di 18 km/h ma nel tratto Ponte dei Falciani-San Casciano scendeva a 12 km/h e nel tratto dalla Barriera di San Niccolò a tutto il viale dei Colli scendeva addirittura a 7 km/h. Con queste velocità i convogli percorrevano il tratto Firenze-Greve in Chianti in circa 2 ore mentre fino a San Casciano impiegavano in media 1 ora e 23 minuti.
Dopo la soppressione della tranvia di Poggio a Caiano sulla linea del Chianti vennero usate altre quattro locomotive sempre della Krauss da 44 kW provenienti da quella linea; una di esse peraltro, la n. 22, prestò prima servizio per alcuni anni presso la tranvia Napoli-Caivano.
Da Firenze a Greve-San Casciano correvano mediamente 28 corse, mentre nel tratto opposto le corse erano 24 ma in genere c'erano molte corse supplementari che facevano capolinea a Tavarnuzze. Le corse erano in numero minore verso Firenze perché i convogli erano formati da un numero maggiore di carrozze. In direzione Greve i convogli erano generalmente composti da sei carrozze mentre per San Casciano solo da tre.
Le vetture passeggeri erano concepite per 70 viaggiatori e furono costruite dalle Officine Grondona di Milano. Erano a due assi con dei terrazzini aperti alle estremità. Il loro peso era intorno alle 5 tonnellate. Le diverse classi erano facilmente distinguibili dal diverso colore delle carrozze: la prima classe era di colore rosso, la seconda era verde mentre la classe mista era bicolore. Le carrozze di prima classe erano riscaldate grazie all'uso di contenitori di zinco, riempiti di acqua calda prelevata dalla locomotiva, posizionati sotto i piedi dei viaggiatori.
I carri merci erano del tipo aperto o chiuso ed erano a 4 ruote su due assi e pesavano circa 6 tonnellate.
Al personale in servizio sulla tranvia erano imposte regole ferree sia per quanto riguardava le divise, che dovevano essere sempre impeccabili, sia per il comportamento, che doveva essere sempre corretto e decoroso. Gli stipendi per quei tempi erano piuttosto alti e la differenza di retribuzione tra le varie mansioni non superava il 25%. Fino al 1º gennaio 1919 quelli che guadagnarono di più furono i macchinisti seguiti dai capicontrollo; da quella data in poi i capicontrollo superarono i macchinisti di due centesimi di lira.
Tra le varie mansioni è da ricordare quella dei fuochisti abilitati che generalmente erano gli aiutanti del macchinista ma in caso di bisogno avevano l'abilitazione alla guida del locomotore. I fuochisti non abilitati, oltre alla loro mansione, erano obbligati a saper far uso del freno e dei segnali di chiamata freno e di pericolo. I convogli delle linee fiorentine non hanno mai avuto il freno continuo così il compito di frenare toccava al macchinista insieme ai vari frenatori disposti uno per veicolo con la mansione di fattorino-frenatore. Sull'ultima carrozza di ogni convoglio si trovava il Capotreno.
Il personale si rese protagonista di numerosi episodi rimasti nella memoria, primo su tutti il comportamento tenuto dal macchinista Testi in occasione dell'incidente del 1907. Ma sono rimasti anche ricordi più leggeri. Uno dei personaggi più curiosi era l'agente ausiliario che svolgeva il suo servizio presso la stazione del Gelsomino; era un uomo di carattere mite e bonaccione e, forse per questo, gli venne affibbiato il soprannome di Furbino e spesso era oggetto di burle; si racconta che avesse l'abitudine di accendere il fuoco per riscaldarsi e questa era una operazione non consentita dal regolamento ma conosciuta dai colleghi i quali un giorno lo chiamarono al telefono, novità del tempo, e gli dissero: «Ma cosa fai! Dai fuoco a tutto? Il fumo arriva fino a qui!». Il mite Furbino si impaurì e pensò che il fumo si trasmettesse via telefono e andò immediatamente a spegnere il fuoco e non lo riaccese mai più.
Il personale della tranvia del Chianti, ma anche delle altre linee tranviarie, esprimeva al meglio il caustico stile fiorentino tanto che vennero ribattezzati: quelli di' tranvai. Tra le loro imprese, rimaste nella memoria degli addetti al servizio, si ricordano:
il fattorino che quando faceva buio faceva finta di impiccarsi con la tracolla della borsa suscitando lo spavento dei viaggiatori;
un altro pretendeva l'intervento di un agente di polizia o di un carabiniere, se presenti a bordo della vettura, per «arrestare quell'ondata di caldo»;
l'autista detto il Pazzo volante, che percorreva la discesa del Poggio Imperiale a sette tacche, ovvero a tutta velocità, e regolarmente deragliava nel piazzale di Porta Romana.
Della Tranvia del Chianti rimangono testimonianze anche nella letteratura dell'epoca grazie alla presenza, a Greve in Chianti, di due personaggi di spicco: Domenico Giuliotti e Bino Sanminiatelli. Domenico Giuliotti risiedeva proprio nel borgo di Greve e per venirlo a trovare, numerosi suoi amici usarono e descrissero il tram; tra questi sono da ricordare Giovanni Papini, Nicola Lisi, Bruno Cicognani, Ferdinando Paolieri, Ardengo Soffici e Raffaello Romanelli. Giovanni Papini fu l'amico che più frequentò Giuliotti e descrisse la Tranvia del Chianti in alcune pagine de Gli operai della vigna del 1929 dove raccontò il suo primo viaggio sul trenino; anche la figlia di Papini, Viola Paszkowski descrisse il trenino nel suo libro del 1956 intitolato La bambina guardava. Nicola Lisi parlò del tram nel Ragguaglio dell'attività letteraria dei cattolici del 1935 quando descrisse il suo viaggio sul trenino per andare a trovare Giuliotti nella sua casa definita la spelonca dell'omo selvatico.
Ferdinando Paolieri parlò del tram nelle sue Novelle toscane del 1914 nel racconto Il fico, racconto che si apre con una descrizione della stazione di San Casciano. Tra gli scrittori sancascianesi che parlarono della tranvia ci fu Pasquale Bellini, che nel suo Un uomo si confessa (1962) rievocò la sua giovinezza e parlò della vita della stazione sancascianese, ed anche don Tebaldo Pellizzari, un presbitero amico di Giuliotti e Papini e collaboratore del periodico Il Frontespizio.
Ma la più commovente e magistrale descrizione del tram chiantigiano spettò a Domenico Giuliotti che in occasione della soppressione del servizio nel 1935 scrisse su La Nazione un elogio funebre di stampo sentimental-grottesco intitolato Panegirico di mangiacarbone a cui fece seguito, nel 1937, un secondo racconto intitolato Ma non era morto pubblicato nell'opera Racconti rossi e neri, edito da Vallecchi.
Società Anonima "Les Tramways Florentins", Regolamento di servizio, Firenze, Stabilimento Pellas, 1886, ISBN non esistente.
 Giuseppe Poggi, Sul progetto di tramvia del Chianti pel Viale dei Colli, Firenze, Barbera, 1888, ISBN non esistente.
 Amerigo Raddi, Il servizio del tramvia di Firenze e il suo ordinamento, Firenze, Tipografia Campolmi, 1896, ISBN non esistente.
 Francesco Ogliari e Franco Sapi, Storia dei trasporti italiani - Segmenti di lavoro. Volume XI, XII, XIII, Milano, Cavallotti, 1971, ISBN non esistente.
 Nicola Cerafatti e Moroello Malaspina, 1865-1985 Centoventi anni di trasporti pubblici a Firenze., Cortona, Calosci editore, 1987, ISBN 88-7785-002-7.
 Fulvio Conti e Gianluca Corradi, Cavalli e motori: oltre cento anni di trasporto pubblico a Firenze nelle immagini Alinari, Firenze, edizioni Alinari, 1996, ISBN 88-7292-182-1.
 Angelo Uleri, Le tranvie a vapore della Toscana, Alinea editrice, 1999, ISBN 88-8125-356-9.
 Carlo Baldini e Angiolo Calamandrei, Col trenino del Chianti da Firenze a Greve in Chianti e San Casciano Val di Pesa 1889-1935, Greve in Chianti, edito a cura del comune di Greve in Chianti, 2003, ISBN non esistente.
 Otello Pampaloni, Il Trenino del Chianti, San Casciano in Val di Pesa, edito a cura del gruppo culturale La Porticciola, 2003, ISBN non esistente.
 Fabrizio Pettinelli, Firenze in tranvai. Breve cronistoria del trasporto pubblico, Firenze, AIDA editore, 2008, ISBN 88-8329-066-6.
