
La spedizione Endurance (in inglese Endurance Expedition, pron. [ɪnˈdjʊərəns ˌekspɪˈdɪʃn]), conosciuta anche come spedizione imperiale trans-antartica (Imperial Trans-Antarctic Expedition), è stata una missione esplorativa, che si proponeva come obbiettivo l'attraversamento dell'Antardide via terra.
Svoltasi negli anni 1914-1917 la missione impegnò due navi. L'Endurance, comandata da Ernest Shackleton, avrebbe attraversato il mare di Weddell puntando alla Vahsel Bay da dove una squadra di sei uomini, guidata da Shackleton stesso, avrebbe iniziato l'attraversata del continente antartico. Nel frattempo una seconda nave di supporto, l'Aurora sotto il comando del capitano Aeneas Mackintosh, dal Canale McMurdo sulla costa del mare di Ross dall'altro lato del continente, avrebbe provveduto a predisporre dei depositi di rifornimento fino al Ghiacciaio Beardmore, depositi che rifornendo il cibo e il carburante avrebbero consentito al gruppo di Shackleton di completare il loro viaggio di 1.800 miglia (2.900 km) attraverso il continente.Ma a sole 80 miglia dal continente antartico, l''Endurance, sorpresa dal gelo, rimase intrappolata nei ghiacci del mare di Weddell e per dieci mesi venne trascinata  verso nordovest alla deriva nel pack. Il 21 novembre del 1915 la nave, non resistendo più alla costante pressione della banchisa, sprofondò nel ghiaccio,  inabissandosi nei pressi del 70º parallelo di latitudine Sud e costringendo Shackleton e il suo equipaggio a un'incredibile lotta per la sopravvivenza in uno dei luoghi più inospitali della terra, a migliaia di chilometri dalle più vicine terre abitate. I 28 uomini dell'equipaggio furono costretti a lottare per sopravvivere, con provviste limitate e in un ambiente in cui la temperatura oscillava da -22°C a -45 °C.
Costretti per mesi a vivere accampati sul pack, dopo un incredibile viaggio sulle tre scialuppe di salvataggio, salvate dal naufragio dell'Endurance, tutti gli uomini riuscirono comunque ad arrivare all'isola Elephant nelle Shetland Meridionali. Da qui Shackleton, con altri cinque compagni, salpò alla guida di una scialuppa di sette metri nel temerario tentativo di raggiungere una base baleniera situata nella Georgia del Sud. Con il solo aiuto di un sestante e di un cronometro l'imbarcazione riuscì incredibilmente a percorrere 1 600 km ed a raggiungere Grytviken, attraversando uno dei mari più pericolosi ed inospitali al mondo. All'arrivo Shackleton organizzò una spedizione di soccorso, che solo molti mesi dopo, a causa del mare tempestoso, riuscì a recuperare gli uomini rimasti ad attendere all'isola dell'Elefante.
Dopo il salvataggio vennero scritti numerosi libri sull'avventura, spesso a cura degli stessi partecipanti. Inoltre durante la spedizione furono realizzate numerose fotografie ad opera di Frank Hurley. A queste testimonianze vanno aggiunti diversi film e documentari che hanno trattato della spedizione, considerata come l'ultimo atto dell'epoca eroica delle spedizioni antartiche (1895-1922).
Anche l''equipaggio dell'Aurora dovette affrontate situazioni altrettanto critiche. Ma la loro avventura, al contrario di quella di Shackleton, fu molto più tragica e costò la vita a tre persone. Incredibilmente è Shackleton che, arrivato in Nuova Zelanda nel dicembre 1916 ed avvisato che il gruppo del mare di Ross si trovava ancora in Antartide, salpa per prestare loro soccorso. Una settimana dopo raggiunge capo Evans dove i sette sopravvissuti (dei 10 originali), membri del gruppo del mare di Ross sono recuperati e trasportati sino a Wellington (Nuova Zelanda).
La spedizione Endurance fu la prima missione con destinazione Antartide organizzata dal Regno Unito dopo che Roald Amundsen aveva battuto Robert Falcon Scott nella corsa al Polo nel dicembre 1911. La sconfitta e la tragica fine di Scott e dei suoi uomini erano state un grande smacco per il Regno Unito che aveva tentato, con ben tre spedizioni nel decennio precedente, di essere il primo paese a raggiungere il Polo Sud.
Ernest Shackleton era un esploratore di grande esperienza: aveva partecipato alla spedizione Discovery, la prima missione britannica nel continente, e comandato la seconda, la spedizione Nimrod dove aveva stabilito il record di Furthest South spingendosi sino a 88° 23' sud. Pur trovandosi a soli 180 km dal Polo lui ed i suoi uomini erano stanchi ed i viveri talmente scarsi che decisero di tornare indietro. La missione consentì comunque a Shackleton di guadagnare una discreta fama in patria.
In questo contesto Shackleton iniziò la sua raccolta di finanziamenti per organizzare una missione che doveva consentire ad un gruppo di britannici di attraversare l'Antartide, dal mare di Weddell, (oceano Atlantico), al mare di Ross (oceano Pacifico), passando per il Polo. Soltanto un altro esploratore aveva tentato di realizzare un'impresa del genere. Si trattava del tedesco Wilhelm Filchner che nel 1911 raggiunse con la sua spedizione la costa Luitpold sino a spingersi nella baia di Vahsel a 78° sud. Il fallimento dei tentativi di realizzare una base sul continente lo obbligarono però a tornare in Europa ancor prima di iniziare la traversata.
Il piano di Shackleton prevedeva che l'Endurance raggiungesse la baia di Vahsel per poi utilizzare questo territorio già conosciuto dai resoconti di Filchner come luogo di partenza per la traversata. Un'altra spedizione, partendo dalla barriera di Ross, avrebbe dovuto predisporre dei depositi con provviste e materiali ad uso dei gruppo del mare di Weddell per rendere possibile il viaggio trans-continentale di oltre 3 000 chilometri. La prima difficoltà di questo piano consisteva nel raggiungere la parte meridionale del mare di Weddell bloccato per buona parte dell'anno dalla banchisa e sbarcare uomini e materiali in condizioni climatiche avverse.
Oltre a rappresentare la prima spedizione ad attraversare il continente antartico con la conseguente scoperta (e rivendicazione per il Regno Unito) dei territori sconosciuti che sarebbero stati incontrati durante il tragitto, Shackleton aveva stabilito anche diversi obiettivi scientifici:
dalla base stabilita nel mare di Weddell il gruppo doveva studiare la fauna terrestre e marina ed effettuare rilevazioni meteorologiche;
sempre partendo dal mare di Weddell due spedizioni dovevano dirigersi verso la terra di Graham e la terra di Enderby, per effettuare osservazioni essenzialmente di natura geologica;
dal mare di Ross alcuni geologi dovevano raggiungere il ghiacciaio Beardmore con lo scopo di migliorare la conoscenza della formazione del continente;
infine entrambe le navi avevano in programma diversi rilievi idrografici, tra cui la misurazione della profondità dei fondali marini attraversati.
Shackleton devette bussare a numerose porte per trovare i fondi necessari all'impresa. Il maggior contributore fu nel ricco industriale James Key Caird che lo finanzia con 24000 sterline. Tra i maggiori benefattori vi furono poi Janet Stancomb-Wills figlia di un magnate del tabacco e Dudley Docker della Birmingham Small Arms Company. Il governo britannico contribuì con 10000 sterline e 1000 gli vennero dati dalla Royal Geographical Society. Ulteriori fondi furono ottenuti mediante una sottoscrizione tra alcune scuole del Regno Unito cui Shackleton intitolerà i cani della spedizione.
Se difficile e lungo fu raccogliere fondi, trovare volontari disposti a partecipare alla spedizione si dimostrò assai facile. Per reclutare l'equipaggio il 1º gennaio 1914 vienne pubblicato un annuncio sul giornale grazie al quale Shackleton sceglierà,  tra oltre 5 000 candidati (comprese tre ragazze), i 56 uomini della missione.
Shackleton acquista due navi, l'Endurance imbarcazione progettata da Ole Aanderud Larsen e costruita nel cantiere di Framnæs a Sandefjord, in Norvegia, cantieri famosi per la costruzione di navi per la caccia alla balena e alla foca nell'artico e nell'antartico. Era una nave della lunghezza di 44 metri (144 piedi), con una larghezza massima di 7,6 metri e una stazza da 348 tonnellate. Era costruita in legno scelto di pino, di quercia e beberu, specificatamente progettata sotto la supervisione di un comitato di esploratori polari per la navigazione nei mari glaciali. Attrezzata a goletta, presentava tre alberi a vela ed era dotata di una macchina a vapore della potenza di 350 cavali, che le consentiva di raggiungere una velocità di nove-dieci nodi. La nave era costata 14.000 sterline.  Era la nave più resistente che fosse mai stata costruita in Norvegia e, molto probabilmente, nel mondo intero (eccezion fatta, forse, per la Fram, la nave usata da Fridtjof Nansen e in seguito da Roald Amundsen). L'altra nave era l'Aurora in tutto simile alla Terra Nova dell'ultima spedizione del capitano Scott. imbarcazione a vapore da 600 tonnellate, costruita nei cantieri di Dundee, in Scozia e che subì numerose modifiche richieste dall'autorità australiana per renderla adatta alla spedizione.
Entrambe spedizioni incontreranno serie difficoltà durante il loro drammatici viaggi, le vicende del gruppo dell'Endurance sono però più conosciute per via dell'epico epilogo, mentre le sorti dell'equipaggio dell'Aurora furono più tragiche e non sono molto note.
Shackleton rimanda la data di partenza per completare gli ultimi preparativi, ma Winston Churchill, allora First Lord of the Admiralty, gli impone di salpare. L'Endurance parte da Plymouth il 9 agosto 1914 e fa una breve sosta a Buenos Aires per poi raggiungere Grytviken nella Georgia del Sud. A causa di un pack insolitamente esteso, la nave ed i 28 uomini di equipaggio devono attendere sino al 5 dicembre per spingersi più a sud. La spedizione incontra i primi iceberg prima del nuovo anno, ma Shackleton ritiene che l'Endurance sia in grado di navigare sino al luogo di sbarco prefissato.
Il 10 gennaio 1915 sono avvistati dei grandi muri di ghiaccio alti oltre 30 metri che coprono una porzione di costa antartica. Si tratta della terra di Coats, scoperta nel 1904 da William Speirs Bruce, l'ultimo esploratore britannico che si era spinto in quei luoghi.
Due giorni più tardi la nave raggiunge la latitudine di 74°sud ed entra in una regione inesplorata a nord della costa di Luitpold. Shackleton decide di chiamare il territorio appena scoperto costa di Caird, in onore di uno dei finanziatori della spedizione, James Key Caird.
Più la nave avanza verso sud, più la navigazione si fa difficoltosa a causa dell'ispessimento della banchisa, ma Shackleton resta fiducioso. A metà gennaio l'Endurance riesce a percorrere giornalmente una distanza variabile: talvolta lo scafo è totalmente immobilizzato dal ghiaccio ed allora l'equipaggio non può fare altro che attendere, ma in altre occasioni la banchisa è sufficientemente frammentata da permettere di avanzare con una certa libertà. Con grande difficoltà la spedizione tenta di raggiungere il suo obiettivo a 78°sud.
Verso il 19 gennaio 1915 l'Endurance riesce a muoversi un'ultima volta prima di essere definitivamente bloccata dal ghiaccio a 76°34′S 31°30′W. Shackleton scrive:
Nel corso delle settimane seguenti il ghiaccio si spezza a circa 180 metri dalla nave, anche se gli uomini tentano di liberare lo scafo per permettere all'imbarcazione di raggiungere l'apertura, il pack puntualmente si richiude prima che la frattura arrivi allo scafo che resta quindi permanentemente bloccato dalla banchisa. Vista l'inutilità di ogni ulteriore sforzo verso la fine di febbraio del 1915 l'equipaggio inizia i preparativi per affrontare l'inverno sul ghiaccio.
Anche se all'epoca erano disponibili apparecchi radio, l'eccessiva distanza da una qualsiasi stazione ricevente rendeva questa tecnologia inutilizzabile per esplorazioni tanto remote. Inoltre il Regno Unito, che era impegnato nella prima guerra mondiale, non volle destinare denaro, uomini e mezzi ad una spedizione di soccorso.
Anche se oggi la posizione della spedizione può apparire disperata Shackleton scriverà più tardi che all'inizio non si era preoccupato eccessivamente dell'immobilità dell'Endurance. Pur conoscendo che il ghiaccio intorno alla nave poteva diventare un problema era confortato dall'esperienza di altri esploratori che, rimasti imprigionati nella banchisa delle regioni polari, avevano trovato più tardi una via d'uscita. Inizialmente dunque Shackleton è soltanto contrariato del fatto che la nave si fosse fermata in un luogo che non gli consentiva di iniziare la programmata traversata continentale.
Le misurazioni della posizione della nave effettuate dagli uomini evidenziavano che l'Endurance stava derivando verso ovest ed al tempo stesso verso nord. Frank Worsley, il capitano della nave, registra minuziosamente gli spostamenti che risultano essere di soli pochi chilometri durante il mese di febbraio, ma già in marzo il pack accelera il suo movimento e porta la spedizione sempre più lontano dalla costa di Luitpold. Le speranze di Shackleton di iniziare la traversata la stagione seguente si fanno ogni giorno più lievi.
Il 1º maggio 1915 il sole tramonta un'ultima volta sull'Antartico: è l'inizio del lungo inverno australe. Shackleton scrive:
L'Endurance è vincolata ad un pezzo di banchisa di una superficie di alcuni chilometri quadrati. In quel periodo Shackleton riteneva che il ghiaccio si sarebbe frantumato al sopraggiungere dell'estate o, nella peggiore delle ipotesi, quando la deriva avrebbe spinto la nave sino all'estremità settentrionale del mare di Weddell. Tuttavia, con l'avvicinarsi della primavera l'equipaggio si rende conto che non sarà tanto semplice liberare l'imbarcazione: mentre il ghiaccio inizia a rompersi, enormi blocchi di banchisa vanno alla deriva, per poi scontrarsi di nuovo e ricompattarsi con violenza rendendo inutile ogni tentativo di aprire un varco per raggiungere il mare aperto.
A partire da agosto ed ancor di più durante settembre ed ottobre gli uomini osservano pericolose fenditure che si aprono nel ghiaccio e poi si richiudono, spesso in prossimità della nave. Fin dal luglio Shackleton aveva informato il capitano Worsley di considerare l'Endurance perduta. Benché la nave fosse infatti in grado di resistere a pressioni elevate come qualunque altra nave polare dell'epoca, la situazione era effettivamente irrecuperabile. Il 24 ottobre la nave finisce in una frattura della banchisa. Sottoposta alla pressione del ghiaccio il ponte inizia a torcersi ed a scomporsi. A questo punto l'acqua inizia ad entrare nella stiva, mentre il legno si spezza con rumori terrificanti successivamente descritti dai marinai come simili a quelli di grandi fuochi d'artificio e alla detonazione di cannoni.
L'equipaggio tenta di pompare fuori l'acqua, tuttavia il 27 ottobre Shackleton è costretto a dare l'ordine di abbandonare la nave.
Gli uomini si accampano sul ghiaccio, portando con sé i cani, i materiali, le provviste e tre scialuppe di salvataggio. La temperatura esterna è intorno ai -25 °C e le settimane seguenti saranno utilizzate per salvare tutto quanto possibile dalla nave, in particolare verranno recuperate le fotografie ed il materiale fotografico, in un primo tempo abbandonato. Nel frattempo la nave continua ad essere sottoposta alle violente pressioni della banchisa che provocano numerose rotture tanto che, il 15 novembre 1915 l'Endurance si inabissa definitivamente a 69°00′S 51°30′W.
Senza le provviste e l'equipaggiamento stivati nell'Endurance non era più possibile continuare la spedizione come programmato. Shackleton fa sapere ai suoi uomini che adesso devono pensare soltanto a come far ritorno nel Regno Unito.
Inizialmente il gruppo si dirige verso l'isola Paulet che quindici anni prima aveva dato rifugio ai naufraghi della spedizione Nordenskjöld-Larsen. Shackleton crede infatti che una distanza di 450 chilometri sia tutto sommato ragionevole e che le provviste, calcolate per attraversare un continente, siano sufficienti agli uomini per raggiungere la meta. Una volta intrapreso il viaggio esso si rivela però molto più difficile del previsto. La superficie del pack non ha infatti molto in comune con quella del continente: a causa della pressione orizzontale il ghiaccio si solleva creando ammassi alti anche tre metri che rendono la progressione difficile e faticosa tanto più che il gruppo deve trascinare le scialuppe e le slitte con l'attrezzatura.
Inoltre man mano che il tempo migliora il moto ondoso fa spezzare la banchisa più a nord e rende quella dove si trova la spedizione via via più sottile e fragile contribuendo ad aumentare difficoltà e pericoli. Muoversi sul ghiaccio diventa presto un rischio perché esso spezzandosi può separare gli uomini o far rovesciare una barca, danneggiandola seriamente. Shackleton tenta per due volte di far avanzare i suoi uomini, ma il gruppo si rivela troppo lento: in occasione di uno di questi tentativi riescono infatti a percorrere soltanto 18 chilometri in sette giorni di sforzi intensi. A questo ritmo sarebbero serviti 200 giorni per raggiungere l'isola Paulet e le provviste non consentono una tale autonomia. Scoraggiato, Shackleton rinuncia all'obiettivo ed ordina ai suoi uomini di montare le tende sul ghiaccio.
La conseguenza immediata di questo seppur piccolo spostamento è la sensibile riduzione dello stock di provviste disponibili. Oltre ad aver bisogno di più calorie per trascinare le barche, il gruppo si è anche allontanato dalla zona del naufragio, nei pressi della quale gli uomini avevano accumulato tutto quanto erano riusciti a salvare dall'Endurance. Vista l'impossibilità di portare tutto con loro avevano infatti pensato di abbandonare parte dei rifornimenti per ridurre il peso delle slitte. Foche e pinguini dapprima utilizzati come variante nei pasti diventano ora la portata principale dato che Shackleton preferisce conservare le razioni per un impiego futuro. Anche il combustibile necessario per riscaldarsi, cucinare o semplicemente per fondere della neve per dissetarsi può essere ricavato esclusivamente dall'olio di foca per cui, quando foche e pinguini iniziano inspiegabilmente a scomparire dal paesaggio gli uomini iniziano a preoccuparsi e le razioni vengono immediatamente ridotte. Per sopravvivere devono essere abbattuti anche i cani da slitta.
Il 9 aprile 1916 gli uomini, notato che il ghiaccio inizia a frantumarsi, salgono a bordo delle scialuppe faticosamente trasportate sulla banchisa. Il mare consente infatti una maggiore mobilità e Shackleton, che si era preparato da tempo ad una simile evenienza, ha già in mente dove dirigere il gruppo. La destinazione migliore sembra essere l'Isola Desolation, circa 300 km ad ovest che, oltre ad avere vaste colonie di foche e pinguini, è provvista di una piccola chiesa in legno che potrebbe essere utilizzata dal carpentiere del gruppo per migliorare le caratteristiche delle barche. Le altre possibili destinazioni sono l'isola Elephant e l'isola Clarence, più vicine tanto da essere state a portata di vista durante il mese di marzo.
Una volta salpati, anche se la carne di foca non manca, risulta essere molto difficile alimentare il fuoco per riscaldarsi, cucinare e fondere il ghiaccio indispensabile per placare la sete che attanaglia l'equipaggio. Alcune notti la temperatura scende anche sino a -20 °C e gli uomini sono continuamente bagnati dalla gelida acqua del mare. Gran parte delle riserve di cibo si congelano ed il morale scende al minimo. Per la prima volta infatti il gruppo conosce la mancanza di protezione contro le intemperie, Shackleton capisce che non ha altra scelta che far rotta verso la più vicina terraferma. Dopo sette giorni di navigazione tutte e tre le imbarcazioni riescono a raggiungere l'isola Elephant. È il 14 aprile del 1916.
L'isola Elephant non è il luogo ideale dove attendere soccorsi. L'isola è infatti inospitale: la maggior parte della superficie è ricoperta da neve e ghiaccio mentre il resto è costituito esclusivamente da rocce. Nonostante la relativa abbondanza di foche e pinguini, il gruppo teme che gli animali possano spostarsi così come era avvenuto per quelli nei pressi del campo sul continente da poco abbandonato. L'arrivo dell'inverno è un'ulteriore fonte di preoccupazione tanto più che il clima del Canale di Drake conferma la sua terribile reputazione. Per ultimo l'isola si trova distante dai luoghi che la spedizione aveva previsto di esplorare e lontana dalle rotte marittime dell'epoca rendendo quindi scarsamente probabile l'avvistamento casuale di una nave.
Shackleton capisce rapidamente che è indispensabile ripartire al più presto e ritiene che la destinazione migliore sia la Georgia del Sud, anche se questo significa navigare per oltre 1 500 chilometri in pieno oceano con la James Caird, una delle scialuppe salvate dal naufragio dell'Endurance.
Le acque che gli uomini devono affrontare a bordo di una barca lunga sette metri riempita di mezza tonnellata di gallette e sacchi di sabbia per fare da zavorra sono conosciute per essere tra le più tempestose del mondo. Shackleton ha scritto più tardi che le raffiche di vento sono moneta corrente in quei luoghi e Worsley riporta che espressioni come «eight bells» (cioè un vento forza otto nella scala Beaufort) sono assai comuni. Le stazioni meteorologiche moderne installate nel passaggio di Drake registrano venti da 60 a 70 km/h ed onde di oltre sette metri in media per 200 giorni all'anno. Diverse fonti confermano inoltre che non sono rare onde di oltre 20 metri, le condizioni sono così estreme che i marinai, nei secoli, hanno dato un nome ai venti che si possono incontrare alle diverse latitudini dell'area. Il viaggio della James Caird resta a tutt'oggi uno dei più temerari viaggi marittimi mai effettuati.
Dato che Shackleton inizia la sua navigazione dall'isola Elephant a 61°S con destinazione intorno a 54°S la James Caird si sarebbe trovata ad attraversare in pieno la furia dell'oceano. Conscio di dover affrontare onde più alte della stessa lunghezza della barca e delle scarse speranze di successo, decide di caricare viveri per non più di quattro settimane consapevole del fatto che, se non avranno raggiunto la Georgia del Sud entro quel periodo, significherà che sono affondati o irrimediabilmente persi nei mari antartici.
Per questo viaggio Shackleton si fa accompagnare dai marinai Tim McCarthy e John Vincent e dall'ufficiale pluridecorato Thomas Crean. Viene inoltre imbarcato il carpentiere della spedizione, Harry McNish, che inizia subito a lavorare alla James Caird alzandone i bordi, rafforzando la chiglia e costruendo un ponte improvvisato in legno e tessuto intriso di olio e sangue di foca per renderlo impermeabile. Il navigatore sarà Frank Worsley cui spetta il difficile compito di verificare la rotta con il solo ausilio di un sestante e di un cronometro, conscio che mancare il bersaglio significherà condannare l'equipaggio.
Il 24 aprile 1916 la nave lascia l'isola Elephant. Successivamente Shackleton scriverà:
L'8 maggio 1916, dopo 15 giorni di navigazione l'equipaggio, stanco ed assetato, avvista alcune isole della Georgia del Sud. Il morale si riprende ma Shackleton, per evitare un attracco di notte su una costa sconosciuta e non cartografata preferisce restare al largo ed attendere l'alba. Dopo poche ore scoppia una violenta tempesta con venti paragonabili a quelli di un uragano. Per nove pericolosissime ore l'equipaggio lotta per non essere spinto contro gli scogli e riesce finalmente a toccare terra il 10 maggio.
Shackleton sa che non può circumnavigare la Georgia del Sud per raggiungere le stazioni baleniere sull'altro lato perché i venti dominanti renderebbero il viaggio ad alto rischio di naufragio. Decide quindi di lasciare la James Caird nella baia di re Haakon e di attraversare l'isola a piedi. Il gruppo è vicino alla meta, ma l'interno dell'isola è praticamente inesplorato e solcato da montagne perennemente innevate e ghiacciai. La necessità di Shackleton di raggiungere l'altro lato dell'isola coincide dunque con la prima traversata in assoluto della Georgia del Sud.
Il 19 maggio 1916 alle 03.20 mattino, dopo aver lasciato i tre membri più stanchi nella baia di re Haakon, Shackleton, Worsley e Crean si avviano per raggiungere la stazione di Stromness. Privi di una tenda, e di sacchi a pelo, utilizzando dei ramponi improvvisati conficcando dei chiodi nelle suole delle loro scarpe e senza l'ausilio di altro equipaggiamento a parte una corda ed un ascia, attraversano i 50km di isola seguendo un percorso non certo rettilineo e tornando più volte sui loro passi dato che non disponevano di una cartina dell'area.  Alle quattro di pomeriggio del 20 maggio raggiungono finalmente la stazione dei balenieri. 
Arrivati a Stromness Shackleton e gli altri sono accolti dall'amministratore della stazione che li alloggia nella sua casa. 
"Dopo 17 mesi di isolamento tra i ghiacci i tre uomini avevano i capelli alle spalle, le barbe sporche di salino e di fumo d'olio di foca; gli abiti sporchi, consumati e laceri. [...] Il direttore della fabbrica Theoralf Sørlle [...] Quando scorse i tre uomini indietreggiò di un passo e un espressione incredula apparve sul suo viso. Rimase a lungo in silenzio prima di mormorare <<Ma voi chi diavolo siete?>>. L'uomo al centro fece un passo avanti <<Il mio nome è Shackleton>>, rispose con voce sommessa. Di nuovo ci fu un grande silenzio, qualcuno disse che in quel momento Sørlle si voltò e pianse>>Più tardi viene allestito un banchetto in onore degli esploratori dove balenieri stupefatti ascoltano il racconto della traversata nei mari antartici.
McNish, McCarthy e Vincent rimasti alla baia di re Haakon saranno recuperati il giorno seguente da alcuni marinai guidati da Worsley. A proposito Shackleton scrive:
Il tempo di attraversamento risultò così breve che anche alpinisti esperti e ben equipaggiati, al giorno d'oggi, hanno difficoltà a fare altrettanto.
È interessante notare che la successiva traversata di successo della Georgia del Sud fu compiuta solo nell'ottobre del 1955, dall'esploratore britannico Duncan Carse, che percorse in gran parte la stessa rotta di Shackleton. In tributo scrisse:
Come detto, Shackleton aveva lasciato 22 uomini, gran parte dell'equipaggio dell'Endurance, sull'isola Elephant, al comando del suo secondo, Frank Wild. L'isola appare immediatamente inospitale: Shackleton ha scritto nei suoi racconti che prima di salpare con la James Caird i venti, che soffiavano tra i 112 ed i 145 chilometri orari, avevano ridotto a brandelli le tende che avevano egregiamente riparato gli uomini della spedizione durante la permanenza sulla banchisa.
Nonostante l'isola Elephant si trovi oltre 1 500 chilometri a nord dal luogo da dove la spedizione ha dovuto abbandonare l'Endurance le temperature sono rigide. Per poter sopravvivere gli uomini costruiscono una rudimentale capanna con pietre per pareti e gli scafi rovesciati delle due scialuppe rimaste come tetto. Quel che resta delle tende è cucito insieme ed utilizzato, insieme alla neve compattata, per tentare di isolare il riparo. La struttura regge bene ai violenti blizzard che si abbattono sull'isola. Paradossalmente le basse temperature offrono migliori condizioni di vita per gli uomini perché se la temperatura esterna supera gli zero gradi la neve inizia a sciogliersi provocando l'allagamento della capanna mentre la carne di foca accumulata inizia a scongelarsi ed a marcire.
Appena in salvo nella Georgia del Sud Shackleton inizia ad organizzare la spedizione di soccorso per recuperare gli uomini rimasti sull'isola Elephant. Il primo tentativo viene effettuato soltanto tre giorni dopo l'arrivo a Stromness. Il 23 maggio 1916 il peschereccio The Southern Sky che si trovava nella baia salpa con destinazione isola Elephant. Questo primo tentativo operato grazie all'aiuto dei pescatori locali non ha però successo poiché la nave, sebbene giunta in prossimità dell'obiettivo è costretta a tornare indietro a causa dello spessore della banchisa.
Shackleton fa rotta allora verso Port Stanley nelle isole Falkland. Arrivato in porto il 31 maggio 1916 riceve un telegramma da re Giorgio V:
Una volta capito che il Regno Unito, impegnato nella prima guerra mondiale contro gli imperi centrali, non avrebbe inviato soccorsi ai naufraghi ancora in Antartide per almeno sei mesi, Shackleton decide di cercare aiuto in Sud America. Arrivato in Uruguay il governo locale gli fornisce una barca, la Instituto de Pesca No. 1 e successivamente, grazie all'aiuto finanziario del britannico Allan McDonald, ha a disposizione anche la nave privata Emma. Entrambi i tentativi sono però vani poiché la banchisa risulta essere ancora troppo spessa e le condizioni meteorologiche si inaspriscono con il proseguire della stagione invernale. Tuttavia, il 30 agosto, quattro mesi dopo la partenza dall'isola Elephant, Shackleton riesce a raggiungere tutti i 22 naufraghi e ad imbarcarli su una nave militare cilena, la Yelcho, comandata da Luis Pardo. Seppur provati dalla dura esperienza, tutti gli uomini del gruppo del mare di Weddell sono in salvo.
Di seguito è riportata la lista dei membri della spedizione del mare di Weddell:
Perce Blackborow (1894-1949), passeggero clandestino in seguito cambusiere -  Galles
Mrs. Chippy, gatto mascotte della naveSir Daniel Gooch (1869-1926) si occupò dell'addestramento e della cura dei 69 cani da slitta durante il viaggio dell'Endurance sino alla Georgia del Sud senza però proseguire in Antartide.
Oltre Shackleton altri cinque membri della spedizione avevano già esperienze antartiche avendo partecipato alle spedizioni Discovery (1901-1904), Nimrod (1907-1909), Terra Nova (1910-1913) ed Aurora (1911-1914). Alcuni parteciperanno anche alla successiva spedizione Quest (1921-1922)
Soltanto quattro membri dell'equipaggio dell'Endurance non sono stati insigniti della medaglia polare. Si tratta di Harry McNish, John Vincent, William Stephenson e Albert Holness.
La nave Aurora salpa da Londra per Sydney al comando di Æneas Mackintosh. Il gruppo, conosciuto anche come Ross Sea Party fa poi scalo ad Hobart da dove riparte il 24 dicembre 1914 disegnando una rotta per l'isola di Ross (mare di Ross), in Antartide. Shackleton, che conosce bene l'area dove opererà il gruppo di Mackintosh perché l'ha già esplorata durante la spedizione Nimrod del 1908. scrive:
Arrivata in Antartide la nave fa una breve sosta a capo Crozier per cacciare pinguini ed ormeggia il 21 gennaio 1915 ad Hut Point dove l'equipaggio scarica rapidamente la nave al fine di completare entro l'estate l'installazione dei primi depositi alimentari e di carburante per la slitta a motore sino a 80°S ad uso del gruppo di Shackleton che dovrà arrivare dall'altro lato del continente. Il 24 gennaio Ernest Joyce, Irvine Gaze ed Andrew Jack partono con parte degli approvvigionamenti seguiti il giorno seguente da Mackintosh e Arnold Spencer-Smith e da un altro gruppo di sei uomini con una slitta a motore il 30 gennaio. Mackintosh utilizza i cani da slitta senza lasciar loro il tempo di riposare. A Joyce che glielo fa notare risponde che vuole fare in fretta perché è preoccupato che Shackleton possa aver bisogno dei rifornimenti sin dalla prima stagione. Il 20 febbraio 1915 raggiungono 80°S, dove costruiscono l'ultimo dei rifugi previsti. Il gruppo di sei uomini con la motoslitta partito dal campo base è già tornato indietro, Mackintosh, Jack, Joyce, Gaze e Spencer-Smith si trovano dunque a dover affrontare il viaggio di rientro da soli. Il gruppo soffre enormemente per il freddo ed il vento, per la mancanza di cibo, per le malattie ed il rapido decesso di 16 dei 18 cani che li accompagnano.
Il 7 maggio 1915 una tempesta nei pressi di capo Evans rompe gli ormeggi dell'Aurora. Mackintosh ed il suo gruppo composto da Joyce, Jack, John Cope, Ernest Wild e Victor Hayward sono già sulla banchisa quando vedono la nave al comando di Joseph Stenhouse andare alla deriva trascinata dal forte vento. L'Aurora, come l'Endurance, è successivamente immobilizzata dai ghiacci e riesce a riprendere il mare soltanto il 14 marzo 1916. Necessita però di importanti riparazioni e fa rotta verso Port Chalmers in Nuova Zelanda dove arriva il 12 aprile. Nel frattempo 10 uomini sono lasciati al loro destino in Antartide.
Gli uomini di Mackintosh, rimasti a terra insieme ad altri quattro uomini che al momento della tempesta non erano sulla nave trovano riparo ad Hut Point, il rifugio costruito durante la spedizione Terra Nova di Robert Falcon Scott. Decidono comunque di continuare la loro missione nella barriera di Ross per costruire i depositi che dovranno essere utilizzati dal gruppo di Shackleton. Il geologo Alexander Stevens, il fisico Richard Richards, Spencer-Smith e Gaze rimangono ad Hut Point per effettuare osservazioni scientifiche, ma soffrono di una grave mancanza di provviste, di vestiti e di combustibile poiché quasi tutto si trovava ancora a bordo della nave. Erano state scaricate infatti soltanto le razioni di biscotti, di tè e di cacao destinate ai depositi per Shackleton.
Gli altri uomini si dedicano invece alla costruzioni dei depositi. Il primo, Minna Bluff, è realizzato in febbraio, ma il gruppo non riesce a tornare indietro sino a capo Evans poiché dovrebbe attraversare il canale McMurdo e la stagione fa supporre che il ghiaccio non sia abbastanza spesso per reggere il peso degli esploratori. Trovano dunque riparo ad Hut Point e raggiungono capo Evans solo il 2 giugno dove rimangono sorpresi di non trovare l'Aurora. Alla fine della stagione 1914-15 sono stati costruiti dunque soltanto la metà dei depositi preventivati e gli uomini sono caricati della responsabilità della sopravvivenza del gruppo di Shackleton che credono in procinto di arrivare nel loro lato del continente. Ad Hut Point gli uomini realizzano da soli i vestiti a partire da tessuti non utilizzati, fabbricano scarpe e borse con tutto quanto riescono a recuperare ed addirittura sopperiscono alla scarsità di tabacco con un miscuglio di alghe, segatura, foglie di tè e caffè.
Durante tutto l'inverno, non senza contrasti, continuano ad organizzare la stagione 1915-16 dove contano di terminare la costruzione dei depositi lungo tutta la barriera sino al ghiacciaio Beardmore. Economizzando per quanto possibile il combustibile ed i prodotti alimentari che dovranno essere lasciati nei rifugi, sopravvivono grazie alla carne di foca, l'unica risorsa virtualmente illimitata della zona. Nel settembre 1915 il gruppo tenta, con scarso successo, di spostare i materiali da capo Evans (sull'isola di Ross) ad Hut Point, più vicino al continente. Il piano di Mackintosh consiste nel continuare poi senza i cani e di trascinare le slitte a mano, ma Joyce è convinto che gli animali siano la sola speranza di successo. Il 9 ottobre nove uomini con quattro cani e tre slitte si mettono in marcia, pur tentando di restare raggruppati, spesso si disperdono. Inizialmente il gruppo prevede di fare diversi viaggi tra Corner Camp e One Ton Depot al fine di avvicinare gli approvvigionamenti per il trasporto finale. Poiché Shackleton ha designato Mackintosh come responsabile della spedizione e Joyce, il musher più esperto, come responsabile della logistica i due si trovano spesso in disaccordo.
Dopo un incidente avvenuto appena dopo l'inizio del 1916, Cope, Jack e Gaze tornato a capo Evans mentre gli altri sei continuano verso sud. A metà strada per il ghiacciaio Beardmore, Mackintosh raccomanda il trasporto manuale dei materiali. Il gruppo è perplesso perché questo ulteriore sforzo è associato ad una dieta poco calorica dove gli ultimi alimenti freschi consumati risalgono all'ottobre precedente. In aggiunta a questo Spencer-Smith e lo stesso Mackintosh soffrono per diverse ferite che si sono procurati durante il percorso. Arrivati nei pressi del ghiacciaio Beardmore, Spencer-Smith collassa ed è incapace di continuare. Gli altri lo lasciano indietro nella tenda più piccola sperando che il riposo lo aiuti a riprendere le forze mentre proseguono la marcia per altri 60 chilometri per costruire l'ultimo deposito (Mont Hope). Nonostante tutte le difficoltà riescono dunque ad erigere tutti i rifugi per Shackleton che vengono riempiti di provviste conservando soltanto le razioni minime per il viaggio di ritorno. Quando il gruppo torna sui suoi passi e raggiunge Spencer-Smith lo trova però sensibilmente peggiorato, anche a causa dello scorbuto.
Il gruppo inizia immediatamente il viaggio di ritorno. Spencer-Smith, incapace di camminare, viene trasportato su una slitta. Anche Mackintosh deve esservi presto caricato e trascinato dai compagni. Il gruppo lotta per ogni tappa, che corrisponde ai depositi siti a 82°, 81° e 80°. In ognuno prendono abbastanza provviste per una settimana ma, passato il deposito a 80°, dopo 5 giorni il loro cammino è fermato da una forte tempesta di neve. Per sopravvivere riducono le già scarse razioni, tanto che al 22 febbraio ad ogni uomo spettano soltanto otto zollette di zucchero e mezzo biscotto. Mackintosh chiede ai compagni di abbandonarlo e di continuare. Nella disperazione Joyce, Richards e Hayward lasciano Mackintosh e Spencer-Smith con Wild ad assisterli sul posto ed avanzano per cercare nuove provviste in un deposito che dista una quindicina di chilometri. Tutti sono ormai colpiti da scorbuto.
Lottando contro venti ad oltre 130 km/h, i cani restano tre giorni senza mangiare, mentre gli uomini sopravvivono con tè e quel che resta del cibo per gli animali. A causa del freddo, della stanchezza e del forte vento per percorrere i quindici chilometri sono costretti ad accamparsi due volte. Nonostante la scarsa visibilità riescono ad individuare il più fornito dei depositi costruiti dove possono nutrire sé stessi ed i cani con farina di avena. Dopo un giorno di riposo in cui viene anche riparata la tenda strappata dal vento, si rimettono in marcia per recuperare i compagni che raggiungono una settimana dopo averli lasciati. Wild che era rimasto con Spencer-Smith e Mackintosh è molto preoccupato per i compagni, ma la scarsità di viveri di cui dispongono impone un severo razionamento. Quando vede tornare Joyce, Richards e Hayward si precipita fuori dalla tenda per aiutarli a tirare la slitta mentre Mackintosh, che non riesce a stare in piedi, striscia all'esterno per ringraziare il gruppo di Joyce per l'aiuto. Il gruppo ha ora nuove provviste prese dal deposito, ma difetta sempre di prodotti alimentari freschi necessari per curare lo scorbuto.
I due invalidi sono caricati sulle slitte per il viaggio di ritorno. Mackintosh è sempre molto debole e durante il percorso cade per due volte dalla slitta senza che il gruppo se ne accorga immediatamente. La carovana deve quindi tornare indietro per recuperarlo. Troppo deboli per continuare a trasportare due persone e con Hayward sul punto di crollare gli uomini decidono di lasciare Mackintosh in tenda, mentre Joyce, Wild e Richards si affrettano a raggiungere Hut Point con Spencer-Smith e Hayward. Alle 5:45 del mattino del 9 marzo Spencer-Smith muore a solo alcuni giorni di distanza dall'obiettivo. Dopo averlo sepolto i quattro superstiti ripartono e raggiungono Hut Point l'11 marzo da dove, dopo essersi nutriti con carne fresca di foca, ripartono per recuperare Mackintosh e lo trasportano al rifugio.
Mackintosh, Joyce, Richards, Hayward e Wild sono dunque sopravvissuti al duro viaggio di ritorno, ma adesso il gruppo è bloccato a Hut Point con scarsi viveri. Nonostante che il ghiaccio sia ritenuto troppo sottile per rischiare il viaggio finale sino a capo Evans, Mackintosh, che può nuovamente camminare, annuncia, tra le obiezioni dei compagni, che tenterà la traversata insieme a Hayward. Poche ore dopo la partenza si scatena però una forte tempesta di neve. Joyce, Richards e Wild attendono la fine della tormenta per iniziare le ricerche, ma il 10 maggio riescono soltanto ad individuare le tracce della slitta di Mackintosh e Hayward che terminano sul bordo della banchisa rotta. I due sono molto probabilmente caduti nelle gelide acque del mare antartico quando il ghiaccio troppo sottile si è rotto al loro passaggio.
Richards, Joyce e Wild decidono di attendere sino al giugno, il mese più freddo, per intraprendere l'analogo viaggio. Giunti finalmente a cape Evans non trovano ad attenderli alcuna barca e si uniscono a Jack, Gaze, Cope e Stevens. Completamente all'oscuro del destino di Shackleton e del suo gruppo del mare di Weddell e colpiti dalla tragica fine di Mackintosh e Hayward che erano sopravvissuti alla marcia lungo barriera di Ross, i sette si preparano a trascorrere un altro inverno in Antartide.
Nel dicembre 1916, dopo aver salvato gli uomini rimasti sull'isola Elephant, Shackleton si mette in viaggio per la Nuova Zelanda, e salpa con l'Aurora (che ha appena terminato le riparazioni) alla volta dell'isola di Ross alla ricerca degli uomini dispersi ormai da oltre un anno.Il 10 gennaio 1917 Richards, che era impegnato a cacciare foche, vede la barca all'orizzonte: è l'Aurora. Shackleton si informa subito delle cause di morte di Mackintosh, Hayward e Spencer-Smith ed imbarca i superstiti per Wellington.
Gli uomini del gruppo del mare di Ross hanno trascorso più giorni in Antartide di chiunque altro prima di loro in condizioni difficilmente immaginabili con temperature sino a -45 °C e venti estremamente violenti, sottoposti a lunghe privazioni di cibo e di acqua. Hanno subito congelamenti e sofferto per la mancanza di sonno e la cecità da neve affrontando l'Antartide con tende e calzature inadatte. Pur di compiere la loro missione si sono privati dei pochi generi alimentari di cui disponevano per lasciarli nei depositi che sarebbero dovuti essere utilizzati da Shackleton ed i suoi uomini in arrivo dall'altro lato del continente.
Solo quattro cani sono sopravvissuti alla barriera di Ross: Oscar, Gunner, Con e Towser, ma Con è stato ucciso dagli altri tre poco prima dell'arrivo dei soccorsi. Gli altri sono stati alloggiati nello zoo di Wellington. Nel complesso la storia del gruppo del mare di Ross è trascurata rispetto a quella del gruppo del mare di Weddell benché Shackleton vi dedichi una larga parte del suo libro South!. Sull'isola di Ross si trovano a tutt'oggi due stazioni di ricerca scientifica ed i rifugi utilizzati dal gruppo sono ancora presenti, preservati dalle autorità neozelandesi che rivendicano il territorio con il nome di dipendenza di Ross. È ancora visibile l'iscrizione che Richards ha fatto su un muro del rifugio con un elenco dei dispersi.
Di seguito è riportata la lista, incompleta, dei membri della spedizione del mare di Ross.
Ernest Joyce (1875-1940), secondo di Mackintosh, musher ed addestratore dei 18 cani da slitta -  Inghilterra
Alexander Stevens, (1886-1965) geologo e responsabile scientifico-  Inghilterra
Portati in salvo, agli uomini impegnati del mare di Weddell e mare di Ross è concessa soltanto una breve sosta a casa. Molti infatti sono richiamati negli eserciti dei rispettivi paesi ed impiegati nei fronti della prima guerra mondiale. Il bilancio di tre morti e cinque feriti per cause belliche viene redatto dallo stesso Shackleton. Tra tutti vale la pena di ricordare la prima vittima del conflitto, Timothy McCarthy, che dopo essere sopravvissuto al viaggio con la James Caird morirà nel 1917 in un combattimento navale; Cheetham morì nell'affondamento della sua nave, colpita da un siluro, poche settimane prima dell'armistizio. Altri furono decorati al valore per le loro imprese militari.
Durante la pianificazione della missione non era previsto che equipaggio e scienziati convivessero per così tanto tempo. Si ritiene che le qualità di organizzatore di Shackleton e la gestione di Frank Wild sull'isola Elephant abbiano impedito che la situazione degenerasse o che gli uomini si abbandonassero alla disperazione dopo il naufragio dell'Endurance. Durante questa missione Shackleton ha conquistato la stima di diversi uomini che non aveva mai incontrato e che non esiteranno a ripartire sotto il suo comando pochi anni dopo per la spedizione Quest.
Delle osservazioni scientifiche condotte sono sopravvissuti soltanto pochi materiali. Dopo la perdita della nave Shackleton è infatti costretto a fare scelte rigorose, scelte che si ripetono ad ogni trasloco sul ghiaccio. Ha però cura che Hurley conservi un congruo numero di pellicole e che ogni membro del gruppo mantenga il suo diario, consapevole che gli sarebbero servite prove per dimostrare la sua impresa. A tutt'oggi i diari dei membri della spedizione non sono ancora stati interamente pubblicati.
Spesso la spedizione Endurance viene messa in relazione con un annuncio pubblicato su The Times:
Benché esso sia attribuito allo stesso Ernest Shackleton che lo avrebbe scritto per selezionare gli uomini per la sua missione, si tratta di un falso, che non è mai stato pubblicato. Alcuni ritengono che sia stato scritto da Julian Watkins, l'autore del libro 100 Greatest Advertisements pubblicato nel 1958, poiché esso, a differenza degli altri avvisi riportati, non è accompagnato da alcuna fotografia dell'originale. Un sito internet ha messo in palio 100 dollari a chi sarà in grado di ritrovare l'avviso originale. Al momento nessuno ha ancora rivendicato il premio, ma l'iniziativa è servita a recuperare l'annuncio che Shackleton pubblicò per la spedizione Nimrod sul Geographical Journal.Ad ogni modo la memoria collettiva associa talmente tanto l'annuncio de The Times a Shackleton che esso è riportato in molte opere riguardanti l'esploratore, con l'indicazione che probabilmente si tratta di un falso.
(EN) My South Polar Expedition, di Ernest Shackleton, su gutenberg.org. URL consultato il 29-09-07.
(EN)  South, a cura del fotografo della spedizione Frank Hurley, (1919). (EN) South, su Internet Movie Database, IMDb.com..
(EN)  The Endurance: Shackleton's Legendary Antarctic Expedition. (2000). (EN) The Endurance: Shackleton's Legendary Antarctic Expedition, su Internet Movie Database, IMDb.com..
(EN)  Shackleton's Antarctic Adventure, (2001). (EN) Shackleton's Antarctic Adventure, su Internet Movie Database, IMDb.com..
(EN)  Shackleton's Voyage of Endurance, (2002). Trasmesso presso il cinema sferico della Cité des Sciences et de l'Industrie alla Villette (Parigi).
(EN)  Shackleton, (2002). Un film per la televisione in due parti con Kenneth Branagh nel ruolo di Ernest Shackleton. (EN) Shackleton, su Internet Movie Database, IMDb.com.
(EN) Frank Hurley, Shackleton's argonauts: A saga of the Antarctic ice-packs, Sydney, Angus and Robertson, maggio 1956  [1948], ASIN B0007J1WKQ.
(EN) Frank Hurley, South with Endurance: Shackleton's Antarctic Expedition, 1914-1917, New York, Simon & Schuster, settembre 2001, ISBN 978-0-7432-2292-1.
(EN) Leonard Hussey, South with Shackleton, Londra, Sampson Low, settembre 2001  [1949], ASIN B0006AS8TE.
(EN) Richard Richards, The Ross Sea Shore Party, 1914-17, Norwich, The Erskine Press, 2003  [1962], ISBN 1-85297-077-4.
(EN) Ernest Shackleton, South: The Story of Shackleton's Last Expedition, 1914-17, Londra, Trafalgar Square Publishing, ISBN 1-57076-131-0.
(EN) Frank Worsley, Endurance An Epic Of Polar Adventure, New York, WW Norton, maggio 1999, ISBN 0-393-04684-2.
(EN) Frank Worsley, Shackleton's Boat Journey, New York, WW Norton, agosto 1998, ISBN 0-393-31864-8.
(EN) Frank Worsley, First voyage in a square-rigged ship, New York, G.Bles, 1938, ASIN B0006AOIC0.
Alfred Lansing, Endurance. L'incredibile viaggio di Shackleton al Polo Sud (Endurance: Shackleton's Incredible Voyage, 1959), Milano, Corbaccio, 1999, ISBN 978-88-502-0393-2. - Milano, TEA, 2003.
 Caroline Alexander, Endurance. La leggendaria spedizione di Shackleton al Polo Sud (1998), Milano, Sperling & Kupfer, 1999, ISBN 978-88-200-2900-5. [in collaborazione col Museo americano di storia naturale in occasione dell'esposizione sulla spedizione Endurance realizzata a New York nel 1999]
 Caroline Alexander, L'ultima spedizione di Mrs. Chippy. Il mirabile diario di bordo del gatto di Shackleton, Milano, Il Saggiatore, 2005, ISBN 978-88-428-1278-4.
(EN) Jennifer Armstrong, Shipwreck at the Bottom of the World: The Extraordinary True Story of Shackeleton and the Endurance, New York, Crown Books for Young Readers, 1998, ISBN 978-0-375-81049-7.
(EN) Lennard Bickel, Shackleton's Forgotten Argonauts, New York, Macmillan, 1982, ISBN 978-0-333-33867-4.
(FR) Bertrand Imbert e Claude Lorius, Le grand défi des pôles, Paris, Découverte Gallimard, 2006, ISBN 978-2-07-076332-0.
(EN) Alfred Lansing, Endurance: An Illustrated Account, F. Jack Hurley (Photographer), London, Weidenfeld & Nicolson, 2000, ISBN 978-0-297-64680-8.
 Mirella Tenderini, La lunga notte di Shackleton, Torino, CDA & Vivalda, 2004, ISBN 88-7480-047-9.
(EN) Kelly Tyler-Lewis, The Lost Men: The Harrowing Story of Shackleton's Ross Sea Party, London, Bloomsbury Publishing PLC, 2006, ISBN 978-0-7475-8414-8.
(EN) Scheda della spedizione, su pbs.org. URL consultato il 29-09-07. Dal sito della PBS.
(EN) Biografia dei membri del gruppo del mare di Weddell, su visitandlearn.co.uk. URL consultato il 21-09-07 (archiviato dall'url originale il 3 agosto 2009).
(EN) Ulteriore biografia dei membri del gruppo del mare di Weddell, su coolantarctica.com. URL consultato il 29-09-07 (archiviato dall'url originale il 27 settembre 2007).
(EN) Mostra sull'Endurance a cura del museo americano di storia naturale, su amnh.org. URL consultato il 29-09-07.
(EN) Sito sulle esplorazioni antartiche di Shackleton, su main.wgbh.org. URL consultato il 29-09-07.
(EN) Sito sull'avventura dell'Endurance, su kodak.com. URL consultato il 29-09-07 (archiviato dall'url originale il 28 gennaio 2007). A cura della Kodak.
(EN) Raccolta di foto della spedizione, su images.rgs.org. URL consultato il 29-09-07.
(EN) Virtual Shackleton, su spri.cam.ac.uk. URL consultato il 29-09-07. A cura dell'Università di Cambridge.
(EN) File della spedizione Endurance per "Google Earth", su bbs.keyhole.com. URL consultato il 29-09-07. Una visita guidata ai luoghi della spedizione.
 Superquark: Shackleton, l’eroe dell’Antartide, Speciali Superquark 2011, 2ª puntata, Rai 1. URL consultato il 13 dicembre 2013 (archiviato dall'url originale il 22 febbraio 2012).
La spedizione Nimrod (in inglese Nimrod Expedition), conosciuta anche come spedizione antartica britannica 1907-09 (British Antarctic Expedition 1907-09), è stata una missione esplorativa delle regioni antartiche svoltasi tra gli anni 1907-09. Prima delle tre spedizioni antartiche comandate da Ernest Shackleton venne finanziata con donazioni private e debiti, senza un esplicito supporto governativo o istituzionale. Per la missione, Shackleton scelse un veliero di 40 anni con una stazza di 334 tonnellate, la Nimrod ed un equipaggio con poca esperienza di regioni polari.
Inizialmente la spedizione ebbe una risonanza mediatica assai minore della spedizione Discovery di Robert Falcon Scott di sei anni prima, ma l'interesse del pubblico britannico aumentò man mano che divennero noti i risultati raggiunti. Anche se il Polo Sud non venne conquistato, Shackleton riuscì a stabilire un nuovo Farthest South a 88°23′S, a meno di cento miglia geografiche dal Polo. Durante la spedizione un gruppo condotto dal geologo Edgeworth David raggiunse il Polo Sud Magnetico e venne scalato per la prima volta il monte Erebus, il vulcano attivo dell'isola di Ross.
Il gruppo scientifico portò a termine estese ricerche geologiche, zoologiche e meteorologiche. Il sistema logistico ideato da Shackleton che includeva l'utilizzo combinato di pony della Mongolia, motoslitte e cani da slitta era per l'epoca innovativo e, malgrado la sua scarsa efficacia, venne riproposto da Scott nella tragica spedizione Terra Nova.
Al ritorno, Shackleton sopravvisse allo scetticismo della Royal Geographical Society sulla validità delle sue conquiste e ricevette numerosi onori pubblici, incluso l'Ordine Reale Vittoriano concesso da re Edoardo VII. Shackleton riuscì a coprire le spese sostenute grazie a generose sovvenzioni governative, ricavandone dalla spedizione anche un modesto profitto. Anche se nel giro di tre anni il Farthest South di Shackleton sarà superato prima da Roald Amundsen e poi da Scott che raggiungeranno entrambi il Polo Sud, Amundsen scrive nel momento del suo trionfo «il nome di Sir Ernest Shackleton sarà per sempre scritto negli annali delle esplorazioni antartiche a lettere di fuoco».
Nel 1903 Ernest Shackleton, giovane ufficiale della spedizione antartica Discovery, venne fatto prematuramente rientrare in patria su ordine di Scott a seguito di un collasso fisico avvenuto durante una delle esplorazioni dirette verso il Polo Sud. Il verdetto di Scott fu che Shackleton «non dovrebbe rischiare ulteriori privazioni nel suo attuale stato di salute». Shackleton ne fu molto contrariato e considerò tale giudizio al pari di una grave offesa; al suo ritorno in Inghilterra era determinato a dimostrare a sé stesso ed agli altri le sue capacità anche se si rivelerà molto incerto per quanto riguarda il suo futuro. Rifiutò la possibilità di tornare la stagione immediatamente successiva in Antartide a bordo della Terra Nova in aiuto della Discovery intrappolata tra i ghiacci e dopo aver collaborato alla preparazione dell'Uruguay non prenderà parte alla ricerca della dispersa spedizione antartica svedese di Otto Nordenskjöld. Negli anni successivi, pur continuando ad accarezzare sogni antartici, intraprenderà altre strade che lo porteranno, nel 1906, ad essere addetto alle pubbliche relazioni del magnate dell'industria William Beardmore.
Secondo il biografo Roland Huntford, il racconto che Scott fece del collasso fisico di Shackleton nel libro The Voyage of the Discovery pubblicato nel 1905 scosse profondamente l'esploratore irlandese, che da quel momento decise di intraprendere una spedizione in Antartide per conto proprio ed iniziò una serrata ricerca di potenziali sponsor. I calcoli iniziali di Shackleton, rivelati da un documento del 1906, all'epoca non reso pubblico, stimavano il costo complessivo della spedizione in 17 000 sterline (equivalenti a circa 850 000 sterline del 2008), ma in questa fase Shackleton non aveva una copertura finanziaria, neanche parziale, per il progetto. Lo stallo continuò sino al 1907, quando il suo datore di lavoro, Beardmore, si offrì di fargli da garante per un prestito da 7 000 sterline. Forte di questo primo consenso, il 12 febbraio 1907 Shackleton si decise ad annunciare le sue intenzioni alle Royal Geographical Society.
Il già citato inedito piano iniziale di Shackleton prevedeva l'utilizzo delle strutture rimaste in Antartide dalla spedizione Discovery nell'area del canale McMurdo e da lì tentare di raggiungere il Polo Sud geografico e magnetico eseguendo nel contempo altre spedizioni geografiche o scientifiche minori. In questo piano è descritto anche il particolare accorgimento logistico pensato da Shackleton: l'utilizzo combinato di cani, pony e motoslitte. Sia i pony che le motoslitte non erano mai stati utilizzati in Antartide. Prima della presentazione del suo piano alla Royal Geographical Society nel febbraio 1907, Shackleton rivede la stima dei costi verso più realistiche 30 000 sterline (2008: £1,5 milioni). Contrariamente alle speranze dell'esploratore, la risposta della Society fu piuttosto fredda. Shackleton scoprì in seguito che i membri dell'associazione erano persuasi che Scott volesse intraprendere una nuova spedizione in Antartide e non avevano intenzione di prendere alcuna decisione definitiva senza il suo benestare.
Shackelton voleva arrivare in Antartide nel gennaio 1908, e ciò imponeva di lasciare l'Inghilterra nell'estate 1907. Rimanevano dunque soltanto sei mesi per acquistare una nave, ottenere tutti gli equipaggiamenti e le provviste, reclutare l'equipaggio e, soprattutto, trovare i finanziamenti necessari che, al momento, non andavano oltre la garanzia concessa da Beardmore. Shackleton andò in Norvegia con l'intenzione di entrare in possesso del veliero polare Bjorn, che aveva caratteristiche che considerava ideali, ma il prezzo era oltre la sua portata. Shackleton si vide così costretto ad acquistare la più piccola e più vecchia Nimrod per 5 000 £ (2008: 250 000 £).
Shackleton fu scosso la prima volta che vide la Nimrod raggiungere Londra proveniente da Terranova nel giugno 1907. «Era così sporca e puzzolente di olio di foca e un'ispezione […] mostrò come avesse bisogno di una stuccatura e come i suoi alberi necessitassero di essere sostituiti». Comunque il lavoro dei cantieri inglesi le fece presto «assumere un aspetto più consono». Successivamente Shackleton scriverà di essere estremamente orgoglioso della sua piccola e robusta nave.
Ad inizio luglio 1907 Shackleton aveva già speso il denaro ottenuto mediante la garanzia di Beardmore ed era a corto di fondi per completare la riparazione della Nimrod. Verso la metà del mese entrò in contatto con Edward Guinness, della famiglia produttrice dell'omonima birra, che gli promette una garanzia per 2000 £ se Shackleton fosse riuscito a portare i fondi complessivamente raccolti almeno a 8000 £. Ci riuscì grazie ad una donazione di 2000 £ proveniente da Philip Brocklehurst che si assicurò così un posto tra i membri della spedizione.
Un regalo dell'ultimo minuto di 4000 £ venne consegnato a Shackleton dal cugino William Bell. La spedizione era ancora a corto di finanziamenti per almeno 30000 £, ma la Nimrod riuscì a salpare dopo una visita del re Edoardo VII e della regina Alessandra l'11 agosto 1907. Ulteriori 5 000 £ furono donate a Shackleton dal governo australiano, mentre il governo neozelandese contribuì con 1 000 £. Queste somme, insieme ad altri piccoli prestiti e contribuzioni private, consentirono a Shackleton di trovare le 30000 £ necessarie, anche se i costi della spedizione alla fine lievitarono fino a 45 000 £..
Shackleton pensava di riuscire ad ottenere una grande quantità di denaro al ritorno dalla spedizione mediante la pubblicazione di un libro e cicli di conferenze. Sperava inoltre di poter vendere alcuni francobolli che aveva intenzione di sovrastampare in un ufficio postale in Antartide. Nessuna delle idee riuscì a portargli la ricchezza desiderata, ma l'ufficio postale, costruito a capo Royds, verrà utilizzato per la gestione della corrispondenza della missione.
Nella speranza di riuscire a reclutare diversi uomini tra i veterani della spedizione Discovery, Shackleton offrì il posto di capo del team scientifico nonché di suo vice ad Edward Wilson che però rifiutò adducendo come motivazione la sua attività con il Board of Agriculture. A questo seguirono altri rifiuti da parte di Michael Barne, Reginald Skelton e George Mulock il quale, finalmente, rivelò a Shackleton che gli ufficiali della Discovery si erano impegnati a partecipare alla prossima spedizione in Antartide con Scott. Tra gli uomini della Discovery, Shackleton riuscì infine ad arruolare soltanto Frank Wild ed Ernest Joyce.
Shackleton scelse come suo secondo Jameson Boyd Adams, un tenente della Royal Naval Reserve che aveva rifiutato un ruolo nella Royal Navy pur di partecipare alla spedizione ed agirà anche come meteorologo. Anche il capitano della Nimrod era un ufficiale della riserva navale, Rupert England, mentre come primo ufficiale venne scelto John King Davis. Æneas Mackintosh, ufficiale della marina mercantile con la P & O ed imbarcato come secondo ufficiale, verrà poi impiegato da Shackleton per diverse operazioni sul continente. Furono destinati subito al continente i due medici Alistair Mackay e Eric Marshall, l'esperto di motori Bernard Day e Philip Brocklehurst, finanziatore della missione, che ricopriva il ruolo di assistente geologo.
Il piccolo team scientifico partito dall'Inghilterra venne rinforzato con due australiani: Tannatt William Edgeworth David, professore di geologia dell'università di Sydney  e Douglas Mawson, docente di mineralogia all'università di Adelaide. Entrambi salirono sulla Nimrod con l'intenzione di raggiungere l'Antartide e di tornare immediatamente indietro, ma vennero persuasi ad unirsi alla missione portando un contributo determinante agli obiettivi scientifici. David fu inoltre influente nel consentire alla missione di ricevere un aiuto finanziario da parte del governo australiano di 5 000 £.
L'annuncio di Shackleton del febbraio 1907 che avrebbe utilizzato per la sua missione i vecchi edifici lasciati in Antartide dalla spedizione Discovery suscitarono l'immediata reazione di Scott, che scrisse per reclamare i propri diritti sul canale McMurdo: «credo di avere una sorta di prelazione nella mia area di lavoro». Aggiunge inoltre «... chiunque ha avuto a che fare con l'esplorazione riconoscerà quella regione come sostanzialmente di mia competenza»  e conclude ricordando a Shackleton i suoi doveri di lealtà nei confronti del suo vecchio comandante.
La prima risposta di Shackleton appare accomodante: «ho intenzione tenere in considerazione la tua opinione il più possibile in modo da non arrivare ad una posizione per me insostenibile». Tuttavia Edward Wilson, coinvolto da Shackleton come mediatore, apparve addirittura più drastico di Scott e scrisse: «credo che dovresti abbandonare il canale McMurdo», consigliando a Shackleton di non prendere in considerazione l'idea di esplorare l'intera area del mare di Ross finché Scott non avesse deciso «quali limiti porre ai suoi diritti». Era decisamente troppo per Shackleton che replicò: «nella mia mente non vi è dubbio che i suoi diritti siano decaduti nel momento in cui li reclama [...] credo di aver raggiunto il limite, e non ho intenzione di andare oltre».
La questione era ancora irrisolta quando Scott tornò da un servizio in mare nel maggio 1907. Scott premeva per una linea di demarcazione posta a 170°W— tutto il territorio ad ovest di tale meridiano, inclusa l'isola di Ross, il canale McMurdo, la terra della regina Victoria era di sua esclusiva competenza. Shackleton, impegnato nei preparativi per la partenza, si sentì obbligato ad accettare. Il 17 maggio firma una dichiarazione che inizia con «Ti lascio la base del canale McMurdo» e prosegue dicendo che avrebbe esplorato aree più orientali come l'interno della barriera di Ross (all'epoca conosciuta semplicemente come la Barriera) o la terra di re Edward VII senza neanche tentare un approdo nella terra della regina Victoria. Era una completa capitolazione a Scott ed a Wilson e sottintendeva la rinuncia a raggiungere il Polo Sud Magnetico, localizzato nella terra della regina Victoria. Citando lo storico Beau Riffenburgh, era «una promessa che eticamente non sarebbe mai dovuta esser richiesta e che non sarebbe mai dovuta esser concessa, poiché impattava la sicurezza stessa della spedizione di Shackleton»Nel suo resoconto della spedizione Shackleton non riporta la promessa fatta a Scott. L'unico cenno può esser trovato nell'appunto «prima che lasciassimo l'Inghilterra avevo deciso che, se possibile, avrei stabilito la base nella terra di re Edward VII invece che nel [...] canale McMurdo».
La Nimrod lascia la Gran Bretagna nell'agosto 1907 senza Shackleton e diversi altri membri della spedizione, che la raggiungeranno successivamente in Nuova Zelanda con un'imbarcazione più veloce. La nave viene rifornita di provviste e, con pieno equipaggio, il 1º gennaio 1908 è pronta per lasciare il porto di Lyttelton. In base ad accordi intercorsi tra Shackleton ed il governo di Wellington, la nave sarà rimorchiata sino al circolo polare antartico (per una distanza di circa 2 750 chilometri) al fine di risparmiare carburante: i costi per tale operazione sono suddivisi tra il governo neozelandese e la Union Steam Ship Company. Il 14 gennaio le navi incontrano i primi iceberg: da ora in avanti la Nimrod procederà da sola . Sospinta dai venti e dal suo motore a vapore, la nave fa rotta verso sud, cercando un percorso attraverso la banchisa per l'interno della barriera di Ross, verso un'insenatura dove sei anni prima la Discovery si era fermata brevemente per permettere a Scott ed a Shackleton di effettuare alcuni voli su una rudimentale mongolfiera.
La Barriera viene avvistata il 23 gennaio, ma l'insenatura è scomparsa. Shackleton si accorge che la morfologia costiera è significativamente cambiata negli anni trascorsi e che la sezione di ghiaccio galleggiante che comprendeva l'ingresso alla baia che cercava si è spostata dalla sua posizione originaria ed ha formato una nuova insenatura: baia delle balene. Shackleton, che non vuole correre il rischio di trascorrere l'inverno sulla superficie della banchisa con il pericolo continuo di movimenti e fratture del ghiaccio sceglie di far rotta verso la terra di re Edward VII. Dopo numerosi tentativi di sbarco, tutti falliti a causa del rapido movimento dei ghiacci che rischiano addirittura di intrappolare la Nimrod, Shackleton è costretto a desistere. Con la sola alternativa di fallire tutti gli obiettivi della missione rientrando anzitempo in Nuova Zelanda, Shackleton decide di rompere la promessa fatta a Scott ed il 25 gennaio ordina di dirigersi verso il canale McMurdo.
Arrivati nel canale McMurdo in vista dell'isola di Ross il 29 gennaio 1908, i tentativi della Nimrod di raggiungere la vecchia base della spedizione Discovery ad Hut Point sono vanificati dal mare ghiacciato. Shackleton preferisce aspettare alcuni giorni, nella speranza che il ghiaccio si spezzi. Durante questo periodo, il secondo ufficiale Æneas Mackintosh ha un incidente e perde l'occhio destro. Dopo un'operazione di emergenza effettuata da Mackay e Marshall, Mackintosh è costretto a rinunciare ai suoi compiti esplorativi nel continente ed a far ritorno in Nuova Zelanda per curarsi. Per l'anno successivo sarà sufficientemente ristabilito da poter far ritorno in Antartide con la Nimrod e recuperare i compagni.
Il 3 febbraio Shackleton si accorge che non può attendere oltre e decide di stabilire il campo base nel primo approdo disponibile: capo Royds. Le alte colline vulcaniche proteggono la baia dai forti venti della zona e le riserve di acqua dolce sono assicurate da alcuni stagni nelle vicinanze. La regione è anche area di nidificazione di pinguini di Adelia che possono soddisfare i bisogni di carne della spedizione. La stessa sera la nave è ormeggiata e viene scelto il luogo dove montare il rifugio prefabbricato: il luogo prescelto è a 20 miglia (32 km) più a nord rispetto ad Hut Point. Tale distanza dovrà ovviamente essere percorsa durante la marcia polare della stagione successiva.
I giorni seguenti sono dedicati allo sbarco degli equipaggiamenti e delle provviste. Le operazioni sono rallentate dalle avverse condizioni meteorologiche e dalla prudenza del comandante della Nimrod, Rupert England, che spesso fa salpare la nave per portarla fuori dalla baia e tenerla al largo finché non giudica le condizioni dei ghiacci e dell'area di sbarco sicure. Le due settimane successive diventano una continua battaglia tra il capitano e Shackleton che, ad un certo punto, arriva a domandare ad England di scendere a terra, in quanto malato. Il capitano però rifiuta e lo sbarco, che continua ad essere "una difficile battaglia negoziale", viene completato soltanto il 22 febbraio. Il 23 la Nimrod salpa verso la Nuova Zelanda con England ignaro del fatto che l'ingegnere di bordo, Harry Dunlop, porti con sé una lettera di Shackleton che domanda al suo agente in Nuova Zelanda di trovare un nuovo capitano per la nave per il viaggio di recupero dell'estate successiva.
Dopo la partenza della Nimrod i ghiacci marini che avevano impedito all'imbarcazione di procedere più a sud iniziano ad espandersi, impedendo al gruppo il raggiungimento della barriera di Ross e rendendo quindi impossibili le programmate attività di esplorazione in slitta e costruzione di depositi. Shackleton decide allora di dare un nuovo obiettivo alla missione: la scalata del monte Erebus.
Il vulcano, alto 12 450 piedi (3 795 m) era ancora inviolato. Soltanto un gruppo della spedizione Discovery (che includeva tra gli altri Frank Wild e Ernest Joyce) si era spinto sino alle sue pendici nel 1904, ma non era salito oltre i 3 000 piedi (914 m). Né Wild né Joyce facevano parte del gruppo incaricato da Shackleton di scalare montagna che preferì assegnare il compito a Edgeworth David, Douglas Mawson e Alistair Mackay, con il supporto di Eric Marshall, Jameson Adams e Philip Brocklehurst.
La missione ha inizio il 5 marzo. Il 7 il gruppo principale e quello di supporto si riuniscono a circa 5 500 piedi (1 676 m) ed avanzano insieme verso la vetta. Il giorno seguente sono costretti a fermarsi, a causa di una tempesta di neve, ma il 9 proseguono nella spedizione. Nella tarda giornata la cima del cratere principale (il più basso), è raggiunta. Brocklehurst inizia a soffrire un principio di congelamento ai piedi ed è costretto a rimanere nella tenda mentre gli altri proseguono verso il più elevato cratere attivo che raggiungono in quattro ore. Dopo aver condotto diversi esperimenti meteorologici ed aver raccolto numerosi campioni geologici iniziano la discesa, che si rivela rapida grazie alla possibilità di utilizzare le slitte lungo i pendii innevati. Il gruppo fa ritorno a capo Royds, "quasi morto"  secondo quanto annotato da Marshall, l'11 marzo.
Il rifugio, un prefabbricato delle dimensioni di 33 x 19 piedi (10 m x 5.8 m), viene completato entro la fine di febbraio, composto da una serie di cubicoli per due persone, con un'area cucina in comune, una camera oscura, un magazzino ed uno spazio adibito a laboratorio. I pony vennero alloggiati in una stalla costruita sul lato più riparato del rifugio, mentre i cani furono invece collocati nei pressi del portico. La leadership di Shackleton, a differenza di quella di Scott, non prevedeva una demarcazione tra "ufficiali" e "truppa" e tutti gli uomini vivevano e mangiavano assieme. Il morale è alto e l'assistente geologo Philip Brocklehurst annota che Shackleton "aveva la capacità di trattare ciascun membro della spedizione e di farlo sentire prezioso"
Nei lunghi mesi del buio invernale, Joyce e Wild stampano diverse copie del libro della spedizione, l'Aurora Australis, che rilegano utilizzando del materiale da imballaggio: è il primo libro dell'Antartide. La più importante attività dell'inverno è comunque la preparazione delle spedizioni programmate per la stagione seguente, che includono il raggiungimento sia del Polo Sud che del Polo Sud Magnetico, quest'ultimo reintrodotto tra gli obiettivi grazie allo spostamento della base nel canale McMurdo. I piani per il Polo Sud subiscono però un duro colpo quando quattro degli otto pony della spedizione muoiono principalmente per aver ingerito sabbia vulcanica ad alto contenuto salino.
Nel settembre 1908, mentre erano in corso i preparativi per la spedizione al Polo Sud, Shackleton dà istruzioni a Edgeworth David di comandare un gruppo settentrionale (in inglese Northern Party) per effettuare esplorazioni magnetiche e geologiche nella terra della regina Victoria in particolare nella regione delle valli secche McMurdo. L'obiettivo principale della spedizione è comunque il raggiungimento del Polo Sud Magnetico con l'innalzamento della bandiera del Regno Unito e la rivendicazione della terra della regina Victoria a favore dell'Impero.
Oltre a David formano il gruppo Douglas Mawson e Alistair Mackay. I tre si dovranno muovere senza l'ausilio dei pony riservati alla spedizione al Polo Sud di Shackleton e dei cani che rimarranno alla base per rifornire i depositi lungo la Barriera ed altri lavori di routine, ma, dopo alcuni giorni di preparazione, saranno accompagnati per qualche chilometro dalla motoslitta di Bernard Day.
Il mare in tempesta e le avverse condizioni meteorologiche rendono l'avanzamento particolarmente gravoso. A fine ottobre il gruppo ha percorso soltanto 60 miglia (97 km) lungo la frastagliata costa della terra della regina Victoria. David decide quindi di abbandonare tutti gli obiettivi tranne il raggiungimento del Polo Sud Magnetico. I tre impiegano tutto il mese seguente ed oltre per raggiungere ed attraversare le lingue glaciali Nordenskjold e Drygalski prima di riuscire a dirigersi a nord-ovest, verso la presunta posizione del Polo. Durante il percorso David rischia di cadere in un crepaccio, ma viene salvato da Mawson.
La strada per l'altopiano interno si snoda per un labirintico ghiacciaio (successivamente battezzato ghiacciaio Reeves). Il 27 dicembre i tre riescono a calpestare una solida superficie nevosa che consente al gruppo di procedere con maggior rapidità, a circa 10 miglia (16 km) al giorno. David fa osservazioni magnetiche quotidiane ed il 16 gennaio capisce di trovarsi a circa 13 miglia (21 km) dal Polo Sud Magnetico. Il giorno successivo, il 17 gennaio 1909, i tre raggiungono l'obiettivo a 72°25′S 155°16′E, ad una altitudine di 7 260 piedi (2 213 m). Seguendo le istruzioni, David prende possesso dell'area in nome dell'Impero Britannico.
Esausti e con scarse razioni, gli uomini si preparano ad affrontare il viaggio di ritorno di 250 miglia (402 km) con soli 15 giorni di tempo prima dell'appuntamento programmato sulla costa con la Nimrod che ha l'incarico di recuperarli. Nonostante la crescente stanchezza fisica, il Northern Party riesce a mantenere una buona andatura sino al 31 gennaio, quando David sceglie un percorso sbagliato che porta il gruppo a 16 miglia (26 km) dal punto di recupero. Il cattivo tempo crea ulteriori rallentamenti e la costa non è raggiunta sino al 2 febbraio. Durante la notte, in una fitta tempesta di neve, la Nimrod naviga al largo dell'accampamento, ma non riesce ad scorgerlo. Due giorni dopo, comunque, la Nimrod torna di nuovo a sud ed il Northern Party viene individuato. Nella fretta di raggiungere la nave, Mawson cade in un crepaccio profondo 18 piedi (5 m), ma senza gravi conseguenze. 
Prima del recupero del Northern Party, la Nimrod si era fermata per caricare un altro gruppo formato da Priestley, Brocklehurst e Armytage che aveva svolto alcune ricerche geologiche nell'area del ghiacciaio Ferrar.
Per la spedizione più importante diretta al Polo Sud, Shackleton decide di farsi accompagnare da Marshall, Adams e da Wild. Joyce, la cui esperienza polare era seconda solo a quella di Wild, venne scartato a seguito di un esame medico svolto da Marshall, che sollevò alcuni dubbi sulle sue condizioni fisiche. La scelta di Shackleton di creare un gruppo di quattro uomini venne determinata essenzialmente dal numero dei pony superstiti: dopo l'esperienza maturata durante la spedizione Discovery, l'esploratore riteneva i pony più adatti alle lunghe marce in regioni polari dei cani da slitta, mentre la motoslitta, che poteva procedere egregiamente lungo la superficie della Barriera, non venne considerata per la spedizione sino al Polo perché ritenuta inidonea all'utilizzo nello sconnesso terreno del continente.
La marcia ha inizio il 29 ottobre 1908. Shackleton aveva calcolato la distanza complessiva del viaggio sino al Polo in 1 718 miglia (2 765 km): il suo piano iniziale prevedeva 91 giorni di spedizione ed una distanza media giornaliera da percorrere di 19 miglia (31 km). Dopo una partenza difficoltosa dovuta ad una combinazione di avverse condizioni meteorologiche ed azzoppature dei cavalli, Shackleton riduce la distanza da percorrere giornalmente in 15 miglia (24 km) allungando conseguentemente la durata della spedizione in 110 giorni. Tra il 9 ed il 21 novembre il gruppo riesce a compiere dei buoni progressi, ma i pony si trovano in difficoltà lungo la Barriera ed il primo animale deve essere ucciso quando il gruppo arriva a 81°S. Il 26 novembre viene raggiunto il Farthest South a 82°17′ stabilito da Scott nel dicembre 1902. Al gruppo di Shackleton sono serviti solo 29 giorni contro i 59 utilizzati da Scott grazie ad un percorso considerevolmente più ad est che ha permesso loro di evitare molti delle asperità della superficie della Barriera incontrate da Scott.
Il gruppo si muove ora in un territorio completamente inesplorato. La superficie della Barriera si fa più irregolare e sono frequenti le rotture. Altri due pony soccombono per la fatica. Shackleton nota una lunga catena montuosa che da occidente chiude ogni passaggio verso l'interno e continua ad estendersi in direzione sud. L'attenzione del gruppo viene catturata da «un brillante barlume di luce» che si staglia nel cielo sopra di loro. La ragione di tale fenomeno si palesa il 3 dicembre: dopo aver scalato le pendici della catena montuosa il gruppo vede davanti a sé «una strada aperta verso sud, [...] un grande ghiacciaio, che corre quasi dritto da sud a nord lungo due grandi catene montuose». Il riflesso del sole sulla superficie del ghiacciaio aveva provocato il fenomeno di Ice Blink precedentemente osservato. Successivamente Shackleton intitolerà il ghiacciaio scoperto a William Beardmore, il maggior sponsor della missione.
Il viaggio lungo la superficie del ghiacciaio si rivela complesso, specialmente per Socks, il pony superstite, che ha grandi difficoltà nell'avanzare. Il 7 dicembre Socks precipita in un profondo crepaccio, quasi trascinando con sé Wild. Fortunatamente per la spedizione l'imbracatura del pony si rompe prima della caduta e la sorte di Socks non tocca anche alla slitta contenente le preziose provviste. Da questo punto in avanti gli uomini devono trascinare da soli tutti i rifornimenti e le attrezzature.
Lo stress fa emergere antagonismi personali. Wild si augura privatamente che Marshall «cada in un burrone, profondo almeno mille piedi» mentre Marshall scrive che seguire Shackleton in questa avventura è «come seguire una vecchia. Che va in panico per un nonnulla». Nonostante tutto, il giorno di Natale viene festeggiato con crème de menthe e sigari a 85°51′S, ancora a 290 miglia (467 km) dalla meta. Il gruppo trasporta ora circa un mese di provviste, mentre quanto necessario per il viaggio di ritorno è stato lasciato in alcuni depositi lungo il cammino. Non potevano raggiungere il Polo e tornare con così poco cibo, ma Shackleton non era ancora pronto ad ammettere che il Polo era oltre le loro possibilità e decide di proseguire razionando ulteriormente le provviste e lasciando indietro tutto l'equipaggiamento non indispensabile.
Il 26 dicembre il ghiacciaio Beardmore viene superato ed inizia la marcia lungo il plateau antartico. Le condizioni non migliorano. Shackleton descrive il 31 dicembre come il giorno più duro che abbiamo avuto mentre il giorno seguente annota che, avendo raggiunto gli 87°6′50″S è la persona che si è più avvicinata ad uno dei poli terrestri. Lo stesso giorno Wild osserva che «se solo avessimo Joyce e Marston con noi invece di quelle due larve mendicanti [Marshall e Adams] ce la faremmo facilmente [a raggiungere il Polo]».
Il 4 gennaio Shackleton finalmente ammette la sconfitta e corregge l'obiettivo in un simbolico avvicinarsi a meno di 100 miglia geografiche (116 miglia terrestri, 187 km) dal Polo. Il gruppo continua ad avanzare, ai limiti della sopravvivenza sino al 9 gennaio 1909, quando, dopo un'ultima breve marcia effettuata senza slitte ed altri equipaggiamenti, la spedizione si arresta. Abbiamo ucciso il nostro orgoglio, scrive Shackleton, ed il risultato è 88°23′S. Sono a 97 miglia geografiche dal Polo Sud. Shackleton fa sventolare la bandiera del Regno Unito ed intitola il plateau antartico a re Edoardo VII.
Il gruppo inizia il viaggio di ritorno dopo 73 giorni di spedizione. Le razioni erano state ridotte diverse volte per estendere la durata della missione dagli iniziali 110 giorni. L'obiettivo di Shackleton ora è di far ritorno ad Hut Point per il primo di marzo, giorno sino al quale, in base ai precedenti ordini, la Nimrod avrebbe atteso il gruppo del Polo Sud prima di far ritorno in Nuova Zelanda.
Anche se gli uomini sono dei «relitti umani» riescono a procedere a marce forzate percorrendo 22,5 miglia (36 km) il 17 gennaio, 26 miglia (42 km) il 18 e 29 miglia (47 km) il 19. Il giorno seguente raggiungono la sommità del ghiacciaio Beardmore e ne iniziano la discesa che durerà 5 giorni (per l'ascesa erano serviti 12) da trascorrere a razioni dimezzate dato che il deposito con i rifornimenti si trova al termine del ghiacciaio. Ora la maggior preoccupazione sono le condizioni di Shackleton anche se, secondo Adams «peggio si sentiva, più spingeva».
Il deposito viene raggiunto il 28 gennaio. Wild, affetto da dissenteria, non riesce a mangiare nient'altro che biscotti, le cui scorte sono limitate. Il 31 gennaio Shackleton dà la propria razione di biscotti a Wild, un gesto che porta Wild a scrivere «PER DIO, non lo dimenticherò mai. Migliaia di sterline non sarebbero servite a comprare quel singolo biscotto». Alcuni giorni dopo il resto del gruppo viene colpito da una violenta enterite come conseguenza della carne di pony avariata mangiata, ma non c'è possibilità di rallentare la marcia: le poche provviste trasportabili da un deposito all'altro possono rendere ogni ritardo fatale. Un fortunato forte vento che soffia dalle loro spalle permette a Shackleton ed ai suoi uomini di montare una vela e di mantenere un'andatura sostenuta.
«Siamo così magri che le nostre ossa ci fanno male quando ci appoggiamo alla neve dura» scrive Shackleton. Dal 18 febbraio gli uomini iniziano a riconoscere luoghi familiari ed il 23 arrivano a Bluff Depot che con loro grande sollievo è stato generosamente rifornito da Ernest Joyce. Le leccornie lasciate oltre alle normali razioni sono annotate da Shackleton: «prugne, uova, dolci, budino di prugne, pan di zenzero e frutta candita». Wild commenta invece con un laconico «caro, vecchio Joyce».
Le preoccupazioni per il cibo sono ora risolte, ma il gruppo deve ancora arrivare ad Hut Point prima del primo marzo. L'avanzamento è ostacolato da un violento blizzard che costringe gli uomini in tenda per 24 ore. Il 27 febbraio sono a 33 miglia (53 km) dalla salvezza. Marshall collassa. Shackleton decide di affrettarsi verso l'isola di Ross con Wild, nella speranza di trovare la Nimrod e di poter organizzare un gruppo di recupero per Marshall e Adams (che resterà indietro per assistere il compagno). Shackleton e Wild raggiungono la meta nella tarda giornata del 28 febbraio, ma non trovano la nave ad attenderli. Nella speranza che la Nimrod non sia troppo lontana danno fuoco ad un piccolo rifugio di legno utilizzato per osservazioni magnetiche. Il segnale viene colto dalla nave che, ancorata nei pressi della vicina lingua glaciale Erebus, si avvicina sino a scorgere Shackleton e Wild il quale successivamente scriverà «nessun oggetto più gioioso fu mai visto occhio umano». Ci vollero altri tre giorni prima che Adams e Marshall venissero recuperati dalla Barriera, ma il 4 marzo, con tutti i suoi uomini al sicuro a bordo della Nimrod, Shackleton può ordinare di far rotta verso casa.
Il 23 marzo 1909 Shackleton sbarca in Nuova Zelanda e telegrafa un racconto esclusivo di 2 500 parole al quotidiano londinese Daily Mail. Shackleton riceve i complimenti e le lodi da diversi esploratori tra cui Nansen e Amundsen, ma l'accoglienza della Royal Geographical Society (RGS) è piuttosto fredda. Il 14 giugno Shackleton arriva alla stazione Charing Cross di Londra dove trova ad attenderlo una folla festante che comprende l'allora presidente della RGS Leonard Darwin ed un riluttante capitano Scott. I sentimenti di Scott non impediranno però all'esploratore di utilizzare nella sua prossima missione la combinazione logistica appena sperimentata da Shackleton.
Poco dopo il ritorno di Shackleton nel Regno Unito, uno dei vecchi presidenti della RGS, Clements Markham, mette privatamente in dubbio la latitudine rivendicata dalla spedizione. La principale ragione per contestare il risultato raggiunto era che, dopo il 3 gennaio, tutte le misurazioni erano state effettuate mediante la tecnica della navigazione stimata (dead reckoning), che considera velocità e tempo trascorso. La posizione del 3 gennaio venne fissata in 87°22′S, gli appunti di Shackleton sui movimenti dei giorni seguenti rilevano una distanza media giornaliera di 15 miglia (24 km). Il 9 gennaio invece il gruppo riesce a percorrere 18 miglia (29 km) in cinque ore nel tentativo di stabilire il loro Farthest South, e la stessa distanza è percorsa nelle cinque ore del viaggio di ritorno. Si trattava però di un percorso fatto "mezzo correndo e mezzo camminando", senza l'intralcio delle provviste e delle attrezzature, volutamente lasciate in un campo arretrato. Ognuno dei quattro esploratori ha confermato indipendentemente la latitudine raggiunta e nessun altro ha messo in dubbio le loro parole.
Dopo poco Shackleton inizia a ricevere i primi riconoscimenti ufficiali. Re Edward VII gli conferisce l'Ordine Reale Vittoriano che successivamente attribuirà all'esploratore l'Ordine dell'Impero Britannico. Il RGS gli assegna una medaglia d'oro anche se apparentemente con qualche riserva — «Non proponiamo di forgiare una Medaglia grande quanto quella conferita al capitano Scott» annota un ufficiale. Anche se agli occhi del pubblico Shackleton è un eroe, le ricchezze sperate non si materializzarono. I crescenti costi della spedizione e la necessità di far fronte ai debiti contratti fecero avvicinare pericolosamente l'esploratore alla bancarotta che venne evitata soltanto grazie ad un contributo governativo di 20 000 £.
Il Farthest South stabilito dalla spedizione Nimrod resistette per meno di tre anni, cioè sino a quando Amundsen non lo infrangerà della sua corsa verso il Polo Sud del 1911. Shackleton continuerà comunque a godere della stima del norvegese: «quello che Nansen è per il nord, Shackleton è per il sud». Terminata la corsa al Polo, Shackleton progetta una nuova sfida: la traversata del continente, dal mare di Weddell al mare di Ross che tenterà, invano, nella spedizione Endurance del 1914-17. Altri membri della spedizione Nimrod raggiungeranno la fama degli anni seguenti. Edgeworth David, Adams, Mawson e Priestley riceveranno l'Ordine dell'Impero Britannico, gli ultimi due grazie a successive esplorazioni polari anche se non seguiranno più Shackleton in Antartide. La Nimrod viene venduta poco dopo il ritorno in Inghilterra. Terminerà i suoi viaggi contro un 
banco di sabbia al largo di Norfolk il 31 gennaio 1919, 10 anni dopo il termine della spedizione. Solo due dei dodici membri dell'equipaggio saranno recuperati.
Nel gennaio 2009 per celebrare i 100 anni dalla spedizione, i discendenti dei quattro membri del gruppo del Farthest South (Worsley, Shackleton, Adams e Wild) hanno organizzato la Matrix Shackleton Centenary Expedition ripercorrendo le orme dei loro antenati compreso l'arrestarsi a 88°23′S.
Di seguito i membri della spedizione. Tra loro sono inclusi alcuni uomini dell'equipaggio della Nimrod:
(EN) Roald Amundsen, The South Pole Vol. I & II, Londra, C. Hurst, 1976, ISBN 0-903983-47-8.
(EN) David Crane, Scott of the Antarctic, Londra, Harper Collins, 2005, ISBN 0-00-715068-7.
(EN) Roland Huntford, Shackleton, Londra, Hodder and Stoughton, 1985, ISBN 0-340-25007-0.
(EN) Leif Mills, Frank Wild, Whitby, Caedmon of Whitby, 1999, ISBN 0-905355-48-2.
(EN) Lincoln Paine, Ships of Discovery and Exploration, Boston, Houghton Mifflin, 2000, ISBN 978-0-395-98415-4.
(EN) Diana Preston, A First Rate Tragedy, Boston, Constable and Robinson, 1999, ISBN 0-09-479530-4.
(EN) Beau Riffenburgh, "Nimrod": the Extraordinary Story of Shackleton's First Expedition, Bloomsbury Publishing PLC, 2005, ISBN 0-7475-7253-4.
(EN) Ernest Shackleton, The Heart of the Antarctic Vol. I & II, Londra, William Heinemann, 1911.
(EN) British Imperial Antarctic Expedition, Nimrod, 1907 -1909, www.coolantarctica.com. URL consultato il 30 gennaio 2009 (archiviato dall'url originale il 3 gennaio 2010).
(EN) Antarctic Photo Collection, Royal Geographical Society. URL consultato il 30 gennaio 2009.
(EN) British Antarctic (Nimrod) Expedition 1907 - 1909, New Zealand Antarctic Heritage Trust. URL consultato il 30 gennaio 2009 (archiviato dall'url originale il 31 marzo 2008).
(EN) The Nimrod expedition, 1907-1909, Glasgow Digital Library. URL consultato il 30 gennaio 2009.
(EN) Richard Black, Shackleton hut to be resurrected, BBC News. URL consultato il 30 gennaio 2009.
La spedizione Terra Nova (in inglese Terra Nova Expedition), conosciuta anche come spedizione antartica britannica 1910 (British Antarctic Expedition 1910) è stata una missione esplorativa finanziata dal Regno Unito diretta verso le regioni antartiche. Svoltasi negli anni 1910-1913, la missione era comandata da Robert Falcon Scott a bordo della Terra Nova ed aveva come obiettivo principale «raggiungere il Polo Sud ed assicurare all'Impero britannico l'onore di tale impresa».
La spedizione aveva anche ulteriori finalità di ricerca scientifica e di esplorazione geografica e, anche se si trattava formalmente di un'impresa privata, godeva della benedizione non ufficiale del governo britannico (che contribuì alla metà delle spese), dell'ammiragliato e della Royal Geographical Society.
La missione portò a termine un complesso programma di ricerca scientifica ed esplorò la terra della regina Victoria e la regione delle montagne occidentali mentre un tentativo di sbarco nella terra di re Edward VII non ebbe successo. Una missione a capo Crozier dell'agosto 1911 fu la prima esplorazione in slitta portata a termine durante l'inverno antartico.
L'avvistamento presso baia delle balene di una spedizione norvegese guidata da Roald Amundsen trasformò la sfida di Scott contro il continente in una gara. Scott guidò personalmente il gruppo diretto al Polo e con cinque uomini raggiunse l'obiettivo il 17 gennaio 1912 per scoprire che Amundsen lo aveva preceduto di un mese. Tutto il resto, compresa la stessa impresa di Amundsen, venne oscurato dalla morte di Scott e dei suoi uomini durante il viaggio di ritorno dal Polo verso il campo base lungo la costa. I loro diari vennero recuperati otto mesi dopo da un gruppo di ricerca che permise al mondo di conoscere la loro storia. Esistono diversi punti di vista sulle cause del disastro e la spedizione Terra Nova dopo un secolo è ancora oggetto di continue controversie che alternativamente dipingono Scott come un coraggioso ed esperto eroe o come vile e disorganizzato.
La spedizione Terra Nova è stata l'ultima delle missioni che si sono succedute dal 1840 al 1910 nell'area del mare di Ross, tutte con finalità esplorative, scientifiche o commerciali. Verso la fine del XIX secolo i mari intorno all'Antartide stavano acquistando sempre più importanza a causa dell'espansione della caccia alla balena: privati e governi iniziarono dunque a finanziare diverse esplorazioni, anche con lo scopo di impiantare basi sul continente per la quantificazione delle risorse di balene e foche presenti e per studiare il potenziale minerario della regione.
Con il nuovo secolo l'interesse del pubblico si focalizzò sul raggiungimento del Polo Sud. Il fallito tentativo del 1895 di Fridtjof Nansen di arrivare al Polo Nord seguito dall'apparente successo di Robert Edwin Peary del 1909 lasciarono infatti il Polo Sud come ultima sfida geografica. Il mare di Ross, l'area più a sud raggiungibile via nave dell'Antartide, era la località ideale da dove far partire un'esplorazione terrestre con obiettivo il Polo.
Contrariamente alla tradizione che vedeva gli stati esplorare soltanto le aree dell'Antartide nella cui iniziale scoperta avevano avuto un ruolo, sia la Norvegia che il Regno Unito hanno esplorato il mare di Ross prima della spedizione Terra Nova.
Nel XIX secolo il britannico James Clark Ross guidò una spedizione organizzata dalla Royal Navy. Con le navi Erebus e Terror la Gran Bretagna rispose alle attività del francese Dumont d'Urville ad ovest del continente esplorando una porzione di Antartide a sud della Nuova Zelanda. Vennero scoperti il mare di Ross, la barriera di Ross e l'isola di Ross. Negli anni 1893 - 1895 l'area venne raggiunta da Henryk Bull (norvegese/australiano) che a bordo della nave Antarctic approdò nei pressi di capo Adare.
Nel 1895 il norvegese Carstens Borchgrevink organizzò una spedizione scientifica con finanziamenti britannici e raggiunse con la nave Pollux capo Adare, dove trascorse l'inverno. Venne scoperta la baia delle Balene ed esplorata la parte meridionale del mare di Ross.
La spedizione Discovery del 1901-04 guidata da Scott aveva portato un contributo significativo alla conoscenza scientifica dell'Antartide, ma non era stata un successo per l'esplorazione geografica dato che era riuscita soltanto a stabilire un Furthest South a 82°17'S. La spedizione era, dal punto di vista di Scott, un lavoro non terminato. Tale pensiero si rifletteva anche sulla convinzione dell'esploratore che il canale McMurdo, ed in particolare il "suo" campo base a Hut Point sull'isola di Ross, fosse di sua competenza e che solo lui avesse il diritto di utilizzare. Anche se Scott riprese la sua carriera nella marina militare nel 1906, continuò a nutrire l'ambizione di tornare in Antartide con il preciso obiettivo di essere il primo a raggiungere il Polo Sud.
Un particolare stimolo, che convertì l'ambizione in azione, fu la spedizione Nimrod di Ernest Shackleton del 1907-09. Shackleton tentò di raggiungere il Polo partendo da capo Royds sull'isola di Ross e, passando per il ghiacciaio Beardmore, plateau antartico, ma dovette arrestarsi a 88°23'S a soli 180 chilometri dal Polo Sud Geografico. L'utilizzo di Shackleton dell'isola di Ross e di alcuni materiali lasciati in Antartide da Scott in violazione di un accordo intercorso mise in crisi le relazioni tra i due esploratori ed incrementò la determinazione di Scott a superare le imprese del rivale.
Durante l'organizzazione della spedizione non vi era motivo per Scott di immaginare che il viaggio verso il Polo si sarebbe trasformato in gara. Douglas Mawson, già in Antartide, era impegnato con la spedizione Aurora nell'area della baia del Commonwealth, troppo lontano dal Polo per tentare l'impresa, mentre il norvegese Roald Amundsen, un altro potenziale rivale, aveva dichiarato di star organizzando una spedizione verso l'Artide.
Scott poté scegliere i 65 uomini che composero l'equipaggio della spedizione tra oltre 8.000 candidati. Dei selezionati, cinque erano veterani della spedizione Discovery e cinque avevano partecipato alla spedizione Nimrod di Shackleton. Il tenente Edward Evans, che era stato ufficiale di rotta della Morning durante le operazioni di soccorso alla Discovery del 1904, abbandonò l'idea di organizzare una spedizione autonoma e trasferì i fondi raccolti a Scott in cambio del posto di suo vice.
L'Ammiragliato fornì alla spedizione diversi uomini che erano in servizio presso la Royal Navy. Oltre che allo stesso Scott, venne la possibilità di partecipare all'impresa anche a Edward Evans ed al tenente Harry Pennell, e ai medici della marina George Murray Levick ed Edward Atkinson. L'ex ufficiale della Royal Navy Victor Campbell, conosciuto come "The Wicked Mate" (il cattivo soggetto), uno dei pochi componenti della spedizione a saper sciare, si unì alla missione nella speranza di poter guidare il Northern Party. Grazie all'appoggio dell'Ammiragliato, praticamente tutto l'equipaggio della nave Terra Nova era composto da uomini della marina, inclusi i veterani di spedizioni antartiche Edgar Evans, Tom Crean e William Lashly. Due degli ufficiali non erano di marina: Henry Robertson Bowers, tenente dei Royal Indian Marine, e Lawrence Oates capitano dei Royal Inniskilling Dragoon Guards dell'esercito.
Scott aveva programmato di trasportare uomini e materiali attraverso una combinazione di mezzi: su consiglio di Fridtjof Nansen, Scott ingaggiò un giovane norvegese esperto di sci, Tryggve Gran. Cecil Meares doveva invece occuparsi dei cani, mentre per le motoslitte venne chiamato Bernard Day, già specialista di motori della spedizione di Shackleton. Oates si sarebbe dovuto occupare di cavalli, ma non potendo unirsi alla spedizione sino al maggio 1910, Meares ricevette da Scott l'incarico di acquistare diversi pony della Mongolia con il risultato che essi erano deboli e di scarsa qualità.
Per portare a termine il programma di ricerche scientifiche, Scott scelse buona parte del personale che lo aveva accompagnato sulla Discovery. Il responsabile scientifico era Edward Wilson, l'amico più stretto di Scott tra i membri della spedizione, che aveva dato prova di sé a bordo della Discovery non solo come zoologo, ma anche come un eccellente illustratore dotato di grandi doti fisiche e resistenza. Il team scientifico incluse diversi ricercatori che successivamente avrebbero avuto una brillante carriera: il meteorologo George Simpson, il fisico canadese Charles Wright, il geologo Frank Debenham e Raymond Priestley. Il gruppo è completato dal capo-geologo Griffith Taylor, dal biologo Edward Nelson e dallo zoologo Apsley Cherry-Garrard, che si distinse come esploratore e sensibile cronista. Le fotografie vennero affidate a Herbert Ponting.
A differenza della spedizione Discovery supportata congiuntamente dalla Royal Society e dalla Royal Geographical Society, la spedizione Terra Nova fu una missione formalmente privata. La metà dei costi, stimati in 40 000 sterline, fu comunque coperta dal governo britannico, mentre la restante parte fu raccolta grazie a sottoscrizioni pubbliche o debiti. Diverse aziende fornirono inoltre gratuitamente materiali ed equipaggiamenti. La raccolta dei fondi venne portata a termine principalmente da Scott ed impegnò una parte considerevole del suo tempo e delle sue energie, sottratte inevitabilmente alla preparazione tecnica e logistica della missione, tanto più che le sottoscrizioni continuarono anche a missione già iniziata, quando la Terra Nova fece tappa in Sudafrica, Australia e Nuova Zelanda.
La maggiore spesa singola fu l'acquisto della nave Terra Nova per un ammontare di 12 500 sterline, cui si aggiunsero le spese per le necessarie riparazioni e adattamenti. Scott volle far navigare la nave sotto la White Ensign ed acquistò per 100 sterline l'appartenenza al Royal Yacht Squadron. La Terra Nova venne comunque esentata dal seguire la rigida regolamentazione del Board of Trade, dato che per le modifiche apportate non avrebbe potuto prendere il largo.
Prima stagione: 1910–11. Il gruppo stabilirà una base sulla costa dell'isola di Ross da utilizzare sia come rifugio che come laboratorio scientifico. Inizio delle missioni esplorative e di ricerca. Un ulteriore gruppo di ricerca sbarcherà nella terra di re Edward VII e/o nella terra della regina Victoria, mentre un team di geologi si dirigerà verso le Western Mountains. In ogni caso, la maggior parte dell'equipaggio si concentrerà sulla costruzione di depositi di provviste lungo la barriera di Ross ad uso della spedizione verso il Polo Sud della stagione successiva.
Seconda stagione: 1911–12. L'attività principale di questa stagione è la spedizione verso il Polo Sud che impiega le risorse di tutto il personale disponibile (anche se non tutti prenderanno personalmente parte al viaggio). La missione seguirà il percorso di Shackleton del 1908 lungo la barriera di Ross per poi salire il ghiacciaio Beardmore sino a raggiungere il plateau antartico e da lì il Polo. Le attività scientifiche e geologiche si concentreranno nei pressi della base e lungo il percorso della spedizione.
Terza stagione: 1912–13. Questa stagione opzionale sarà eventualmente impiegata per terminare i programmi scientifici prefissati. In caso di fallimento della prima spedizione verso il Polo, Scott valuterà se fare un secondo tentativo.
Non è previsto che la Terra Nova passi l'inverno in Antartide. Dopo aver scaricato la maggior parte uomini, delle provviste e degli equipaggiamenti sull'isola di Ross e sbarcato gli altri due gruppi in altre località dovrà far rotta verso la Nuova Zelanda per far poi ritorno nel gennaio-febbraio 1912 con provviste fresche e nuovo personale. Un ultimo viaggio è programmato per il gennaio 1913 per riportare tutti gli uomini a casa.
Punto critico per il successo della missione è il funzionamento delle diverse strategie di trasporto considerate da Scott. I pony e le motoslitte sono già stati utilizzati in Antartide da Shackleton durante la sua spedizione del 1907–09. Scott, pur convinto che i pony abbiano dato una eccellente prova in Antartide ed impressionato dalle potenzialità dei motori, riserva l'utilizzo di questi due metodi soltanto per spostamenti lungo la barriera, per risparmiare le energie degli uomini che dovranno trainare slitte lungo i ghiacciai ed il plateau antartico. Durante la spedizione le slitte a motore saranno utilizzabili solo per un breve periodo prima di guastarsi mentre i pony si riveleranno inadeguati sin dai primi giorni di utilizzo, sia a causa dell'assenza di calzature da neve adatte, sia per la loro età e le scarse condizioni fisiche.
Anche se le esperienze maturate durante la spedizione Discovery avevano fatto dubitare Scott dell'affidabilità dei cani da slitta, la nuova missione fa riconoscere all'esploratore che gli animali, in mani esperte, possono essere molto efficaci e mano mano che passa il tempo ne è sempre più impressionato.
La Terra Nova salpa da Cardiff (Galles) il 15 luglio 1910. Scott si unisce all'equipaggio in Sudafrica per poi procedere verso Melbourne in Australia dove continua la raccolta di finanziamenti. A Melbourne Scott trova un telegramma di Roald Amundsen, in cui il norvegese gli comunica che sta "procedendo verso sud". 
Come detto, Scott pensava che Amundsen stesse preparando una spedizione verso l'Artide; il messaggio proietta dunque Scott in una gara. Scott reagisce alla notizia con flemma, non fa cenno alla novità nel giornale di bordo e continua la raccolta di fondi in Australia.
Il 28 ottobre la Terra Nova arriva in Nuova Zelanda. La nave carica nuove provviste ed equipaggiamenti, inclusi 34 cani da slitta, 19 pony della Manciuria e tre motoslitte e lascia la baia di Lyttelton il 26 novembre 1910.
Nei primi giorni di dicembre una violenta tempesta rischia di far terminare la spedizione anzitempo: nelle fasi più drammatiche, mentre la nave imbarca acqua, un guasto della pompa di sentina costringe gli uomini ad intervenire con dei secchi. Il veliero riesce a sopravvivere, ma la spedizione deve sopportare la perdita di due pony, un cane, 10 tonnellate di carbone e 65 galloni di carburante. Il 10 dicembre la Terra Nova raggiunge il pack antartico e ne rimane imprigionata per 20 giorni prima di riuscire a liberarsi e proseguire verso sud. Questo arresto non previsto implica un arrivo sull'isola di Ross in ritardo rispetto ai piani, con conseguenze potenzialmente deleterie per l'esito dell'intera spedizione.
La Terra Nova avvista l'isola di Ross il 4 gennaio 1911. Dopo un'esplorazione infruttuosa di capo Crozier sul lato orientale, la nave fa rotta per il canale McMurdo sul lato occidentale che aveva ospitato gli accampamenti delle spedizioni Discovery e Nimrod. Lo sbarco viene effettuato a capo Evans a circa 20 chilometri a nord di Hut Point, la base installata nel 1902 dallo stesso Scott durante la spedizione Discovery. Con questa scelta, Scott sperava che capo Evans potesse essere raggiunto via mare per un maggior periodo di tempo, memore di come nel 1901 il ghiaccio bloccò l'intera superficie marina impedendo alla Discovery di muoversi. In aggiunta ai membri della spedizione, vengono sbarcati anche 17 pony, 32 cani, 3 motoslitte, 30 tonnellate di provviste ed un prefabbricato delle dimensioni di 15.5 per 7.75 metri, che viene reso abitabile il 17 gennaio. Il rifugio, conosciuto anche come Scott's Hut, si trova ancora oggi a capo Evans.
L'obiettivo principale della prima stagione in Antartide era la costruzione di diversi depositi di rifornimento lungo la barriera di Ross ad uso della spedizione diretta al Polo Sud programmata per la primavera successiva. Il primo deposito previsto ad una distanza relativamente breve da Hut Point venne chiamato Safety Camp mentre l'ultimo, il più grande e posizionato a 80° S doveva essere battezzato One Ton Depot.
Il 24 gennaio 1911 un gruppo di tredici uomini con 2 cani ed 8 pony si allontana da capo Evans. A causa del ritardo accumulato nella navigazione sino in Antartide, la spedizione affretta la partenza, nel timore che un'improvvisa rottura del ghiaccio renda più difficoltoso il raggiungimento di Hut Point, sul lato sudoccidentale dell'isola di Ross. Un blizzard ferma il gruppo per diversi giorni nel rifugio di Corner Camp a 60 chilometri da Hut Point. Scott decide di mandare indietro i tre pony più deboli e di proseguire con i cinque equini ed i cani rimastigli. Man mano che si avvicinano alla latitudine prevista per l'ultimo rifugio, Scott inizia a preoccuparsi della salute dei pony, che appaiono sempre più affaticati, ed inizia a temere che non sopravviveranno se la spedizione non tornerà immediatamente indietro. Gli animali erano stati infatti costretti a carichi di oltre 900 chilogrammi, con difficili condizioni meteo aggravate dalla neve soffice e dalla stanchezza derivante dalle cinque settimane passate nella stiva della nave. Alle basse temperature e scarse razioni si era aggiunto il fatto che essi non indossavano le speciali calzature che Scott aveva preparato per loro: la fretta della partenza a causa della paura di una rottura del ghiaccio non aveva infatti dato il tempo agli animali di effettuare il necessario addestramento e Scott aveva deciso di lasciarle al campo base senza portarle con sé. Quando fu chiaro che esse sarebbero state necessarie, con o senza addestramento, il ghiaccio si era già spezzato, impedendo al gruppo di tornare indietro sino a capo Evans. Contro l'avviso di Oates che consigliava di proseguire e nutrirsi della carne degli animali quando questi fossero crollati, il 13 febbraio Scott fa costruire One Ton Depot a 79° 29' S, a oltre 50 chilometri dalla posizione programmata di 80°S.
Scott raggiunge Safety Camp con i cani ed attende l'arrivo degli altri uomini con i pony, più lenti. Quando questi arrivano, uno degli animali è in cattive condizioni fisiche e muore poco dopo. Ma il peggio deve ancora venire: durante la traversata dell'oceano ghiacciato nei pressi di Hut Point, la banchisa si spezza e nonostante i tentativi di salvataggio periscono altri tre pony. Degli otto pony che hanno lasciato capo Evans, soltanto due vi fanno ritorno.
Il fallimento di questa prima missione di installazione dei depositi può essere visto come primo anello di una lunga catena di eventi che portò l'anno successivo alla morte del gruppo del Polo Sud.
Il gruppo incaricato di costruire i depositi fa ritorno al campo base entro metà aprile 1911. Dopo la partenza della spedizione geologica per le Western Mountains e del Northern Party guidato da Campbell per la terra della regina Victoria, 27 uomini si preparano a passare il lungo inverno antartico nel rifugio a capo Evans. Tra le principali attività svolte vi è la continuazione del programma scientifico, la manutenzione dell'equipaggiamento, la preparazione delle razioni, la redazione del South Polar Times ed una spedizione invernale a capo Crozier.
Secondo i piani di Scott, un gruppo di uomini denominato Northern Party (in italiano gruppo settentrionale) avrebbe dovuto trascorrere l'estate 1911-1912 sulla costa della terra di re Edward VII nell'area est della Barriera al fine di effettuare rilevazioni scientifiche ed esplorare la zona circostante. Nel caso che l'area fosse stata irraggiungibile a causa del pack, il gruppo si sarebbe potuto dirigere verso la terra della regina Victoria più a nord. Alla spedizione prendono parte Victor Campbell (che ne è anche al comando), Priestley, Levick, Dickason, Abbot e Browning.
Il 26 gennaio 1911 il gruppo salpa con la Terra Nova da capo Evans. Dopo un'infruttuosa ricerca di un approdo nella terra di re Edward VII, Campbell decide di far rotta per la terra della regina Victoria. Durante la navigazione verso ovest avvista il campo base della spedizione di Amundsen a baia delle Balene. Amundsen si dimostra molto ospitale: invita Campbell ad accamparsi nell'area e gli offre il suo aiuto con i cani. Campbell preferisce però rifiutare per fare rapidamente ritorno a capo Evans per riferire a Scott dell'incontro, per poi dirigersi verso nord sino alla baia Robertson nei pressi di capo Adare, già base dell'esploratore norvegese Carstens Borchgrevink nel 1899-1900, dove installa un rifugio per trascorrervi l'inverno.
Il Northern Party passa l'inverno 1911 a capo Adare, ma non riesce ad effettuare le esplorazioni in slitta previste per l'estate 1911-1912. La precoce rottura del ghiaccio, infatti, rende impossibile agli uomini di Campbell di raggiungere il plateau antartico, dato che questi non riescono a superare le montagne che circondano il sito scelto per il capo base. La Terra Nova torna dalla Nuova Zelanda (dove ha imbarcato ulteriori rifornimenti) il 4 gennaio 1912 e Campbell decide di spostarsi a Evans Cove, a circa 400 chilometri a sud di Capo Adare e 320 chilometri a nord di capo Evans. Il gruppo sbarca l'8 gennaio con l'intenzione di venir recuperato il 18 febbraio, quando avrà terminato alcune esplorazioni in slitta e ricerche geologiche. A causa della spessa banchisa, la Terra Nova non riesce a raggiungere Evans Cove e gli uomini di Campbell (con provviste per sole 4 settimane) sono costretti a passare l'inverno in un rifugio improvvisato che chiamano isola Inexpressible.
Durante l'inverno 1912 il gruppo di Campbell viene sottoposto a forti privazioni: diversi uomini soffrono congelamenti. Fame e dissenteria rendono ancora più difficile sopportare i forti venti che spirano sull'isola. Cucinare e riscaldarsi tutto l'inverno con il grasso di balena rende la pelle ed i vestiti degli uomini nonché l'attrezzatura coperta di fuliggine che viene anche inspirata e provoca gravi infiammazioni alla gola ed agli occhi.
Nell'aprile 1912, quando il gruppo polare di Scott risulta essere disperso (e presumibilmente morto), Atkinson prende il comando della spedizione a capo Evans. Con risorse limitate, tenta di prestare soccorso sia al Northern Party che di recuperare i corpi ed i diari del gruppo di Scott. Atkinson decide di mandare quattro uomini lungo la costa della regina Victoria per incontrare il gruppo di Campbell e tornare insieme in slitta ad Hut Point. Questo tentativo di salvataggio non ha però successo a causa della avverse condizioni meteorologiche.
Gli uomini di Campbell iniziano così da soli il tragitto per Hut Point il 30 settembre 1912, percorrendo oltre 300 chilometri lungo la costa, compreso il difficile passaggio della lingua glaciale Drygalski, e con Frank Browning gravemente ammalato e Harry Dickason praticamente paralizzato dalla dissenteria riescono a raggiungere Hut Point il 7 novembre 1912. I campioni geologici e biologici raccolti dal Northern Party lasciati a capo Adare ed Evans Coves furono successivamente recuperati dalla Terra Nova nel gennaio 1913.
Il 26 gennaio 1911 Griffith Taylor al comando di Debenham, Wright ed Evans sbarca dalla Terra Nova nei pressi di Butter Point con l'obiettivo di effettuare ricerche geologiche lungo la costa occidentale del canale McMurdo tra le valli secche di McMurdo ed il ghiacciaio di Koettlitz. Il 30 gennaio il gruppo costruisce il suo deposito principale nella regione del ghiacciaio Ferrar da dove conduce spedizioni sino alle valli secche di McMurdo ed il ghiacciaio Taylor prima di muoversi più a sud verso il ghiacciaio Koettlitz. Dopo ulteriori studi nell'area, il 2 marzo Taylor decide di tornare a Hut Point che viene raggiunto il 14 marzo.
La spedizione, che si configura come una continuazione della missione precedente, viene ancora affidata al comando di Taylor che ha questa volta come compagni Debenham, Gran e Forde. Il gruppo parte a piedi il 14 novembre 1911 con obiettivo Granite Harbour (circa 80 chilometri nord di Butter Point) che viene raggiunto il 26 novembre dopo un difficile percorso sulla banchisa. La spedizione costruisce un rifugio in pietra in un luogo che battezza Geology Point per esplorare e studiare il ghiacciaio Mackay durante le settimane successive. Il gruppo avrebbe dovuto essere recuperato dalla Terra Nova il 15 gennaio 1912, ma la nave non riesce a raggiungere il luogo prestabilito. Taylor decide di attendere sino al 5 febbraio prima di spostarsi con gli uomini a piedi verso sud dove incontra il veliero il 18 febbraio.
I campioni geologici di entrambe le spedizioni nelle Western Mountains sono recuperati dalla Terra Nova nel gennaio 1913.
Altri studi geologici furono effettuati dal Northern Party, dalla spedizione al Polo Sud (durante il passaggio del ghiacciaio Beardmore) e da alcuni uomini che scalarono il monte Erebus sull'isola di Ross nelle ultime settimane della spedizione nel dicembre 1912.
Il 22 giugno 1911 un gruppo di tre uomini, Edward Adrian Wilson, Henry Robertson Bowers e Apsley Cherry-Garrard, lascia Hut Point con un carico di 115 chilogrammi ciascuno per studiare l'embriologia della colonia di pinguini imperatore di capo Crozier nell'ambito di un esperimento proposto 15 mesi prima dallo stesso Wilson. Dato che le cronache delle precedenti spedizioni antartiche riferiscono del ritrovamento di alcuni pulcini durante il mese di settembre, Wilson ipotizza che le uova vengano deposte in luglio (nel mezzo dell'inverno australe) e decide di avventurarsi nell'area per ottenere campioni di uova per successive analisi scientifiche.
Come obiettivo secondario della missione, Scott assegna agli uomini il compito di sperimentare le razioni di cibo che sarebbero state portate sul plateau antartico l'estate successiva.
Durante le precedenti missioni esplorative in Antartide nessun gruppo aveva mai effettuato attività di ricerca o di esplorazione nella stagione invernale a causa delle tenebre costanti, delle frequenti tempeste e delle temperature che possono arrivare a -55 °C. Il gruppo si trova ad affrontare forti privazioni, Cherry-Garrard descrive i 19 giorni della missione come un orrore dove attrezzi, vestiti e sacchi a pelo erano costantemente congelati.
Giunti a capo Crozier gli uomini costruiscono un iglù con blocchi di neve, sassi e pezzi di legno come soffitto. Sono arrivati in tempo per essere i primi uomini a vedere i pinguini imperatore con le loro uova, di cui raccolgono diversi esemplari. Nonostante le cure, tutti gli embrioni muoiono durante una tempesta di neve forza 11 sulla scala Beaufort che distrugge l'accampamento. Gli uomini sono costretti a dormire per tre giorni nei soli sacchi a pelo, mentre la tempesta infuria intorno a loro. Il gruppo riesce a far ritorno a capo Evans il 1º agosto 1911. Da notare che Wilson si è rifiutato di abbandonare i campioni raccolti, nonostante tutte le avversità. Le tre uova, dopo essere state conservate per qualche tempo nel museo di storia naturale di South Kensington saranno trasferite presso l'università di Edimburgo per essere studiate dal dottor Cossar Stewart.
Cherry-Garrard descriverà successivamente la sua esperienza come The Worst Journey in the World (la peggior spedizione del mondo), e utilizzerà tale espressione come titolo per un libro del 1922 in cui descriverà l'intera spedizione Terra Nova. Scott parla invece della missione come di una performance veramente fantastica e rimane particolarmente soddisfatto dei materiali e delle razioni sperimentate.
La spedizione al Polo Sud, che aveva il compito di coprire i 2 842 chilometri che separano Hut Point dal Polo, venne strutturata da Robert Falcon Scott in quattro team di cui solo uno avrebbe raggiunto l'obiettivo mentre gli altri tre sarebbero serviti da supporto. È dunque possibile distinguere tra gruppo principale (con destinazione Polo Sud) e ultimo e penultimo gruppo di supporto nonché due mute di cani da slitta guidate rispettivamente da Meares e Demetri Gerof. La durata prevista per la spedizione è di 144 giorni.
Venne inoltre approntato un "gruppo motorizzato" (Motor Party) composto da Day, Lashly, Edward Evans e Hooper, che il 24 ottobre 1911 iniziò il trasporto di materiali mediante due motoslitte. Secondo i piani di Scott sarebbero dovuti arrivare a 80° 30' sud ed aspettare l'arrivo degli altri equipaggi per rifornirli. Ma il 1º novembre entrambe le motoslitte si ruppero a circa 80 chilometri dall'obiettivo e gli uomini furono costretti a trasportare oltre 300 chilogrammi di materiali a forza di braccia, raggiungendo la località stabilita per l'incontro soltanto il 15 novembre. Gli altri gruppi, partiti dal campo base il 31 ottobre, arrivano al punto d'incontro il 21 novembre a causa delle avverse condizioni meteorologiche e della scarsa resa dei pony.
Il 24 novembre Scott ordina a Day e Hooper di far ritorno a capo Evans. In base al piano originale dovevano portar con loro i cani, ma Scott preferì continuare ad utilizzare gli animali ed informò della sua decisione Simpson con un messaggio.
Il 4 dicembre 1911 la spedizione è accampata a meno di 20 chilometri dall'inizio del ghiacciaio Beardmore che rappresenta un'apertura tra Mount Hope e l'entroterra. Una tempesta di neve colpisce la zona ed impedisce agli uomini di spostarsi sino al 9 dicembre, costringendoli anche a consumare razioni che erano state preventivate per l'attraversamento del ghiacciaio.
Al termine della tempesta, i pony rimasti vengono uccisi e la carne ricavata viene stivata per il ritorno oppure caricata sulle slitte. Gli uomini vengono divisi in tre gruppi da quattro componenti ciascuno. Il gruppo principale è composto da Scott, Wilson, Oates, e Edgar Evans. L'ultimo gruppo di supporto è formato invece da Edward Evans, Edward L. Atkinson, Charles S. Wright e Lashly mentre Bowers, Cherry-Garrard, Crean e Keohane completano il secondo gruppo di supporto.
Credendo che il ghiacciaio non sia adatto ai cani a causa dei numerosi crepacci, Scott ordina a Meares e Gerof di far marcia indietro e di effettuare una missione di rifornimento per i depositi lasciati lungo la barriera di Ross. Il gruppo dei cani da slitta torna dunque indietro l'11 dicembre 1911 raggiungendo capo Evans il 4 gennaio 1912.
Gli uomini rimasti raggiungono la sommità del Beardmore il 20 dicembre 1911 e costruiscono un deposito (Upper Glacier Depot). A questo punto Scott cambia idea sulla composizione dei tre gruppi. Atkinson (medico), Cherry-Garrard (zoologo), Wright (fisico) e Keohane saranno i primi a tornare indietro il 22 dicembre a 85° 15'. Scott continua verso sud con i restanti uomini che, tranne Wilson, sono tutti militari e compagni di avventura di Scott dalla spedizione Discovery.
Il penultimo gruppo di supporto arriva ad Hut Point il 26 gennaio 1912 e scopre che il gruppo dei cani da slitta non è stato in grado di rifornire i depositi. Vista l'importanza del rifornimento per il gruppo del Polo Sud (si suppone che l'ultimo gruppo di supporto ritirerà parecchie provviste dai depositi nel suo viaggio di ritorno), Cherry-Garrard e Gerof organizzano rapidamente una spedizione chiamata One Ton Deposit Resupply.
L'ultimo gruppo di supporto, composto da Edward Evans, Crean e Lashly torna indietro il 4 gennaio 1912 ad una latitudine di 87° 32' sud, approssimativamente a metà strada tra la fine del ghiacciaio Beardmore ed il Polo Sud. Edgar Evans, inizialmente assegnato a questo gruppo, viene cooptato da Scott all'ultimo momento nel gruppo del Polo e ne condividerà il tragico destino. Durante il viaggio di ritorno Edward Evans si ammala gravemente di scorbuto e diviene infermo. Da One Ton Depot è trascinato sino a 55 chilometri da Hut Point dai compagni Crean e Lashly. Il 18 febbraio Crean si incammina da solo ed in 18 ore di marcia raggiunge Hut Point dove organizza un gruppo di soccorso che riesce a portare Evans ad Hut Point il 22 febbraio. Per i soli sforzi nel salvare la vita di Evans, Lashly e Crean vengono insigniti della Albert Medal. Evans, Lashly e Crean portano anche la notizia di un certo anticipo del gruppo di Scott rispetto alla tabella di marcia che darà a Cherry-Garrard un nuovo impulso all'organizzazione della spedizione di rifornimento dei depositi.
Diretti al Polo Sud rimangono quindi Scott, Bowers, Oates, Wilson e Edgar Evans. Aiutati da buone condizioni meteorologiche, superano il Furthest South raggiunto da Shackleton (a 88°23'S) il 9 gennaio. Sette giorni dopo, a circa 25 chilometri dal Polo, scorgono la bandiera lasciata da Amundsen e capiscono di essere stati preceduti. Raggiungono l'obiettivo il giorno dopo, 17 gennaio 1912. Scoprono che Amundsen li ha battuti di circa un mese arrivando il 14 dicembre 1911. Amundsen ha lasciato una tenda, alcune provviste ed una lettera che gentilmente chiede a Scott di consegnare a re Haakon di Norvegia.
Dopo aver confermato la posizione e lasciato la bandiera del Regno Unito, il giorno seguente il gruppo di Scott prende la via del ritorno. Per tre settimane riescono a compiere progressi ragionevoli, con una media di oltre 20 chilometri al giorno. Ma la stagione estiva è al termine e le temperature iniziano a calare. Comincia dunque ad essere problematico il raggiungimento dei depositi per rifornirsi di cibo ed olio per riscaldarsi. Appena la temperatura scende al di sotto dei -30 gradi Celsius la neve diventa ruvida perdendo la sua capacità di far scivolare senza fatica i pattini delle slitte e gli sci ed aumentando considerevolmente la fatica per ogni spostamento. Il ritardo rispetto alla spedizione di Amundsen ha ridotto drasticamente i margini di errore del gruppo di Scott.
Il 7 febbraio 1912 Scott ed i suoi uomini raggiungono il deposito sito alla sommità del ghiacciaio Beardmore ed iniziano la discesa verso la barriera di Ross. Nonostante le avversità, Scott ordina mezza giornata geologica e 14 chilogrammi di campioni sono aggiunti alle slitte. Evans inizia ad accusare sintomi di congelamento, e la sua salute precipita rapidamente. Morirà poco dopo la fine del Beardmore, dopo essere caduto numerose volte nei crepacci del ghiacciaio.
È però lungo la Barriera che gli uomini affrontano le condizioni meteorologiche peggiori. Il gruppo inizia a soffrire di disidratazione e di denutrizione cronica che rendono difficile anche la cicatrizzazione delle ferite; iniziano a manifestarsi i primi sintomi di scorbuto. A causa della diminuzione della capacità di spostamento diventa difficile gestire le razioni tra i depositi. La distanza media tra un rifugio e l'altro è di circa 100 chilometri ed a causa delle tempeste gli uomini non riescono a percorrerne più di 15 al giorno. Le condizioni di Oates, già sofferente per una vecchia ferita di guerra e con un principio di congelamento riducono ulteriormente la mobilità giornaliera a non più di 5 chilometri. Intorno al 17 marzo 1912 (Scott aveva perso il conto dei giorni), Oates apparentemente lucido si allontana volontariamente dalla tenda con le parole:
Il suo intenzionale sacrificio non sarà sufficiente a salvare i compagni che si troveranno ad affrontare ogni nuovo giorno con provviste sempre più limitate riuscendo a compiere un tragitto ogni volta minore. Il 10 marzo Scott calcola di avere provviste per soli altri 7 giorni, ma il gruppo si trova a 9 giorni di marcia dal deposito più vicino, One Ton Depot, a circa 220 chilometri a sud di capo Evans. Il 20 marzo a poco più di 15 chilometri dal deposito si scatena nella zona una forte tempesta di neve che confina la spedizione nella tenda. Moriranno 8 o 9 giorni dopo. L'ultima pagina del diario di Scott è datata 29 marzo 1912 e termina con le parole:
Immediatamente dopo aver lasciato la barriera di Ross, Scott aveva ordinato a Meares di rifornire One Ton Depot con "cinque razioni XS, o a tutti i costi tre... e tanto cibo per cani quanto se ne riesce a portare entro il 10 gennaio 1912". Quando Atkinson raggiunge capo Evans il 28 gennaio ed apprende che le tre razioni minime erano state depositate ma non il cibo per cani, decide di occuparsi del rifornimento delle due razioni supplementari, senza prendere apparentemente alcun provvedimento per gli animali. L'emergenza di salvare Evans lungo la Barriera fa cambiare idea ad Atkinson che lascia a Cherry-Garrard il compito di rifornire One Ton Depot.
Il 25 febbraio Cherry-Garrard e Dimitri Gerof lasciano Hut Point con i cani da slitta e raggiungono One Ton Depot il 1º marzo 1912 con un carico di cibo ed olio per riscaldarsi. Le intenzioni di Cherry-Garrard erano di rifornire il deposito ed eventualmente di accompagnare il gruppo del Polo se esso fosse già arrivato a One Ton Depot, ma assolutamente di non avanzare oltre dato che era troppo rischioso proseguire con i cani. Secondo i piani originari Scott sarebbe dovuto arrivare a One Ton Depot verso fine marzo, ma i rapporti dell'ultimo gruppo di supporto lasciavano sperare in un arrivo nei primi giorni del mese. Cherry-Garrard aspetta 10 giorni, ma poi si vede costretto a tornare indietro, preoccupato per la scarsità di cibo per cani e le condizioni fisiche di Gerof. Inoltre in assenza di cibo per cani non era possibile dirigersi verso sud per cercare di incontrare Scott senza sacrificare gli animali. In quei giorni Scott era oltre 110 chilometri più a sud, a circa nove giorni di distanza da One Ton Depot e con provviste per una sola settimana. Cherry-Garrard e Gerof fanno ritorno ad Hut Point il 16 marzo. Atkinson scrive successivamente "sono soddisfatto che nessun ufficiale della spedizione avrebbe potuto fare meglio", ma Cherry-Garrard si domanderà per il resto della vita se non avrebbe potuto fare di più per salvare il gruppo del Polo Sud.
Dopo il ritorno di Cherry-Garrard da One Ton Depot senza notizie di Scott l'ansia inizia a crescere. Atkinson decide di fare un'ulteriore spedizione ed il 26 marzo lascia Hut Point con Keohane trascinando una slitta contenente 18 giorni di provviste. In una forte tempesta di neve e con temperature di −40 °C riescono a raggiungere Corner Camp il 30 marzo da dove, secondo Atkinson, non è possibile proseguire oltre ed insieme a Keohane decidono di far ritorno alla base. Atkinson scrive "nella mia mente, ero moralmente certo che il gruppo [del polo] era morto".
Nel febbraio 1912 la Terra Nova arriva all'isola di Ross dove imbarca 8 uomini e lascia due rimpiazzi oltre naturalmente a materiali e provviste. I restanti membri della spedizione trascorrono un nuovo inverno in Antartide continuando l'attività scientifica in essere e preparando una spedizione di ricerca per l'estate successiva.
Il 29 ottobre 1912 William Lashly, Tom Crean, Apsley Cherry-Garrard, Patrick Keohane, Demetri Gerof, Tryggve Gran guidati da Edward L. Atkinson lasciano Hut Point con alcuni muli con l'intenzione di stabilire, se possibile, il destino del gruppo del Polo Sud. Il 12 novembre trovano i corpi congelati di Robert Falcon Scott, Edward Adrian Wilson e Henry Robertson Bowers a meno di 15 chilometri a sud di One Ton Depot. La neve aveva quasi totalmente coperto la tenda dove avevano cercato riparo.
Dopo aver raccolto gli effetti personali, i diari, i dati meteorologici di Bowers, le pellicole fotografiche e 14 chilogrammi di campioni geologici, i corpi del gruppo del Polo Sud vengono coperti con la tenda e viene eretto un cumulo di neve. In cima sono posti gli sci di Tryggve Gran a formare una croce, mentre Gran utilizzerà gli sci di Scott per la restante parte del viaggio.
Dagli appunti del diario di Scott il gruppo di ricerca apprende della sorte di Oates. Pur consci delle scarse possibilità di ritrovarne il corpo, si dirigono al luogo della scomparsa. Dopo inutili ricerche, il 15 novembre viene eretto un cumulo in memoria.
Il gruppo di ricerca fa ritorno a capo Evans il 25 novembre 1912 ed apprende che il Northern Party di Campbell era riuscito a far ritorno alla base da solo il 7 novembre. Come ufficiale anziano, Campbell assume il comando della spedizione per le settimane conclusive e fa erigere una croce ad Observation Hill sopra Hut Point dove scrive i nomi dei cinque compagni morti in Antartide con le parole tratte dall'Ulysses di Tennyson:
La Terra Nova raggiunge l'Antartide il 18 gennaio 1913 e porta a casa l'equipaggio rimasto a Hut Point.
La morte di Scott e degli altri partecipanti alla spedizione al Polo Sud raccolse tutta l'attenzione del grande pubblico tanto da mettere persino in secondo piano il primato raggiunto da Amundsen. Per molti anni l'immagine di Scott come un eroe tragico, al di là di qualche rimprovero, rimase immutata ed anche se vi furono alcuni contrasti tra i membri della spedizione, inclusi i parenti delle vittime, questi non furono resi pubblici. La leggenda crebbe nel tempo, rinnovata per un'altra generazione dal film La tragedia del capitano Scott del 1948 e dalla conquista del monte Everest del 1953. Non vi fu un cambiamento nella percezione della spedizione sino agli anni settanta, quando praticamente tutti i testimoni oculari erano morti.
Le controversie iniziarono con la pubblicazione del libro di Roland Huntford Scott and Amundsen (1979, ripubblicato e proposto in televisione nel 1985 come The Last Place On Earth), nel quale viene effettuato un violento attacco alla figura di Scott, accusato di tutto quanto andò storto e dipinto come una persona autoritaria con scarse capacità di giudizio soprattutto per quanto riguarda l'organizzazione logistica. Trascorsero diversi anni prima che Ranulph Fiennes e Susan Solomon prendessero le difese dell'esploratore britannico cercando di salvarne la reputazione.
Gli storici concordano che la tecnica utilizzata di Amundsen, unita alle sue precedenti esperienze artiche ed alla generale maggiore familiarità con il clima freddo, diedero all'esploratore norvegese un grande vantaggio nella corsa al Polo; ma questi motivi da soli non spiegano la tragedia accaduta al gruppo della Terra Nova. Nelle ultime pagine del suo diario Scott accusa del fallimento una lunga serie di "sfortune" piuttosto che una scarsa organizzazione. I suoi detrattori rigettano con forza questa auto-assoluzione. L'analisi di Diana Preston indica ad esempio una serie di fatalità logistiche unite alla sfortuna come causa del disastro.
Occorre precisare che la fame e lo scorbuto ebbero un ruolo determinante nella morte del gruppo del Polo Sud. Le razioni consumate erano basate sulle conoscenze alimentari del 1910, prima della scoperta della relazione tra vitamina C e scorbuto. Una forte enfasi era data al contenuto proteico considerato indispensabile per fornire le calorie da utilizzare negli spostamenti, ma le capacità caloriche delle razioni erano largamente sovrastimate, come venne scoperto in seguito. Una normale razione era composta da 450 grammi di biscotti, 340 grammi di pemmican, 85 grammi di zucchero, 57 grammi di burro, 20 grammi di tè e 16 grammi di cacao. Questa dieta venne integrata dalla carne derivante dall'uccisione dei pony, ma le calorie supplementari furono presenti nella dieta degli uomini solo per un breve periodo.
I membri della spedizione sono raggruppati in base al ruolo che hanno ricoperto durante le principali operazioni effettuate durante la missione verso il Polo. Altre esplorazioni significative sono annotate vicino ad ogni nome. I gradi sono quelli ricoperti al momento della spedizione Terra Nova, eventuali successive promozioni non sono riportate. La lista include inoltre soltanto i membri della spedizione che hanno lavorato sul continente antartico. L'equipaggio della Terra Nova, che era tecnicamente parte della missione, non è riportato anche se, come nel caso del comandante della nave Harry Pennell, ha svolto un ruolo rilevante nella logistica della missione.
Viaggio al Polo Sud - Gruppo del Polo Sud. Ha raggiunto 90° sud il 17 gennaio 1912.Robert Falcon Scott (1868–1912), britannico. Capitano di vascello della Royal Navy. Comandante della spedizione. Spedizione Discovery 1901-1904. Morto il 29 marzo 1912.
Edward Adrian Wilson (1872–1912), britannico. Zoologo, capo del gruppo scientifico. Spedizione Discovery 1901-1904, Capo Crozier (1911). Morto il 29 marzo 1912.
Henry 'Birdy' Bowers (1883–1912), britannico. Tenente di vascello della Royal Navy. Capo Crozier (1911). Morto il 29 marzo 1912.
Lawrence Oates (1880–1912), britannico. Capitano dell'Esercito britannico. Morto il 17 marzo 1912.
Edgar Evans (1876–1912), britannico. Sottufficiale della Royal Navy. Spedizione Discovery 1901-1904. Morto il 17 febbraio 1912.Viaggio al Polo Sud - Ultimo gruppo di supporto. Tornato indietro a 87°32′ sud il 4 gennaio 1912.Edward Evans (1881–1957), britannico. Tenente di vascello della Royal Navy. Secondo in comando della spedizione. Infortunato, parte con la Terra Nova nell'aprile 1912.
William Lashly (1867–1940), britannico. Marinaio macchinista della Royal Navy. Spedizione Discovery 1901-1904. Gruppo di ricerca 1912.
Tom Crean (1877–1938), irlandese. Sottufficiale della Royal Navy. Spedizione Discovery 1901-1904. Gruppo di ricerca 1912.Viaggio al Polo Sud - Secondo gruppo di supporto. Tornato indietro a 85°15′ sud il 22 dicembre 1911.Edward L. Atkinson (1882-1929), britannico. Chirurgo della Royal Navy. Gruppo di ricerca 1912.
Apsley Cherry-Garrard (1886–1959), britannico. Assistente zoologo. Capo Crozier (1911), Gruppo di ricerca 1912.
Patrick Keohane (1879-1950), irlandese. Sottufficiale della Royal Navy. Gruppo di ricerca 1912.Viaggio al Polo Sud - Gruppo dei cani da slitta. Tornato indietro ai piedi del ghiacciaio Beardmore l'11 dicembre 1911.Cecil Meares (1877-1937), irlandese. Musher. Partito con la Terra Nova nell'aprile 1912.
Demetri Gerof. Musher. Gruppo di ricerca 1912.Northern Party (capo Adare e capo Evans).Victor Lindsay Arbuthnot Campbell (1875–1956), britannico. Tenente di vascello della Royal Navy.
Harry Dickason (1885–1943), britannico. Marinaio scelto della Royal Navy.Gruppo del campo base di capo Evans.Edward Nelson (1883–1923), britannico. Biologo. Gruppo di ricerca 1912.
Tryggve Gran (1889-1980), norvegese. Sciatore esperto. Sottotenente di vascello della marina norvegese. Gruppo di ricerca 1912.
F. J. Hooper (-1955), britannico. Gruppo di ricerca 1912.Gruppo del campo base di capo Evans partito con la Terra Nova nell'aprile 1912George C. Simpson (1878–1965), britannico. Meteorologo.
Anton Omelchenko.Gruppo del campo base di capo Evans arrivato con la Terra Nova nell'aprile 1912W. W. Archer. Cuoco della Royal Navy.
(EN) Apsley Cherry-Garrard, The Worst Journey in the World, Penguin Travel Library, 1970  [1965], ISBN 0-14-009501-2.
(EN) David Crane, Scott of the Antarctic, Harper-Collins, 2005, ISBN 978-0-00-715068-7.
(EN) Ranulph Fiennes, Captain Scott, Hodder & Stoughton, 2003, ISBN 0-340-82697-5.
(EN) Roland Huntford, The Last Place On Earth, Pan edition, 1985, ISBN 0-330-28816-4.
(EN) Susan Solomon, The Coldest March: Scott's Fatal Antarctic Expedition, Yale University Press, 2001, ISBN 0-300-09921-5.
Apsley Cherry-Garrard, Il Peggior Viaggio del Mondo, Milano, Rizzoli, 2004  [1922], ISBN 978-88-17-00310-0.
 Wainwright, Il volo del falco. La corsa al Polo Sud e il mito di Scott, a cura di M. Tenderini, CDA & Vivalda, 2008, ISBN 978-88-7480-116-9.
(EN) Ranulph Fiennes, Race to the Pole: Tragedy, Heroism, and Scott's Antarctic Quest, Hyperion, 2005, ISBN 1-4013-0047-2.
(EN) G. Hattersley-Smith, The Norwegian with Scott: The Antarctic Diary of Tryggve Gran 1910-13, HMSO, 1984, ISBN 0-11-290382-7.
(EN) Max Jones, The Last Great Quest: Captain Scott's Antarctic Sacrifice, OUP, 2003, ISBN 0-19-280483-9.
(EN) K. Lambert, The Longest Winter: The Incredible Survival of Captain Scott's Lost Party, Smithsonian Books, 2001, ISBN 1-58834-195-X.
(EN) S. Limb e P. Cordingley, Captain Oates, Soldier and Explorer, Batsford, 1982, ISBN 0-7134-2693-4.
(EN) The Terra Nova Expedition 1910-13, su south-pole.com. URL consultato il 12 settembre 2008.
(EN) Robert Falcon Scott (1868-1912) page 2 - The Terra Nova Expedition 1910-13, su coolantarctica.com. URL consultato il 12 settembre 2008 (archiviato dall'url originale il 16 maggio 2011).
(EN) The United Kingdom and New Zealand Antarctic Heritage Trusts, su heritage-antarctica.org. URL consultato il 12 settembre 2008.
(EN) Fotografie di Herbert Ponting, su images.rgs.org. URL consultato il 12 settembre 2008.
La spettrofotometria XRF (X-ray fluorescence spectroscopy o X-ray fluorescence) è una tecnica di analisi non distruttiva che permette di conoscere la composizione elementale di un campione attraverso lo studio della radiazione di fluorescenza X. Tale radiazione è emessa dagli atomi del campione in seguito a eccitazione (che può dare anche effetto fotoelettrico), che si ottiene tipicamente irraggiando il campione con raggi X e gamma ad alta energia; effetti analoghi si hanno utilizzando fasci di ioni.
È ampiamente utilizzata in chimica analitica, tecnologie alimentari, geologia, biologia, medicina, fisica dell'atmosfera, metallurgia, studio dei beni culturali.
Quando un atomo del campione è esposto a radiazione incidente di energia opportuna vi è una certa probabilità che un elettrone, inizialmente in uno stato di energia 
   sia da esso strappato producendo una lacuna; questo fenomeno è noto come effetto fotoelettrico. Il sistema viene a trovarsi in una condizione fuori equilibrio, che può essere ristabilito quando un altro elettrone di energia 
  . Non tutte le transizioni tra stati elettronici sono ammesse, ma solo quelle che soddisfano le regole di selezione previste dalla meccanica quantistica. Il termine fluorescenza si riferisce al fatto che in seguito all'irraggiamento si ottiene una riemissione di radiazione con lunghezza d'onda maggiore di quella incidente.
La radiazione di fluorescenza emessa da un elemento chimico presenta uno spettro caratteristico con righe ad energie note e tabulate, che dipendono dal suo spettro di livelli energetici e che lo rendono in linea di principio riconoscibile da ogni altro elemento. I livelli energetici atomici sono indicati con la notazione tradizionale, associando alle shell le lettere K, L, M... partendo dalla più interna verso la più esterna. Le righe d'emissione si indicano con la lettera della shell verso la quale si compie la transizione. Per distinguere le righe della stessa famiglia si assegnano le lettere dell'alfabeto greco 
Le energie generalmente utilizzate (decine di KeV) coinvolgono quasi esclusivamente gli elettroni di core. Questo aspetto giustifica la non distruttività della tecnica (i legami chimici non vengono alterati) e il carattere prettamente elementale dell'analisi sul campione.
Dall'esame della fluorescenza X caratteristica emessa dagli atomi si identificano con sicurezza gli elementi chimici. L'aspetto significativo degli spettri X di emissione degli atomi è che essi variano con grande regolarità in funzione del numero atomico, come ben mostrato da Henry Moseley. In genere, vengono rilevati tutti gli elementi chimici aventi peso atomico superiore o uguale a quello del sodio.
Questo metodo di indagine ha avuto un grande impulso con l'introduzione dei i rivelatori di particelle a stato solido, soprattutto a partire dagli anni '70.
In diretta connessione con lo sviluppo di tali rivelatori, si è avuto pure un grande sviluppo nel campo delle misure di ionizzazione atomica (fenomeno che precede sempre l'emissione X) per bombardamento con protoni, particelle alfa o più raramente ioni di atomi più pesanti.
Con il nome XRF (X-Ray Fluorescence) si indica, per convenzione, la tecnica di analisi nella quale la radiazione ionizzante che provoca l'emissione della fluorescenza caratteristica è costituita ancora da raggi X. Questi possono essere prodotti da un tubo o, per i sistemi portatili, essere emessi da radioisotopi (Fe-55, Cd-109, Am-241). A partire dagli anni '90 del secolo scorso, però, sono disponibili apparecchi di piccole dimensioni o portatili che usano piccoli tubi RX, in luogo dei radioisotopi, per l'eccitazione.
XRF a dispersione di lunghezza d'onda (acronimo WD XRF). In questa tecnica, la radiazione emessa (Fluorescenza) viene dispersa geometricamente da un cristallo, in modo che le diverse energie, cioè le diverse righe dello spettro, possano essere rilevate in funzione dell'angolo di dispersione, analogamente a quanto avviene con un comune spettrofotometro UV-VIS.
XRF a dispersione di energia (acronimo ED XRF): in questo caso, la radiazione fluorescente, emessa dal campione in analisi, viene tutta raccolta da un detector, per lo più a stato solido, tipicamente un semiconduttore, ad esempio Silicio driftato Litio. Questo detector è in grado di trasformare i fotoni X a differente energia in impulsi elettrici di differente intensità che, raccolti e analizzati elettronicamente, consentono di ricostruire ed analizzare lo spettro XRF del campione.La WD XRF presenta vantaggi di migliore risoluzione di elementi con righe di emissione vicine, soprattutto nella regione dei bassi numeri atomici. Tuttavia richiede per lo più elevate potenze dei tubi di eccitazione e le apparecchiature sono più grandi e costose.
La ED XRF ha il vantaggio di fornire analisi simultanea di molti elementi e consente di produrre strumenti anche di piccole dimensioni o portatili.
Il principio della ED XRF è impiegato anche nella microanalisi, cioè nell'analisi di piccolissime parti di campione che si realizza con un microscopio elettronico a scansione (SEM). In questo caso, l'eccitazione del campione è prodotta dallo stesso fascio elettronico che si utilizza per generare l'immagine del campione
L'analisi qualitativa è possibile mediante l'identificazione delle righe X caratteristiche di emissione di ogni elemento chimico, mentre l'analisi quantitativa richiede una opportuna elaborazione dei dati di intensità delle diverse righe X emesse correlati con le analoghe emissioni di campioni standard contenenti quantità conosciute dell'elemento da stimare.
Una evoluzione degli apparati XRF è stata realizzata con i sistemi TR-XRF (Total Reflection X Ray Fluorescence) in cui i raggi X emessi dal tubo radiogeno vengono indirizzati verso il campione con un piccolissimo angolo di incidenza. Tale tecnica permette di abbassare notevolmente il livello minimo rivelabile (Minumum Detection Limit, MDL), avvicinando questa tecnica alle caratteristiche delle tecniche più sensibili. 
Data la loro natura estremamente penetrante tali radiazioni sono state utilizzate fin dalla loro scoperta per effettuare osservazioni "non invasive" di liquidi biologici per fini diagnostici, ma anche per esaminare il contenuto di involucri sigillati, divenendo una delle tecniche di controllo non distruttivo per eccellenza. La TR-XRF è un'ottima tecnica di analisi per:
alimentari: ad esempio latte, olio, vino, birra.Per i campioni solidi negli ultimi anni sono stati sviluppati dei sistemi XRF con raggi X polarizzati per abbassare il livello

Spin-off – in diritto societario è una unità organizzativa (per esempio un ufficio o una divisione) che faceva parte in origine di una certa società, ma che è adesso indipendente
Spin-off – nel mondo dei media è un film, una fiction televisiva, un fumetto, un romanzo o un videogioco ricavati elaborando elementi di sfondo di una serie o di un'opera precedente (o traendo spunto da uno dei suoi personaggi)
Selachimorpha è un superordine di pesci cartilaginei predatori, dalle forti mascelle e di dimensioni medio-grandi, i cui membri sono comunemente noti col nome di squalo o pescecane. In particolare, di essi fa parte il pesce predatore carcarodonte, più noto come squalo bianco, che ispirò varie opere di letteratura e cinema.
Il termine "squalo" deriva dal latino squalus, col significato di ruvido, aspro, indicandone la pelle scabra, (da cui deriva squama e squamoso), infatti spesso utilizzata come abrasivo, col nome di zigrino. Per analogia, a sua volta il termine deriva dal sanscrito kal-a, col significato di nero, tenebroso, brutto (da cui anche i termini squallido, squallore e squalida, il nome del vestito nero a lutto portato ai tempo dei latini), per il loro aspetto terrorizzante e sgradevole, anche nel senso di pericoloso per l'uomo. In germanico veniva indicato come schurke, ovvero vile, cattivo, aggressivo, e da cui deriverebbe il termine inglese shark. Per la loro aggressività, intorno al XVII secolo cominciò a comparire anche il termine "pesce"-"cane".
L'etimologia di Selachilomorpha invece, risale al greco σελάχιος seláchios, ovvero "cartilagineo" (selacio- in zoologia si applica a quei pesci cartilaginei con corpo fusiforme o depresso, coda eterocerca e bocca quasi semicircolare), e μορφή morphḗ, "forma".
Il raggruppamento dei Selachilomorpha comprende più di 500 specie, per le quali la respirazione avviene attraverso l'utilizzo di un numero variabile tra cinque e sette di fessure branchiali. Caratteristica peculiare del corpo degli squali è che esso è ricoperto da dentelli dermici che proteggono la pelle dai danneggiamenti dovuti ai parassiti e migliorano l'idrodinamica.
Questi pesci sono inoltre dotati di varie serie di denti di riserva, che intervengono in sostituzione di quelli persi o danneggiati.
Le dimensioni degli squali spaziano da quelle del minuscolo squalo lanterna nano (Etmopterus perryi), una specie che vive in profondità e che misura soltanto 17 cm in lunghezza nel maschio, e 20 nella femmina, a quelle dello squalo balena (Rhincodon typus), il pesce più grande in assoluto.
Tutti gli squali sono carnivori e la maggior parte di loro si nutre di pesci ed altri animali marini, a differenza degli esemplari più grandi, come il succitato squalo balena, che si nutrono principalmente di plancton.
In genere si immagina che gli squali vivano soltanto in acque salate, ma lo squalo dello Zambesi (Carcharhinus leucas) è solo il più conosciuto di una serie piuttosto numerosa di specie di squali d'acqua dolce che nuotano sia in acqua salata che in acqua dolce, così come in quella dei delta fluviali.
In conseguenza di attacchi anche non provocati ai danni di esseri umani, operati da alcune specie in particolare, gli squali hanno guadagnato la fama, solo in parte giustificata, di essere pericolosi.
Anche per questo motivo, oltre che per il fatto che la loro carne è considerata pregiata in molti stati asiatici, diverse specie di squalo sono sottoposte a pesca intensiva che li pone in pericolo di estinzione.
Tipiche caratteristiche fisiche degli squali sono il corpo affusolato, la testa appuntita ed una grande apertura delle mascelle. La maggior parte di loro presenta cinque fessure branchiali ai lati della testa (anche se in alcune specie se ne trovano sei o più, come negli Hexanchiformes). Oltre alla prima pinna dorsale, appuntita e triangolare, lo squalo possiede un paio di pinne pettorali, un paio di pinne pelviche, una seconda pinna dorsale, una pinna anale ed una pinna caudale eterocerca epicerca (ovvero il lobo superiore è più sviluppato dell'inferiore) dalla forma caratteristica. La spinta supplementare verso il basso esercitata dalla forma particolare della coda è compensata dalla presenza di pinne pettorali ben sviluppate. Le altre pinne cosiddette impari, cioè le dorsali e le anali, hanno invece funzioni prettamente equilibratrici.
Attualmente si conoscono circa 500 specie di squali, che possono presentare lunghezze totali molto diverse; si va dal piccolo squalo pigmeo (Squaliolus laticaudus), che non supera lunghezze di 22 cm, al gigantesco squalo balena (Rhincodon typus), un pesce filtratore che raggiunge una lunghezza massima di 20 metri ed una massa di 34 tonnellate.
Le parti terminali della pinna pelvica nel maschio si sono modificate in organi sessuali a forma di sigaro-salsiccia, meglio noti come emipeni. Questi organi garantiscono la fecondazione interna: servono per introdurre lo sperma nel corpo della femmina attraverso la cosiddetta cloaca.
Lo scheletro di uno squalo è assai diverso da quello dei pesci ossei e dei vertebrati terrestri. Gli squali e gli altri Condritti (la razza e la chimera) hanno uno scheletro di cartilagine gommosa, un materiale assai più leggero e flessibile rispetto al tessuto osseo tradizionale.
Come avviene per le razze, la mascella dello squalo non è direttamente fusa al cranio. La superficie della mascella rivolta verso l'interno, al pari di vertebre ed archi branchiali, è un elemento dell'ossatura che richiede più forza degli altri ed un supporto particolare per via della sua maggiore esposizione agli stress fisici. Per questo motivo è dotata di uno strato di minuscole ed uniche placche esagonali chiamate tesserae, blocchi cristallini di sali di calcio disposti a mosaico.
Tutto ciò fornisce a questa parte del corpo la forza che avrebbe se fosse composta del ben più pesante tessuto osseo.
In generale negli squali troviamo un solo strato di tesserae, ma tra le specie più massicce, come lo squalo dello Zambesi, lo squalo tigre ed il grande squalo bianco, sono stati riscontrati due o tre strati, o anche più in base alla grandezza crescente del corpo. È stato trovato uno squalo bianco con le mandibole ricoperte da ben cinque strati di tesserae.
Sul muso, la cartilagine può essere spugnosa e particolarmente flessibile in modo da poter assorbire l'energia degli impatti contro le prede, che costituiscono una tipica tecnica di caccia negli squali.
I sottili scheletri sono allungati e sostenuti da terminazioni lisce e leggere chiamate ceratotrichia, filamenti di proteine elastiche simili alla cheratina che troviamo anche nelle corna, nei capelli e nelle piume.
Come gli altri pesci, lo squalo estrae l'ossigeno dall'acqua marina al passaggio nelle branchie. Le fessure branchiali non sono tuttavia coperte come accade negli altri pesci, e sono disposte in fila sulla parte posteriore della testa. Un'apertura modificata, chiamata "sfiatatoio", è posizionata proprio dietro gli occhi. Questa apertura ha lo scopo principale di agevolare l'ingresso dell'acqua durante la respirazione e gioca un ruolo assai importante per gli squali che vivono sui fondali, mentre è praticamente inesistente negli squali pelagici attuali. Durante il movimento, l'acqua può passare attraverso la bocca e quindi raggiungere le branchie dello squalo in un processo noto come ventilazione ad ingoio. Anche a riposo, molti squali continuano a pompare acqua attraverso le branchie per assicurarsi una riserva costante di acqua ossigenata.
Una piccola parte delle specie di squalo trascorre l'intera vita nuotando in immersione: questo comportamento è comune ad esempio nello squalo volpe pelagico (Alopias pelagicus). Gli squali con queste caratteristiche hanno perso la facoltà di pompare acqua attraverso le branchie, e sono permanentemente costretti alla respirazione per ingoio, anche durante le fasi di riposo. Se per qualche motivo accade che non si possano mantenere in movimento, ad esempio perché sono ferite, queste specie sono condannate all'asfissia (qualcosa di analogo accade per alcune specie di pesci ossei).
I processi di respirazione e circolazione iniziano quando il sangue deossigenato raggiunge il cuore bipartito dello squalo. Qui viene pompato alle branchie attraverso l'aorta ventrale che poi si dirama nelle arterie branchiali afferenti. In corrispondenza delle branchie il sangue viene riossigenato ed in seguito scorre nelle arterie deferenti branchiali, che si uniscono nell'aorta dorsale. Da lì il sangue ossigenato fluisce verso le varie parti del corpo. Una volta impoverito di ossigeno viene poi raccolto dalle parti periferiche del corpo attraverso le vene posteriori cardinali ed entra nella vena cava posteriore cardinale. Quindi il sangue raggiunge l'unico ventricolo cardiaco ed il ciclo si ripete. Alcune specie di squalo infine, se capovolte o colpite sul muso, entrano in un naturale stato di immobilità e i ricercatori utilizzano questo stratagemma per approcciare questi pesci senza pericolo. Sembra che questo processo sia in qualche modo legato alla respirazione.
Diversamente dai pesci ossei gli squali non sono dotati di vescica natatoria per favorire la nuotata, ma si affidano a quel grosso serbatoio contenente un olio chiamato squalene che è il loro fegato. Il fegato può costituire da solo addirittura il 30% della massa galleggiante dell'animale, e nella maggior parte dei Carcharhinidae esso costituisce il 25% della massa corporea generale. All'interno del fegato, circa l'80% del volume è occupato dal succitato squalene, che è costituito da idrocarburi insaturi e riesce a migliorare il galleggiamento grazie al suo coefficiente di gravità specifica pari a 0,86. La sua efficacia è tuttavia limitata e gli squali devono ricorrere alla spinta inerziale per mantenere profondità e continuare ad affondare quando smettono di muovere le pinne per qualche motivo. Gli squali toro (Carcharias taurus) utilizzano una strategia natatoria diversa: deglutiscono dell'aria dalla superficie e la conservano nello stomaco, che sfruttano come fosse una vescica natatoria.
A differenza della maggior parte dei pesci ossei, con l'eccezione dei celacanti, il sangue e gli altri tessuti degli squali e dei condritti in generale sono isotonici rispetto all'ambiente marino, cioè la concentrazione di soluti è paragonabile e lo scambio netto di sostanze è nullo. Questa proprietà viene conferita loro dall'alta concentrazione di urea e di trimetilammine all'interno del corpo e consiste nell'instaurazione di un equilibrio osmotico tra sangue ed acqua salata. Questo adattamento evolutivo d'altra parte impedisce a molti squali di vivere in acqua dolce, dove collasserebbero, e li confina in ambiente marino. Esiste qualche eccezione alla regola, come lo squalo dello Zambesi, che è in grado di cambiare le sue funzioni renali in modo da espellere grandi quantità di urea e sopravvivere in acqua dolce. Alla morte dello squalo, l'urea è scissa dai batteri che vivono in mare e produce grandi quantità di ammoniaca. Per questo motivo, una carcassa di squalo comincia in breve tempo ad odorare in modo molto spiccato proprio di ammoniaca.
Diversamente da quanto accade nei pesci ossei, gli squali sono ricoperti da una complessa struttura costituita da elastiche fibre di collagene disposte in modo da circondare il corpo con una rete elicoidale. La pelle è costituita da dentelli dermici, cioè scaglie placoidi, che presentano la medesima struttura dei dentelli che compongono i filari mandibolari. Questa particolare corazza lavora come uno scheletro esterno che fornisce all'animale un ancoraggio per i muscoli preposti alla nuotata e allo stesso tempo riduce lo spreco di energia. La particolare forma e la disposizione delle scaglie placoidi garantiscono al predatore marino un'eccezionale idrodinamicità oltre che un'efficace protezione dall'azione dei parassiti.
L'idrodinamicità è dovuta soprattutto alla riduzione delle turbolenze nell'acqua, durante il nuoto, procurata dai dentelli. Degli studi scientifici hanno infatti dimostrato che i dentelli producono minuscoli vortici che riducono l'attrito tra l'animale e l'acqua in modo da migliorare l'efficacia della nuotata. Inoltre la loro pelle particolare consente agli squali di nuotare in modo molto più silenzioso rispetto agli altri pesci. La maggior parte delle scaglie punta verso la parte posteriore dell'animale, cosicché accarezzare uno squalo dalla testa alla coda produrrebbe una sensazione analoga a quella prodotta da un corpo liscio. Soltanto l'abrasione nel verso opposto rivela la natura ruvida della pelle. Un'eccezione è rappresentata dallo squalo elefante (Cetorhinus maximus), l'unico squalo caratterizzato da scaglie isotrope, cioè che puntano in direzioni qualsiasi, e non verso la coda.
La pelle degli squali può diventare ruvida come carta abrasiva grazie all'azione dei dentelli, al punto che si sono osservati squali che sfruttano le scaglie per ferire le prede. Alcune società industriali hanno addirittura sfruttato la pelle di squalo per produrre utensili (come l'oroshigane giapponese o la carta vetrata). In Giappone inoltre, i tradizionali forgiatori di katane utilizzano la pelle di squalo per ricoprire l'impugnatura delle spade e renderla meno scivolosa. La tecnica di costruzione prevede che i dentelli siano orientati verso la lama in modo che il samurai sia in grado di recuperare la presa nel caso sia vittima di un tentativo di disarmamento.
La caratteristica dentatura dello squalo è pur'essa costituita da dentelli come quelli che costituiscono la pelle, ma più specializzati ed ancorati mediante tessuto connettivo. I denti, essendo sottoposti a forte usura vengono costantemente sostituiti. L'arco dentario è infatti costituito da tre o quattro file di denti che avanzano e si dispongono all'utilizzo via via che l'animale ne abbisogna. Di conseguenza alcuni squali possono arrivare a perdere e sostituire ben 30.000 denti nella loro vita. Tutti gli squali posseggono queste file multiple di denti lungo le sommità delle mascelle superiore ed inferiore. Denti nuovi crescono continuamente in una fossetta subito dentro la bocca e si spostano dall'interno verso l'esterno su di una sorta di nastro trasportatore formato dalla pelle dove i denti stessi sono ancorati. In alcune specie di squalo le file si rinnovano ogni 10 giorni, in altre possono durare diversi mesi prima di essere sostituite. Le file inferiori sono usate principalmente per trattenere la preda, mentre le superiori effettuano il vero e proprio taglio. Proprio la dentatura dello squalo evidenzia le sue abitudini alimentari. La forma e la disposizione dei denti indicano infatti quale preda visita più spesso le mandibole del predatore. Denti aguzzi e fitti, come quelli dello squalo toro (Carcharias taurus), sono specializzati nella cattura di pesci di piccola dimensione; quelli tozzi e larghi, ad esempio quelli che si trovano nelle fauci dello squalo tigre (Galeocerdo cuvier), sono invece idonei alla consumazione dei crostacei più coriacei.
Le code degli squali (pinne caudali) variano considerevolmente in base alla specie ed evolvendosi si sono adattate al particolare stile di vita di ogni squalo. È la coda che permette gli scatti in avanti, quindi velocità e accelerazione dell'animale dipendono dalla sua forma. I Selachimorpha possiedono infatti una pinna caudale eterocerca la cui parte dorsale è di solito molto più grande di quella ventrale. Ciò è dovuto al fatto che la colonna vertebrale dello squalo si estende per l'appunto fino alla porzione dorsale, dando una maggiore area superficiale ai legamenti dei muscoli, in modo da fornire un metodo di locomozione molto efficiente e da compensare la spinta verso l'alto data dall'elevata concentrazione di olii nel fegato. L'opposto accade nei pesci ossei, i membri della classe degli Osteichthyes, che sono dotati di pinna caudale omocerca in quanto il galleggiamento è consentito non dagli olii ma dalla vescica natatoria.
Per compensare la caratteristica forma eterocerca della coda e la spinta verso il basso che ne deriva, gli squali presentano pinne pettorali saldate appena dietro la testa e piuttosto sviluppate se confrontate a quelle degli altri pesci. La forma delle pinne può essere più o meno accentuata a seconda delle abitudini alimentari delle varie specie. La coda dello squalo tigre ad esempio, ha un grande lobo superiore che permette di distribuire efficientemente la forza sia nel caso in cui il pesce proceda a velocità costante in avanti che nel caso in cui si presenti la necessità di improvvisi cambi di direzione e velocità. Questa specie ha una dieta varia, e per questo deve essere in grado di muoversi facilmente nell'acqua quando caccia, mentre lo smeriglio, che caccia piccoli pesci come lo sgombro e l'aringa, ha una coda dotata di un lobo inferiore di grandi dimensioni che gli permette di mantenere a lungo le alte velocità necessarie alla cattura delle sue agili prede.
Alcuni adattamenti delle code hanno lo scopo di permettere allo squalo di colpire le prede. Gli Alopidae ad esempio appartengono a questa categoria e stordiscono, con un colpo della robusta coda caratterizzata da un lobo superiore potente ed allungato, pesci e calamari che si riuniscono in branco, in modo da cibarsene. L'Isistius brasiliensis ha invece una coda con entrambi i lobi piuttosto larghi e simili tra loro, ma ha la peculiare caratteristica di possedere tessuto bioluminescente sulla parte inferiore del corpo fino alla coda stessa. Durante la predazione, una piccola parte di questo pesce abissale si illumina di una luce bluastra in modo da simulare la presenza di un piccolo pesce di altra specie. In questo modo un gruppo di Isistius brasiliensis può fingersi un banco di piccoli pesci e di conseguenza altri squali o pesci come i tonni cadono in trappola scambiando i fasci di luce per prede. Quando gli Isistius si rivelano l'incauto predatore diventa a sua volta preda.
Alcune delle specie più grandi, come lo squalo mako (Isurus oxyrinchus), ed il grande squalo bianco, sono in parte a sangue caldo, cioè riescono a mantenere una temperatura corporea più alta di quella dell'acqua circostante. Ciò è possibile grazie all'esistenza della rete mirabile, un complesso di arterie e vene molto vicine tra loro che tramite un processo di scambio di sangue contro corrente riduce la perdita di calore corporeo. Delle contrazioni muscolari inoltre contribuiscono a generare un debole incremento di temperatura. Ad ogni modo l'insieme di questi stratagemmi non consente di considerare gli squali davvero omeotermi in quanto nella vera omeotermia, che si riscontra nei mammiferi e negli uccelli, il calore è generato, mantenuto e regolato dal metabolismo corporeo.
L'aspettativa di vita di uno squalo varia da specie a specie. La maggior parte ha una vita media tra i 20 ed i 30 anni, mentre lo spinarolo può arrivare all'età record di cent'anni; si ipotizza che gli squali balena possano addirittura superare questa età, e il più anziano esemplare esaminato di squalo della Groenlandia aveva un'età stimata addirittura tra i 272 e i 512 anni.
Questo apparato è caratterizzato da uno stomaco piuttosto voluminoso e da un intestino corto, chiamato valvola spirale, la cui forma richiama quella di una scala a chiocciola. La valvola spirale può essere di due tipi: ad anelli corti o ad anelli allungati. La conformazione a valvola, che garantisce una maggiore superficie di assorbimento dei principi nutritivi, ma allo stesso tempo incrementa il tempo di digestione, è giustificabile in base alla presenza del grosso fegato di cui sopra. L'intestino termina nel retto, dotato di una ghiandola rettale che espleta le funzioni dell'intestino cieco umano, e quindi si apre all'esterno in prossimità dell'ano attraverso la cosiddetta cloaca, che drena all'esterno anche i dotti urogenitali (e nella femmina è qui che avviene la fecondazione). Negli squali sono ben sviluppati sia la milza che il pancreas.
Gli squali possiedono una muscolatura di tipo metamerico: i muscoli sono divisi in segmenti, chiamati miotomi che sono disposti in fila uno dopo l'altro. Una caratteristica che differenzia i Selachimorpha dai pesci ossei è la presenza di una muscolatura epibranchiale, che serve a muovere le fessure branchiali. Questo movimento, necessario per rifornire le branchie di acqua ossigenata, non è presente nei carcharhinidae che, come accennato nella sezione respirazione e circolazione, sono costretti a mantenersi costantemente in movimento per non soffocare.
La rete mirabile, già citata nella sezione temperatura corporea, serve anche ad irrorare i muscoli permettendo loro di lavorare ad una temperatura maggiore, e di lavorare meglio di quanto non avvenga tra i pesci a circolazione semplice.
Gli squali sono dotati di un sistema nervoso centrale, uno periferico, e di numerosi organi di senso, che tratteremo nel seguito.
L'encefalo ed il midollo spinale costituiscono il sistema centrale; il cervello è diviso in varie aree. Quella proencefalica è sede dell'olfatto, quella mesencefalica della vista e quella romboencefalica dell'udito e della ricezione di stimoli meccanici. Esistono 12 paia di nervi che conducono al cervello gli stimoli esterni provenienti dai sensi.
In alcune specie, gli organi olfattivi sono in grado di rilevare una parte per milione di sangue presente in acqua marina.
L'acqua entra attraverso le narici e passa ai sacchi nasali mentre lo squalo nuota, mentre viene pompata direttamente dalle narici quando l'animale è a riposo. Questo secondo fenomeno avviene naturalmente solo per quelle specie che rimangono immobili mentre riposano e sono in grado di pompare l'acqua come accennato nel paragrafo respirazione e circolazione.
I sacchi nasali sono forniti al centro di lamelle o filamenti di tessuto tappezzati di recettori olfattivi, verso i quali viene diretta l'acqua.
Il senso olfattivo è collocato nel corto condotto che collega le aperture nasali anteriore e posteriore, che nei pesci ossei sono fuse, ma negli squali sono distinte. Gli squali sono attratti dagli agenti chimici contenuti nelle viscere di molte specie, e in conseguenza di questo spesso si soffermano nei pressi di scarichi fognari. Alcune specie, come lo squalo nutrice, presentano dei barbigli che potenzia ancora di più la sensibilità nella ricerca di prede.
Di solito all'olfatto (che negli squali è un senso superiore) è affidata la responsabilità di identificare le prede lontane, mentre sulle brevi distanze gli squali privilegiano la linea laterale, nuotando attorno alla preda per percepire i suoi movimenti in acqua, oppure ricorrono agli speciali pori sensoriali elettroricettivi di cui sono dotati (le ampolle di Lorenzini) per discriminare i campi elettrici generati dalla preda da quelli creati dal moto ondoso oceanico.
Sembra che questo senso risieda nei bottoni gustativi, presenti non solo all'interno del cavo orale, ma anche sulla pelle che circonda la bocca.
L'occhio dello squalo è simile a quello degli altri vertebrati, ossia dotato di cristallino, cornea e retina. La differenza principale consiste in un adattamento all'ambiente marino: gli occhi presentano una membrana chiamata tapetum lucidum, che si trova dietro la retina e vi riflette una seconda volta la luce, in modo da migliorare la percezione luminosa e la visibilità nelle acque più oscure. L'efficacia della membrana non è naturalmente la stessa per tutte le specie, ma vari tipi di squalo presentano uno spiccato adattamento alla vita notturna. Gli squali hanno le palpebre, ma non le sbattono frequentemente in quanto l'azione dell'acqua circostante è sufficiente alla pulizia dell'occhio. Alcuni presentano la membrana nittitante (più diffusa tra gli uccelli) per proteggere l'occhio durante la caccia e quando l'animale è minacciato.
Altri come il grande squalo bianco, non ne sono dotati, ma si proteggono comunque ruotando gli occhi all'indietro quando colpiscono la preda. L'importanza della vista durante la caccia è fonte di dibattito. Alcuni scienziati sostengono che la ricezione elettrochimica sia più importante, altri invece utilizzano l'esistenza della membrana nittitante come prova del fatto che la vista sia fondamentale per l'animale, in quanto presumibilmente non proteggerebbe gli occhi se non fossero essenziali per la sua sopravvivenza. Un'altra facoltà interessante degli squali è la capacità di passare da una visione monoculare ad una stereoscopica in qualsiasi momento a seconda delle condizioni ambientali (il modo in cui lo fanno varia ancora a seconda della specie).
Benché sia molto difficile testarlo, da alcune osservazioni sembra che gli squali siano dotati di un udito molto fine e che possano percepire i movimenti di una preda lontana diversi chilometri. Una piccola apertura su entrambi i lati della testa (da non confondere con le branchie) conduce direttamente all'orecchio interno attraverso un canale molto stretto. La linea laterale funziona in modo simile essendo collegata all'ambiente esterno da una serie di minuscole aperture denominate pori di linea laterale. Questo sottolinea la comune origine dei due sensi che identificano vibrazioni e suoni e sono riuniti nel sistema acustico-laterale. A differenza di ciò che notiamo negli squali, nei pesci ossei e nei tetrapodi non esiste più l'apertura diretta tra orecchio interno e ambiente esterno.
Questo senso è posseduto da molti pesci, squali inclusi, e permette di riconoscere movimenti e vibrazioni nell'acqua. Gli squali usano questa facoltà per individuare i movimenti di altri organismi, in particolare quelli dei pesci feriti. La banda di frequenze che riconoscono è quella compresa tra 25 ed 50 Hz.
Una delle ultime caratteristiche dello squalo che si è scoperta è la sua sensibilità a campi magnetici ed elettrici che gli deriva dalla presenza di alcuni recettori collegati ai pori del muso. Il vero organo capace di questa caratteristica è il complesso formato dalle ampolle di Lorenzini. Il funzionamento è molto simile a quello del labirinto auricolare presente nell'orecchio umano. Alcune ciglia immerse in un gel vengono sollecitate dalle variazioni di campo grazie all'azione di una pompa protonica e sono quindi suscettibili ad un gradiente elettrochimico. Da alcuni esperimenti fatti in mare aperto si è compreso che lo squalo utilizza tutti i sensi, ma ne attiva alcuni solo a distanze prossime alla preda.
Infatti se da lontano prevalgono odore, magari del sangue che sgorga da una ferita, e logicamente vista, da vicino, se l'acqua si fa torbida e deve procedere alla cieca, lo squalo fa proprio affidamento su questo sistema che gli permette di serrare la mascella a colpo sicuro. Il fatto che l'elettroricezione vada a soppiantare olfatto e vista su brevi distanze è testimoniato anche dal fatto che alcuni squali tendono a dimostrarsi aggressivi nei confronti di apparecchiature elettroniche (come le macchine fotografiche) quando transitano nei pressi di gabbie di sub o navi oceanografiche.
Come accennato le ampolle di Lorenzini sono l'organo elettrorecettore dello squalo e variano in numero da un paio di centinaia a qualche migliaio a seconda dell'individuo. Gli squali le usano per riconoscere i campi elettrici che ogni essere vivente produce. Questa percezione aiuta l'animale a trovare le prede anche in condizioni di pessima visibilità (in modo particolare ciò accade per gli squali martello). Tra tutti gli animali conosciuti, gli squali sono quelli con la più precisa percezione elettrica. L'identificazione delle prede diventa utile soprattutto quando esse si nascondono sotto la sabbia del fondale marino. Anche in quei momenti esse producono infatti inavvertitamente dei campi elettrici. È a causa di questo senso se a volte gli squali attaccano per sbaglio delle barche: il potenziale elettrochimico che l'interazione tra il metallo e l'acqua salata genera assomiglia infatti ai deboli campi generati dalle prede, ed in più, essendo spesso più potente di questi ultimi, riesce ad attirare squali che si trovano anche a grandi distanze. Un altro utilizzo dell'elettroricezione è a fini di orientamento: le correnti oceaniche generate dal campo magnetico terrestre producono anch'esse dei campi elettromagnetici e sono usate dagli squali per migrare e rendere meno dispendiosa la navigazione.
Il sesso di uno squalo può essere determinato in modo semplice. Nei maschi si trovano pinne pelviche modificate che costituiscono gli emipeni, delle appendici prensili, comuni in alcuni pesci e rettili, che servono a trattenere la femmina durante l'accoppiamento. Negli squali però l'importanza degli emipeni non si ferma certo qui: questi organi, noti anche come pterigopodi o gonopodi, adempiono anche la funzione che nei mammiferi è svolta dal pene, cioè si occupano della fecondazione vera e propria all'interno dell'apparato genitale femminile.
L'accoppiamento tra squali è stato osservato raramente in maniera diretta, e tra le varie specie ci sono delle differenze non trascurabili in questa pratica. I piccoli Scyliorhinidae ad esempio, si accoppiano arrotolandosi intorno al corpo della femmina, mentre nelle specie più grandi e meno flessibili, maschio e femmina nuotano paralleli uno all'altra finché il primo non inserisce uno degli emipeni nell'ovidotto della femmina. Molte femmine delle specie più grandi presentano segni di morso che derivano loro dal tentativo del maschio di mantenere la posizione corretta durante l'accoppiamento. I segni possono derivare anche dalle pratiche di corteggiamento, durante le quali il maschio può mordere la femmina per dimostrare il suo interesse. In alcune specie la femmina ha sviluppato una pelle più robusta proprio per ovviare a questo problema.
Il rene maschile è direttamente collegato al testicolo. Alcune delle cellule renali costituiscono la ghiandola di Leydig, preposta a secernere il liquido spermatico. La femmina invece ha reni indipendenti rispetto agli ovari e riesce talvolta a conservare lo sperma per un anno. Solo all'interno dell'ovario destro (nelle specie ovipare) si trovano le uova, che sono di dimensioni relativamente grandi. Le due tube sono dotate di ghiandole nidamentali che producono l'albume ed i contenitori delle uova e preposte all'immagazzinamento dello sperma dopo la fecondazione. Gli ovidotti si allargano poi in due uteri che confluiscono in una vagina comune.
Gli squali adottano una strategia di riproduzione differente da quella della maggior parte dei pesci. Invece di produrre un enorme numero di uova e progenie (strategia che in media produce un tasso di sopravvivenza dello 0,1%), gli squali generano di solito una dozzina di cuccioli (anche se è documentato che una verdesca ne ha partoriti 135, ed alcune specie non ne mettono al mondo più di due alla volta). Questi cuccioli sono protetti da membrane molto robuste che avvolgono le uova, oppure vengono alla luce già vivi.
Oviparità: alcuni squali depongono uova. In questi casi, spesso l'embrione viene protetto da un contenitore della consistenza della pelle di squalo. A volte questi contenitori vengono infilati in fessure rocciose per aumentare ancora di più il livello di protezione. I borsellini delle sirene, che di tanto in tanto vengono rinvenuti sulle spiagge, sono proprio contenitori per uova rimasti vuoti. Tra gli squali ovipari ci sono il gattuccio, lo squalo di Port Jackson ed il Cephaloscyllium ventriosum.
Viviparità: in questo caso la madre mantiene un contatto placentale con l'embrione in via di sviluppo, in modo analogo a quanto fanno i mammiferi durante la gestazione. Il nutrimento della prole avviene attraverso un vero e proprio cordone ombelicale. In questo modo il cucciolo nasce già vivo e con tutte le funzionalità di base attive. Gli squali martello, gli squali requiem (come lo squalo dello Zambesi e lo squalo tigre) e lo squalo elefante appartengono a questa categoria. Si ritiene che lo squalo elefante sia la specie caratterizzata dalla gestazione più lunga (superiore a 18-24 mesi), ma non vi sono ancora prove scientifiche al riguardo.
Ovoviviparità: è il metodo riproduttivo più diffuso tra gli squali. Il cucciolo viene nutrito dal tuorlo dell'uovo e poi da fluidi secreti dalle ghiandole della parete dell'ovidotto (noti come latte uterino) e, spesso, anche dal sacco vitellino. Durante tutta la fase di crescita dell'embrione l'uovo rimane all'interno dell'ovidotto in modo da usufruire delle due fonti di nutrimento citate in precedenza. Come accade nel caso dei vivipari, quando viene alla luce il cucciolo è già vivo ed è in possesso di tutte le sue funzionalità. Alcune specie praticano l'ovofagia: in questi casi il primo embrione ad attecchire si ciba dei rimanenti all'interno dell'ovidotto. Si ritiene che questo meccanismo di sopravvivenza sia diffuso tra tutti i Lamniformes. I cuccioli di squalo toro hanno portato questo meccanismo ad un'evoluzione ancora più avanzata: l'embrione dominante si ciba degli altri embrioni in fase di sviluppo in un processo noto come cannibalismo intrauterino. L'aspetto caratterizzante dell'ovoviviparità è che i nascituri raggiungono dimensioni considerevoli già prima di venire alla luce. In seguito al ritrovamento, nel 1953, di un uovo che conteneva un embrione quasi completamente formato, lo squalo balena è stato per anni classificato come oviparo. Tuttavia, la rarità dei ritrovamenti di uova, la presenza negli adulti dell'ombelico e altre caratteristiche della specie hanno portato i ricercatori alla conclusione che l'uovo di cui sopra fosse il risultato di un aborto e che probabilmente gli squali balena fossero ovovivipari. La conferma giunse nel 1996, quando all'interno del corpo di uno squalo balena pescato a Taiwan furono ritrovati 300 embrioni, alcuni ancora all'interno dei borsellini delle sirene, altri no. In genere le femmine ovovivipare partoriscono in luoghi protetti, come baie, foci di fiumi e anfratti poco profondi. Questi luoghi sono scelti per fornire protezione dai predatori (principalmente altri squali) e per l'abbondanza di cibo.
Ci sono due casi documentati di femmine di squalo che hanno concepito un avannotto senza entrare in contatto con un maschio, attraverso un processo noto come partenogenesi (in uno dei due casi si trattava di uno squalo martello). I dettagli di questo meccanismo non sono ancora noti, anche se l'impronta genetica degli avannotti in esame ha dimostrato che essi non presentavano contributo paternale nel loro genoma, ma erano cloni perfetti della madre. L'ipotesi di una riserva di sperma maschile nel corpo della madre andava perciò a decadere. Non si conosce per la verità neppure l'estensione di questa pratica tra le varie specie di squalo.
La comunità scientifica asserisce che probabilmente questo tipo di comportamento in natura è molto raro, e rappresenta un ultimo disperato tentativo di riproduzione da parte delle femmine di alcune specie che si trovano, ad esempio perché in cattività, in assenza di un compagno. Ciò condurrebbe comunque ad un'assenza di diversità genetica, elemento necessario per una valida difesa contro le minacce naturali. Una situazione di questo genere può aver contribuito al declino della verdesca sulle coste irlandesi.
Ci sono prove scientifiche dell'esistenza di squali che risalgono a circa 450-420 milioni di anni fa, cioè al periodo Ordoviciano. Questo significa che gli squali esistevano prima dei vertebrati terrestri e prima che molte piante avessero colonizzato le terre emerse. I resti fossili dei primi squali consistono essenzialmente di dentelli dermici. I più antichi resti di denti, invece, risalgono a 400 milioni di anni fa. Si suppone inoltre che i primi squali fossero assai diversi da quelli odierni, che, per la maggior parte, hanno lasciato fossili risalenti al massimo a 100 milioni di anni fa.
Praticamente, sono soltanto denti e dentelli degli squali a essere ritrovati sotto forma di fossili, anche se spesso questi resti vengono rinvenuti in grandi quantità. Solo in alcuni casi sono state ritrovate parti dello scheletro interno e, in casi ancor più rari, fossili quasi completi di squalo. L'abbondanza di denti fossili è spiegata dal fatto che in alcune specie di squalo vengono prodotte decine di migliaia di denti in pochi anni. Inoltre, essendo i denti formati da fosfato di calcio e apatite, il processo di fossilizzazione è piuttosto rapido e semplice su di essi. Al contrario, gli squali hanno uno scheletro cartilagineo, e non osseo, che è formato da migliaia di prismi in apatite divisi uno dall'altro. Quando uno squalo muore, la decomposizione causa la disgregazione di questi prismi, e quindi uno scheletro completo si conserva solo se il corpo morto dell'animale viene rapidamente sepolto dai sedimenti del fondale marino.
Una delle specie di squalo più antiche è il Cladoselache, vissuto circa 370 milioni di anni fa, che è stato ritrovato negli strati geologici del Paleozoico (in particolare del tardo Devoniano) in Ohio, Kentucky e Tennessee. A quell'epoca queste rocce formavano i morbidi sedimenti del fondale del vasto e poco profondo oceano che ricopriva la maggior parte dell'America settentrionale. Il Cladoselache era lungo più o meno due metri ed era dotato di mascelle sottili e snelle. La sua dentatura era formata da numerose cuspidi appuntite, che perdeva con l'uso ripetuto. Dalla quantità di denti rinvenuti in ogni singolo ritrovamento si evince che il Cladoselache non rimpiazzava i denti persi velocemente quanto gli squali odierni. La pinna caudale era somigliante a quelle degli squali bianchi e degli squali mako. La scoperta di intere code di pesci nei loro stomaci suggerisce che i Cladoselache fossero veloci nuotatori dotati di una grande agilità. In ogni caso, a causa di alcune sue caratteristiche Cladoselache non può essere considerato un vero squalo, ma costituisce un rappresentante di una linea già specializzata (benché antichissima).
Gli squali fossili databili tra 360 e 150 milioni di anni fa si possono assegnare a varie categorie, alcune delle quali di incerta collocazione sistematica. Molti di questi gruppi primitivi si svilupparono tra il Devoniano e il Carbonifero, e produssero una serie di animali di forme e dimensioni molto variabili, in realtà non strettamente imparentati con gli odierni squali. Molte di queste forme, infatti, sembrerebbero più strettamente imparentati con gli olocefali, attualmente rappresentati dalla chimera. Tra i vari gruppi di "falsi squali" si ricordano:
i simmoriidi (Symmoriida), dotati di strane protuberanze dentate sopra la testa (es. Stethacanthus)
gli eugeneodonti (Eugeneodontida), dalle strane dentature a spirale (es. Helicoprion ed Edestus)
i petalodonti (Petalodontida), i cui corpi erano fortemente compressi lateralmente oppure ventralmente (es. Belantsea e Janassa)
gli orodonti (Orodontida), dai lunghi corpi cilindrici e dalle pinne minuscole (es. Orodus)
i menaspidi (Menaspida), dal capo fornito di molte spine (es. Traquairius)Gli antenati degli squali odierni, in ogni caso, apparvero nel corso del Carbonifero. Tra questi si ricordano:
gli squatinactidi (Squatinactida), col corpo appiattito e ampie pinne pettorali (es. Squatinactis)
gli xenacantidi (Xenacanthida), simili ad anguille e con una spina sul capo (es. Xenacanthus)
gli ctenacanti (Ctenacanthiformes), la cui forma del corpo richiama già gli odierni squali (es. Goodrichthys)
gli ibodonti (Hybodontiformes), dall'aspetto più moderno ma dalle caratteristiche spine di fronte alle pinne dorsali (es. Hybodus).Quest'ultimo gruppo apparve circa 320 milioni di anni fa ed è stato trovato principalmente in ambienti oceanici, ma viveva anche in acqua dolce.
Gli squali moderni comparvero la prima volta circa un centinaio di milioni di anni fa. Sono stati ritrovati ad esempio denti fossilizzati di una specie appartenente ai Lamniformes risalenti al basso Cretaceo. Una delle famiglie risalenti ad epoche più recenti è invece quella degli squali martello (Sphyrnidae), che risalgono all'Eocene.
Per quanto riguarda lo squalo bianco, il più antico mai ritrovato risale a 60-65 milioni di anni fa, all'epoca dell'estinzione dei dinosauri. Nei primi squali bianchi si riscontravano due diverse linee evoluzionistiche: la prima specie presentava denti grossolani e distanziati uno dall'altro, e probabilmente ha originato gli attuali grandi squali bianchi; la seconda, tendenzialmente di dimensioni gigantesche, presentava denti molto più fitti. A questo gruppo appartenevano i Carcharodon megalodon, ormai estinti, dei quali, al pari di molte altre specie di squalo estinte, ci sono pervenuti solamente i denti e qualche vertebra. Questo squalo raggiungeva lunghezze di 16 metri (per alcuni scienziati addirittura 31 metri, ma le stime sono state fatte in base alle dimensioni dei denti fossili rinvenuti negli anni, e non su un intero scheletro) ed è noto come uno dei più grandi pesci carnivori (non filtratori) di tutti i tempi. È noto che riusciva a dare la caccia alle balene e ad altri grandi mammiferi marini.
Si crede che le grandi dimensioni degli squali predatori, come anche il grande squalo bianco, abbiano una precisa origine: secondo i ricercatori sono state rese possibili dall'estinzione dei dinosauri e dalla conseguente diversificazione dei mammiferi. Infatti, durante lo sviluppo di queste specie di squali, alcuni gruppi di mammiferi si stavano convertendo alla vita acquatica. Sovente quando si rinvegono scheletri fossili di mammiferi marini (come foche, delfini e balene) nelle vicinanze si possono trovare anche denti fossili di squali. Queste ossa spesso presentano segni di attacchi provenienti proprio da squali. Ne sono un esempio i resti fossili di Etruridelphis giulii, un delfino fossile vissuto in toscana circa 4 milioni di anni fa, ritrovati alcuni anni fa nei pressi di Pienza, Toscana. Tutto ciò lascia intendere che l'evoluzione degli squali li abbia portati ad aumentare le loro dimensioni per meglio adeguarsi a quelle sempre maggiori delle nuove prede.
Studi sul comportamento degli squali sono stati avviati solo in anni recenti, a causa della scarsità di informazioni al riguardo in precedenza. Tipicamente si immagina lo squalo come un cacciatore solitario che solca gli oceani alla ricerca di cibo, ma tutto ciò è vero solo per un limitato numero di specie. La maggior parte degli squali infatti conduce una vita molto più sedentaria e bentonica. Anche gli squali più sedentari incontrano comunque di tanto in tanto i loro simili per riprodursi o nei più ricchi territori di caccia, che ricercano percorrendo anche migliaia di km all'anno. In questi casi durante le migrazioni gli squali disegnano dei reticoli immaginari ancora più complessi di quanto non avvenga per gli uccelli.
Alcune specie riescono nel corso di una vita a coprire l'intero basamento oceanico.
Dicevamo che alcune specie di squalo sono altamente sociali. Ad esempio non è raro osservare gruppi di un centinaio di squali martello smerlati (Sphyrna lewini) che attraversano il Golfo di California insieme. Si possono avere anche delle gerarchie tra specie diverse, come nel caso degli squali setosi (Carcharhinus falciformis), che durante il pasto dimostrano una certa soggezione nei confronti degli squali longimani (Carcharhinus longimanus) di pari dimensioni.
Quando sono alle strette, alcuni squali (in particolare questo comportamento si osserva nei Carcharhinidae) mettono in scena un segnale di minaccia per avvisare il branco dell'arrivo del predatore. In genere questi segnali consistono in movimenti natatori esagerati che variano in intensità in base al livello di pericolo.
Si narrano molte storie su delfini che avrebbero protetto esseri umani da attacchi di squalo. Questo fenomeno è stato investigato in un episodio della trasmissione di Discovery Channel MythBusters, nel quale un grande squalo bianco non ha attaccato né un pezzo di carne di foca né un'esca grezza dopo che un delfino meccanico era stato posto nell'acqua insieme a lui. Non ci sono comunque teorie scientifiche supportate da prove al riguardo.
Tutti gli squali sono carnivori, alcuni come lo squalo balena sono filtratori, altri come il grande squalo bianco divorano grossi pesci o addirittura mammiferi marini, altri ancora che vivono sui fondali si nutrono di molluschi e crostacei. È questo il caso dello squalo zebra (Stegostoma fasciatum).
Si trovano squali su tutto il globo, da Nord a Sud in tutti gli oceani ed i mari principali. Vivono generalmente in acqua di mare, ma sono note le eccezioni dello squalo dello Zambesi e dei cosiddetti squali di fiume (le sei specie del genere Glyphis dei Carcharhinidae) che possono vivere sia in acqua salata che in acqua dolce. Sono comuni fino alla profondità di 2000 metri ed alcune specie vivono anche al di sotto di questa soglia. Un rapporto del 10 dicembre 2006 del gruppo Census of Marine Life (COML) rivela tuttavia come il 70% delle acque oceaniche nella loro accezione volumetrica siano prive di squali. Queste ricerche hanno messo in evidenza anche il fatto che gli squali sono praticamente assenti nelle acque a profondità superiori ai 3000 metri, e questa loro abitudine li espone ancora più facilmente ai pericoli derivanti dalla pesca. Lo squalo rinvenuto alla profondità maggiore di sempre è stato comunque un Centroscymnus coelolepis osservato a 3700 metri.
A dispetto del mito comune secondo il quale gli squali sono guidati solo dall'istinto e dai bisogni alimentari, secondo studi recenti molte specie dimostrano forti capacità nel risolvere problemi, complessità nei rapporti sociali e curiosità. Inoltre il rapporto tra le masse di corpo e cervello negli squali è simile a quello dei mammiferi e delle altre specie vertebrate più avanzate, ed inferiore a quello dell'uomo.
Nel 1987 ad esempio, presso la Baia di Smitswinkle in Sudafrica, un gruppo di 7 grandi squali bianchi ha collaborato per trasportare verso acque profonde una carcassa parzialmente spiaggiata di balena (in particolare si trattava di una Caperea marginata), in modo da potersene cibare.
Si sa anche che gli squali intraprendono attività giocose, come si osserva anche nei cetacei e nei primati. Esemplari di smeriglio in particolare, sono stati osservati mentre si avvolgevano ripetutamente con delle alghe e mentre si inseguivano l'un l'altro tenendosi ad una certa distanza.
Non è molto chiaro in che posizione dormano gli squali. Alcune specie giacciono sul fondo marino continuando a pompare attivamente acqua attraverso le branchie e controllando con gli occhi aperti la situazione circostante. Durante il riposo questi squali aspirano l'acqua non attraverso le narici, ma attraverso delle aperture poste vicino all'occhio, chiamate "spiracles" (o sfiatatoi, ma non nel senso dei cetacei). Se così non fosse, appoggiati al fondo dell'oceano, aspirerebbero più sabbia che acqua. Molti scienziati credono che la presenza degli sfiatatoi negli squali sia principalmente dovuta proprio a questo motivo.
Negli spinaroli invece, il midollo spinale, e non il cervello, coordina la nuotata. Questa particolarità permette a questa specie di continuare a muoversi anche durante il sonno.
Si verifica anche che il sonno degli squali assomigli a quello dei delfini. In questo caso solo una parte del cervello riposa, mentre la seconda parte garantisce in parte uno stato di coscienza.
Innanzitutto è necessario distinguere tra attacchi provocati e non provocati. Si definisce attacco di squalo non provocato un incidente nel quale l'animale all'interno del suo habitat naturale attacchi un uomo ancora in vita senza essere stato in precedenza provocato. Tutti gli episodi che si verificano in acquari pubblici o in centri di ricerca, gli attacchi a persone già morte (episodi classificati sotto il nome di sciacallaggio, in particolare ai danni di vittime di annegamento), gli attacchi contro imbarcazioni ed inoltre tutti quegli attacchi che avvengono dentro o fuori dall'acqua e che siano in qualche modo risposte all'atteggiamento umano, sono invece classificati come attacchi provocati. In genere questi ultimi si verificano quando incauti sommozzatori entrano in contatto per primi col pesce, quando dei pescatori tolgono uno squalo dalla rete, ed infine quando gli allevatori nei centri pubblici li nutrono.
Nel 2006 ad esempio l'International Shark Attack File (ISAF) ha intrapreso un'indagine riguardo a 96 presunti attacchi di squalo non provocati, identificando 16 di essi come attacchi provocati dall'uomo e 62 come attacchi realmente non provocati.
Nel 2007 invece, i 41 potenziali attacchi di squalo non provocati registrati e poi negati includevano venti attacchi provocati, due casi di disastro aereo, cinque casi di attacchi ad imbarcazioni, quattro archiviati per l'accertamento di una causa di morte diversa e dieci casi dove le informazioni erano addirittura insufficienti a capire se degli squali fossero coinvolti. Non si è accertato nessun episodio di sciacallaggio.
Sempre l'ISAF ha stimato, per il periodo che va dal 2001 al 2006, un numero medio di morti all'anno dovute ad attacchi di squalo non provocati pari a 4,3.
Negli ultimi vent'anni vi è stata una media (a livello mondiale) di 5-6 attacchi mortali all'anno ai danni di esseri umani, con picchi di 11 morti l'anno nel 1993 e nel 2000. Queste statistiche non tengono conto di incidenti che si verificano in acque territoriali di paesi in via di sviluppo, quindi la stima potrebbe essere inferiore alla realtà.
Contrariamente a quanto non si creda, gli squali pericolosi per l'uomo sono pochi. Tra le circa 500 specie conosciute, solo quattro sono state coinvolte in un numero significativo di attacchi fatali e non provocati: il grande squalo bianco (Carcharodon carcharias), lo squalo longimanus (Carcharhinus longimanus), lo squalo tigre (Galeocerdo cuvier) e lo squalo dello Zambesi (Carcharhinus leucas).
Questi squali, essendo predatori di grandi dimensioni e molto potenti, possono a volte attaccare ed uccidere degli uomini, ma va ricordato che tutte e 4 le specie sono state oggetto di studio nel corso di immersioni senza l'ausilio di gabbie protettive.
Altri studi hanno stimato che il dodici per cento degli attacchi sia opera del grande squalo bianco. In tutto 27 specie diverse hanno per certo attaccato uomini o barche. Inoltre, circa quaranta specie sono classificate come potenzialmente pericolose e tutte le altre sono considerate innocue. I dodici squali più pericolosi in assoluto sono, oltre alle quattro specie già citate, lo squalo mako (Isurus oxyrinchus), lo squalo ramato (Carcharhinus brachyurus), lo squalo bruno (Carcharhinus obscurus), lo squalo martello maggiore (Sphyrna mokarran), la verdesca (Prionace glauca), lo squalo grigio di scogliera (Carcharhinus amblyrhynchos), lo squalo toro (Carcharias taurus) e lo squalo limone (Negaprion brevirostris).
La percezione degli squali come animali pericolosi si è diffusa grazie all'enorme risalto mediatico ricevuto da qualche isolato attacco non provocato, come il celebre attacco del Jersey Shore nel 1916, ed attraverso finzioni cinematografiche, come la fortunata serie de Lo squalo. A seguito di questi episodi e dell'uscita di film in cui gli squali sono stati presentati come veri e propri "mostri" si è diffusa una particolare fobia chiamata "selacofobia", proprio ad indicare il terrore per gli squali.
A questo proposito va ricordato che lo stesso inventore de Lo squalo, Peter Benchley, si è dedicato in seguito per diversi anni al tentativo di cancellare l'immagine dello squalo come mostro assassino..
Un altro episodio di attacchi di squalo passato alla storia si verificò durante l'affondamento dell'incrociatore statunitense USS Indianapolis durante la Seconda guerra mondiale. La nave da guerra venne affondata dal sommergibile giapponese I-58 il 30 luglio 1945. Circa 300 dei 1196 uomini dell'equipaggio morirono durante l'attacco giapponese. Degli 800 rimasti, solo 317 sopravvissero alla combinazione di fame, disidratazione, desquamazione causata dall'acqua salata, e soprattutto attacchi di squalo. Sembra che i maggiori responsabili degli attacchi siano stati i Carcharhinus longimanus. La Indianapolis, sia per motivi di sicurezza (la sua missione consisteva nel ritorno alla base dopo la consegna dell'ordigno nucleare che poi sarebbe esploso su Hiroshima), che per l'imprevedibilità degli attacchi giapponesi, non riuscì a comunicare a terra con un messaggio d'allarme la propria posizione ed i naufraghi non vennero rinvenuti che il 2 agosto, in modo del tutto casuale, da Wilber Gwinn e Warren Colwell, rispettivamente pilota e copilota di un volo di ricognizione di routine.
Interessante notare come si siano verificati degli episodi in cui delle persone si sono salvate da attacchi di squali colpendoli sul muso che, come accennato nella sezione respirazione e circolazione, sembra essere il punto debole di diverse specie.
L'ultimo attacco mortale registrato in Italia risale infine al 2 febbraio del 1989 e si è verificato presso il Golfo di Baratti, presso Piombino, in provincia di Livorno.
Fino a poco tempo fa soltanto poche specie di squalo sopravvivevano alla cattività in acquari pubblici per un anno o più: squali nutrice, squali leopardo, squali limone e squali gatto. Tutto ciò diede adito alla credenza secondo la quale gli squali oltre ad essere difficili da catturare e trasportare, fossero difficili da allevare. In seguito una più vasta conoscenza sugli squali ha permesso di tenere queste ed altre specie (come il grande squalo volpe pelagico) per molto più tempo negli acquari. Allo stesso tempo, le tecniche di trasporto sono migliorate ed oggi consentono il trasferimento di squali anche attraverso lunghe distanze.
Prima del settembre 2004 l'unica specie che non era mai stata efficacemente tenuta in cattività era il grande squalo bianco, tuttavia in quella data l'Acquario della Baia di Monterey riuscì finalmente a detenere una giovane femmina di questa specie per 198 giorni prima di rimetterla in libertà.
In Italia gli squali si possono osservare negli acquari di Genova, Cattolica, Livorno, Napoli, Milano, Trieste, dove la maggioranza delle specie presenti sono quelle bentoniche mediterranee, soprattutto gattucci e palombi.
Per le specie esotiche esiste un'esposizione a Jesolo, presso Venezia, che è aperta solo nei mesi estivi.
Gli squali che possono sopravvivere in acquari domestici non sono molti e in generale sono di dimensioni relativamente piccole: squali nutrice, gattucci (in alcuni casi è possibile rinvenire le uova di quest'ultima famiglia), ed anche specie più grandi come gli squali pinna bianca e pinna nera (adatti tuttavia solo ai possessori di enormi vasche). Una specie spesso allevata in acquari domestici è il Chiloscyllium plagiosum, in quanto la femmina ha l'interessante caratteristica di continuare a deporre uova anche in assenza del maschio. Gli scienziati credono che ciò sia possibile grazie ad un meccanismo di partenogenesi.
La tribù araba alla quale apparteneva Maometto era quella dei Quraysh (بنو قريش), parola araba che significa piccolo squalo.
In senso figurato, in lingua italiana la parola squalo indica una persona avida, priva di scrupoli, insaziabile.
Secondo una credenza popolare gli squali sono immuni da malattie e tumori: è tuttavia stato provato che anche gli squali sono affetti da malattie e parassiti..
Negli anni'70 si è diffusa la voce secondo la quale gli squali non contraggono cancri, in realtà si tratta di una leggenda metropolitana in quanto essi possono avere sia tumori benigni che maligni.
Racconti aneddotici e in particolare un libro scritto dai dottori Lee e Langer hanno diffuso l'idea che la cartilagine di squalo avesse proprietà anti-tumorali.
Alcuni studi scientifici e statistici hanno analizzato se la teoria avesse un fondamento o meno. I risultati degli studi sono stati negativi: la cartilagine di squalo non dà alcun beneficio nella terapia dei tumori, né in termini di sopravvivenza né in termini di qualità della vita. Ad esempio, uno studio in doppio cieco condotto su un campione di controllo di 384 pazienti, presentato al 43º Congresso della società americana di oncologia clinica nel 2007 ha evidenziato che l'estratto AE-941 o Neovastat della cartilagine di squalo non ha proprietà anticancro. Un analogo studio fu condotto nel 1997 dall'American Society of Clinical Oncology, con analoghe conclusioni.
Secondo una stima pubblicata nell'ottobre 2006 sulla rivista Ecology Letters, ogni anno dai 26 ai 73 milioni di squali sono uccisi durante battute commerciali o ludiche di pesca. In passato sono circolate cifre vicine ai 100 milioni, ma una stima media più accurata sembra attestarsi attorno alla comunque notevole cifra di 38 milioni di capi uccisi ogni anno. Secondo le stime della FAO la pesca riguarda una biomassa di squali compresa tra i 0.39 ed i 0.60 milioni di tonnellate l'anno. Vi sono vari motivi che spingono l'uomo alla pesca di squali. In passato ad esempio avveniva che gli squali fossero uccisi semplicemente per il gusto di riportare a terra un pesce che fosse un grande combattente (ciò accadeva ad esempio allo squalo mako).
Come è noto inoltre, la pelle degli squali è ricoperta di dentelli dermici, una specie di minuscoli denti, che sono usati come surrogato della carta abrasiva o nella forgiatura delle katane. Altri squali sono cacciati per la loro carne (squalo volpe, squalo mako e altri), altri ancora per prodotti vari.
La carne di squalo è considerato un alimento comune in molte nazioni del mondo, tra le quali spiccano il Giappone e l'Australia. Nello stato australiano di Victoria lo squalo è un diffuso ingrediente per il fish and chips, in cui la carne di squalo viene servita col nome di flake. In India squali di piccole dimensioni o cuccioli (chiamati sora in lingua Tamil) vengono abitualmente catturati dai pescatori e venduti nei mercati locali. Dato che la carne non è ancora del tutto sviluppata, una volta bollita essa si rompe in minuscoli pezzi che vengono poi fritti in olio e spezie a creare il piatto noto come sora puttu. Persino le ossa sono soffici e possono essere facilmente masticate. Per questo sono considerate una raffinatezza presso le zone costiere indiane.
Gli squali vengono spesso uccisi anche per preparare la zuppa di pinne di squalo, famosa pietanza cinese la cui preparazione richiede l'asportazione della pinna tramite una lama arroventata. Questa procedura è applicata dai pescatori sull'animale ancora vivo che poi viene gettato a mare privo delle pinne. L'animale costretto all'immobilità muore presto per asfissia o a causa dei predatori. Nonostante numerose dichiarazioni attestino che la pratica è assai poco diffusa, si è sviluppato negli anni un commercio di pinne di squalo nei mercati neri di tutto il mondo. Le pinne di squalo possono arrivare a costare addirittura 500 dollari USA la libbra.
Sembra che il prezzo di una porzione di zuppa imperiale possa superare i 100 dollari, mentre una ciotola che viene servita nei buffet costa circa 10 dollari. Milioni di squali sono quindi squartati illegalmente ogni anno per le loro pinne e non tutti i governi stabiliscono leggi severe volte alla loro tutela. La zuppa che se ne ricava è considerata uno status symbol in diverse nazioni asiatiche ed è ritenuta sana e ricca di principi nutritivi. Si è addirittura diffusa la credenza che questo piatto prevenga il cancro ed altre malattie, ma queste supposizioni non sono sostenute da prove scientifiche. Il problema delle pinne di squalo è fortunatamente un argomento scottante a livello internazionale ed è causa di discussioni diplomatiche molto accese volte alla protezione delle specie.
Oltre alle pinne, gli squali vengono uccisi anche per il resto della loro carne. In Europa ad esempio c'è una grande domanda di carne di gattuccio, palombo, squalo mako, smeriglio ed anche di razza.
Al contrario negli Stati Uniti si sta cercando di cambiare la legge in modo da rendere illegale la macellazione degli squali. La Food and Drug Administration ha inoltre inserito la carne di squalo, assieme a quella di pesce spada ed altre, tra quelle dei quattro pesci che bambini e donne incinte dovrebbero evitare di mangiare per i rischi legati alle intossicazioni da mercurio.
Anche la cartilagine di squalo è ricercata in quanto c'è chi crede che anch'essa abbia effetto contro il cancro e contro l'artrite ossea. Tutto ciò è dettato dalla convinzione, già citata nella sezione Squali, cultura e tradizione e falsa, secondo la quale gli squali sarebbero immuni al cancro e alle malattie in generale. Tra le altre infatti, una ricerca della Mayo Clinic non ha riscontrato effetti su pazienti malati di cancro in stadio avanzato.
In genere gli squali raggiungono tardi la maturità sessuale e prolificano molto poco se paragonati ad altre specie oggetto di pesca commerciale. Per questo motivo gli animalisti si interessano ad incrementare gli sforzi volti a proteggere le molte specie di questo pesce che sono considerate in pericolo di estinzione.
La maggior parte delle attività di pesca globali non sono, o lo sono in misura blanda, oggetto di monitoraggio e regolamentazione. Di recente si è verificato un incremento nella domanda di prodotti legati agli squali e di pari passo le proporzioni della pesca sono aumentate. Di conseguenza la popolazione di varie specie è in veloce declino perché gli squali sono animali super-predatori con un lungo periodo di vita e popolazioni relativamente piccole. Per questi motivi l'accoppiamento volto a mantenere numeri sufficienti alla sopravvivenza risulta difficile. Alcune specie hanno registrato un calo del 90% e non è difficile trovarne molte che sono diminuite del 70% in numero. Molti governi delle Nazioni Unite hanno fortunatamente recepito il problema, ma visto lo scarso interesse economico legato a questi animali nei paesi occidentali ed alla cattiva fama di cui godono, pochi progressi sono stati compiuti.
Altre importanti minacce alla sopravvivenza degli squali includono pesanti alterazioni del loro habitat naturale, danni dovuti allo sviluppo urbanistico sulle coste, l'inquinamento e l'impatto della pesca sulle specie del fondale che sono tipicamente preda di questi pesci. La violenta pratica del taglio delle pinne, legata alla preparazione della zuppa di pinne di squalo e citata nel paragrafo precedente, ha dato luogo a molte discussioni e regolamentazioni volte ad impedirla. L'acclamato documentario del 2007 Sharkwater ha spiegato come diverse specie siano state portate quasi all'estinzione in seguito alla grande domanda in alcuni stati asiatici di zuppa di pinne.
Il più noto squalo della letteratura è il celebre e terribile pescecane, citato nel Pinocchio di Collodi, nel 1881, e puntualmente scambiato per una mostro marino o una balena, ispirandosi probabilmente al molto più antico mito del libro biblico di Giona.
Altre numerose opere letterarie ispirarono le storie di squali, tra i più recenti il famoso romanzo di Peter Benchley del 1974, che ispirò la serie di film, e lo "Squalo bianco", sempre di Benchley del 1994.
Più indietro nel tempo, si citi il Capitano Nemo che, con Ned Land, salvò un pescatore dallo squalo in "Ventimila leghe sotto i mari", di Verne, del 1870. Stessa lotta coi pescicani dovette affrontare Santiago ne "Il vecchio e il mare", di Hemingway, del 1952. Questi pesci compaiono anche nel romanzo "Sulla rotta degli squali" di Wilbur Smith del 2008.
Infine gli squali sono elementi chiave nel libro di pirati "Angustie" di Mario Brandolini del 2018 (https://books.google.it/books/about/Angustie_Squali_a_Port_Royal.html?id=6uHvtQEACAAJ&source=kp_book_description&redir_esc=y).
Gli squali sono i protagonisti e gli antagonisti di numerose pellicole cinematografiche (tra parentesi il titolo originale), o comunque sono elementi decisivi:
Manidù - Uno squalo ribelle, un indigeno selvaggio, un fiore di ragazza (Beyond the Reef) (1979)
SharkMan - Una nuova razza di predatori (Hammerhead: Shark Frenzy) (2005) Film TV
AAVV, Gli squali, Novara, Istituto Geografico De Agostini, 1998, ISBN 978-88-415-5608-5.
 Erich Abel, Rupert Riedl, Selachoidei, in Fauna e flora del Mediterraneo, Padova, Franco Muzzio Editore, 1991, ISBN 88-7021-573-3.
(EN) Thomas B. Allen, The Shark Almanac, New York, The Lyons Press, 1999, ISBN 1-55821-582-4.
Stafford Deitsch Jeremy, Squali - Una storia fotografica, Bologna, Edizioni Edison, 1992, ISBN 978-8-872-3702-7.
 Piero Angela, Alberto Angela; Alberto Luca Recchi, Squali, Mondadori, 1997, ISBN 88-04-42907-0.
 Paul Budker, Peter James Palmer Whitehead, The Life of Sharks, Londra (UK), Columbia University Press, 1971, ISBN 0-231-03551-9.
(EN) L.J.V. Compagno, FAO species catalogue. Vol. 4. Sharks of the world. An annotated and illustrated catalogue of sharks species known to date. Part 1. Hexanchiformes to Lamniformes (PDF), Roma, FAO Fisheries Synopsis, 1984,  p. 249, ISBN 92-5-101384-5. URL consultato il 7 aprile 2009.
(EN) Leonard J. V. Compagno, Marc Dando; Sarah Fowler, A Field Guide to the Sharks of the World, Collins Field Guides, 2005, ISBN 0-00-713610-2.
(EN) Leonard J. V. Compagno, V.H. Niem, Odontaspididae. Sand tiger sharks (PDF), in Carpenter K.E., Niem V.H. (a cura di), FAO identification guide for fishery purposes. The Living Marine Resources of the Western Central Pacific, Roma, FAO, 1998,  p. 1266. URL consultato il 6 aprile 2009.
 Cesare Conci, Menico Torchio, Pesci cartilaginei o Condroitti, in Pesci, Firenze, Giunti, 2004,  pp. 30-48, ISBN 88-09-03534-8.
 Francesco Costa, Atlante dei pesci dei mari italiani, Milano, Mursia (Gruppo Editoriale), 2004, ISBN 88-425-3188-X.
 J. Cousteau, P. Cousteau, Lo squalo, splendido selvaggio del mare, Milano, Longanesi, 1970.
 Alessandro De Maddalena, Gli squali delle acque italiane, guida sintetica al riconoscimento, Formello (RM), IRECO, 2001, ISBN 88-86253-19-2.
 Alessandro De Maddalena, Harald Bänsch, Squali del Mare Mediterraneo, Milano, Class editori, 2008, ISBN 88-95080-15-7.
 Michelina Femina, A dieci anni dalla scoperta dello squalo di Izu, in Lo squalo di Izu, Avellino, Museo zoologico, 2002,  pp. 2-4.
 Andrea Ferrari, Antonella Ferrari, Squali, Milano, Arnoldo Mondadori, 2000, ISBN 88-04-47996-5.
 C. Gibson, V. S. Valenti; L. Sarah; S. L. Fowler; S. V. Fordham, The Conservation Status of Northeast Atlantic Chondrichthyans, Report of the IUCN Shark Specialist Group Northeast Atlantic Red List Workshop (PDF), Newbury (Regno Unito), IUCN, 2008.
(EN) Lance Gilbertson, Zoology Laboratory Manual, 3ª ed., New York, McGraw-Hill Companies, Inc., 1998, ISBN 0-07-229641-0.
(EN) William C. Hamlett, Sharks, Skates and Rays: The Biology of Elasmobranch Fishes, Johns Hopkins University Press, 1999, ISBN 0-8018-6048-2.
(ES) Ralf M. Hennemann, Guia de tiburones y rayas del mundo, Elche (Spagna), Grupo Editorial M & G Difusión, 2001, ISBN 84-95223-10-4.
(EN) William I. Lane, Linda Comac, Sharks don't get cancer, Avery Pub., 1993, ISBN 0-89529-520-2.
 Patrick Louisy, Squali e razze, in Guida all'identificazione dei pesci marini d'Europa e del Mediterraneo, Trezzano sul Naviglio (MI), Il Castello, 2006,  pp. 378-379, 380-401, ISBN 88-8039-472-X.
 Miranda MacQuitty, Gli squali, Novara, Istituto Geografico De Agostini, 1993, ISBN 88-415-0174-X.
(EN) Joseph S. Nelson, Fishes of the World, 4ª ed., New York, John Wiley and Sons, 2006, ISBN 0-471-25031-7.
 G. Notarbartolo Di Sciara, I. Bianchi, Guida degli squali e delle razze del mediterraneo, Padova, Franco Muzzio Editore, 1998, ISBN 88-7021-799-X.
(EN) Francis Downes Ommanney, Sharks and rays, in The fishes, Time-Life International, 1970, ISBN 0-8094-0622-5.
 Giulia Orga, Stefano Orga, Pesci cartilaginei, in La Barriera corallina, Avellino, Museo Zoologico, 1998,  pp. 21 e seguenti.
(EN) John R. Paxton, Raintree Steck-Vaughn Staff; William N. Eschmeyer; David S. Kirshner, J. Stevens; P.R. Last, Sharks, rays and chimaeras, in Encyclopedia of Fishes, illustrazioni di David S. Kirshner, 2ª ed., Heinemann/Raintree, 1999, ISBN 0-7398-0683-1.
 Stefano Piccini, Gli squali, Torreano di Cividale (UD), Geofin, 1998, ISBN 88-87026-14-9.
 R. Pirino, Maurilio Usai, Guida agli squali del Mediterraneo, Firenze, ED.A.I, 1991, ISBN 88-8010-030-0.
(EN) Harold L. Jr Pratt, Samuel H. Gruber; Toru Taniuchi; National Marine Fisheries Service; National Oceanic and Atmospheric Administration; American Elasmobranch Society, Elasmobranchs as Living Resources: Advances in the Biology, Ecology, Systematics and the Status of the Fisheries, U.S. Dept. of Commerce, National Oceanic and Atmospheric Administration, National Marine Fisheries Service, 1990.
 Folco Quilici, I miei mari. Una vita di avventure, incontri, scoperte, Mondadori, 2010, ISBN 88-04-58200-6.
 Sandra Romashko, Shark, Lord of the Sea, 3ª ed., Miami, USA, Windward Pub., 1979, ISBN 0-89317-001-1.
 Donna Shaw, Sharks and Dolphins, Oxford, Macmillan, 2007, ISBN 978-0-230-01024-6.
(EN) Jeremy Stafford-Deitsch, Shark: A Photographer's Story, Sierra Club Books, 1988, ISBN 0-87156-733-4.
 Ettore Tibaldi, Luigi Cominetti; Ken Balcomb, Pesci e mammiferi marini. Gli abitatori del mare, Opportunity Books, 1995, ISBN 88-8129-985-2.
 Enrico Tortonese, Squali e altri aggressori, in Ambienti e pesci dei mari tropicali, Bologna, Calderini, 1983,  pp. 186-195, ISBN 88-7019-195-8.
 Umberto Tosco, Classe Pesci Cartilaginei, in I Pesci delle acque territoriali italiane, Cinisello Balsamo (MI), San Paolo Edizioni, 1992,  pp. 140-159, 37-38 (tavole 4-24), ISBN 88-215-2395-0.
(EN) T. I. Walker, Shark Fisheries Management and Biology, Commonwealth Scientific and Industrial Research Organization, 1998.
AAVV, Squali iridati, in Il Ponte, anno XXIX, nº 46, 13 dicembre 2003,  pp. 1 e 8.
 AAVV, Animali, a contatto con gli squali, in Macchina del tempo, anno 5, 1-2, gennaio-febbraio 2004,  p. 146.
(EN) D. D. Chapman, Shivji M. S., Louis E., Sommer J., Fletcher H. e Prodöhl P. A., Virgin birth in a hammerhead shark , in Biology letters, vol. 3, nº 4, agosto 2007,  pp. 425–427, DOI:10.1098/rsbl.2007.0189, PMC 2390672, PMID 17519185.
 Simona Clò, Gli squali, corso monografico, in Cose d'acqua, nº 20, 2003,  pp. 2-81.
 S. Clò, Bianchi I., Barletta G. e Pomi C., Gli squali, in Cose d'acqua, 20/bis, 2007,  pp. 5-70.
 Michelina Femina, Lo squalo leopardo Stegostoma fasciatum (Hermann, 1783), in Quaderni del Museo Zoologico, nº 6, 2003,  pp. 8-10.
 Michelina Femina, Note sullo squalo Leccia, in Quaderni del Museo Zoologico, nº 8, 2005,  pp. 8-10.
 Michelina Femina, Note su Scyliorhinus tokubee Shirai, Hagiware & Nokaya, 1992, in Quaderni del Museo Zoologico, nº 10, 2007,  pp. 11-14.
 Michelina Femina e Agro Carmine Domenico, Note sullo squalo bambù fasciato Chiloscyllium punctatum MÜLLER & HENLE, 1838, in Quaderni del Museo Zoologico, nº 11, 2008,  pp. 23-29.
(EN) J. B. Finkelstein, Sharks do get cancer: few surprises in cartilage research, in Journal of the National Cancer Institute, vol. 97, nº 21, novembre 2005,  pp. 1562–1563, DOI:10.1093/jnci/dji392, PMID 16264172.
(EN) J. Folkman e Klagsbrun M., Angiogenic factors, in Science, vol. 235, nº 4787, 1987,  pp. 442-447, DOI:10.1126/science.2432664, ISSN 0036-8075.
(EN) Joung Shoou-Jeng et al., The whale shark, Rhincodon typus, is a livebearer: 300 embryos found in one ‘megamamma' supreme, in Environmental Biology of Fishes, vol. 46, nº 3, 1996, DOI:10.1007/BF00004997, ISSN 0378-1909.
(EN) A. J. Kalmijn, Electric and magnetic field detection in elasmobranch fishes, in Science, vol. 218, nº 4575, novembre 1982,  pp. 916–918, PMID 7134985.
(EN) A. Lee e Langer R., Shark cartilage contains inhibitors of tumor angiogenesis, in Science, vol. 221, nº 4616, 1983,  pp. 1185-1187, DOI:10.1126/science.6193581, ISSN 0036-8075.(EN) Marks, R. Adrian, America was Well Represented, in United States Naval Institute Proceedings, aprile 1981.
(EN) C. G. Meyer, Holland K. N. e Papastamatiou Y. P., Sharks can detect changes in the geomagnetic field , in Journal of the Royal Society, Interface / the Royal Society, vol. 2, nº 2, marzo 2005,  pp. 129–130, DOI:10.1098/rsif.2004.0021, PMC 1578252, PMID 7134985.
(EN) Susan Milius, Glow-in-the-dark shark has killer smudge, in Science news, vol. 154, nº 5, 1º agosto 1998, ISSN 0036-8423.
(EN) D. R. Miller et al., Abstract Phase I/II trial of the safety and efficacy of shark cartilage in the treatment of advanced cancer, in J Clin Oncol, vol. 16, nº 11, 1998,  pp. 3649-55, ISSN 0277-3732. Stefano Orga, Gli Atelomycterus squali gattucci dell'Indo-pacifico, in Quaderni del Museo Zoologico, 3-4, 2001,  pp. 9-15.
(EN) G. K. Ostrander, Cheng K. C., Wolf J. C. e Wolfe M. J., Shark cartilage, cancer and the growing threat of pseudoscience, in Cancer research, vol. 64, nº 23, dicembre 2004,  pp. 8485–8491, DOI:10.1158/0008-5472.CAN-04-2260, PMID 15574750.
(EN) A.N. Popper e Platt C., Inner ear and lateral line, in The Physiology of Fishes (CRC Press), 1ª ed., 199.
(EN) I. G. Priede et al., The absence of sharks from abyssal regions of the world's oceans , in Proceedings. Biological sciences / the Royal Society, vol. 273, nº 1592, giugno 2006,  pp. 1435–1441, DOI:10.1098/rspb.2005.3461, PMC 1560292, PMID 16777734.
 Wikimedia Commons contiene immagini o altri file sul superordine dei Selachimorpha
 Selachimorpha, su thes.bncf.firenze.sbn.it, Biblioteca Nazionale Centrale di Firenze. 
(EN)  South African Marine Predator Lab un istituto di ricerca che studia i grandi predatori marini.
(EN) Shark Attack Survivors Shark Attack Education and Prevention, su sharkattacksurvivors.com.
(EN) Greenland Shark and Elasmobranch Education and Research Group, su geerg.ca.
