
Discendente di Noè e figlio di Serug, Nacor viene ricordato nella Genesi come padre di Terach e nonno di Abramo.
Secondo la Genesi, Nacor ebbe il figlio Terach all'età di 29 anni e visse fino a 148 anni.Il Libro dei Giubilei tramanda il anche il nome di sua madre, Melka, figlia di Keber, e di sua moglie, Iyask, figlia di Nesteg dei Caldei, e riporta il fatto che fu iniziato dal padre alla conoscenza dell'astrologia.

Una nana bianca (o nana degenere) è una stella di piccole dimensioni, con una bassissima luminosità e un colore tendente al bianco. Nonostante le ridotte dimensioni, paragonabili a quelle della Terra, la massa dell'astro è simile o lievemente superiore a quella del Sole; è quindi un oggetto molto compatto, dotato di un'elevatissima densità e gravità superficiale.La prima nana bianca fu scoperta verso la fine del XVIII secolo, ma la reale natura di tali oggetti venne riconosciuta solamente nel 1910; il termine stesso nana bianca fu coniato nel 1922. Si conoscono oltre 11000 oggetti appartenenti a questa peculiare classe stellare; di questi, otto si trovano entro 6,5 parsec (circa 21 anni luce) di distanza dal Sole e sono annoverati tra i cento sistemi stellari più vicini alla Terra.Si ritiene che le nane bianche siano l'ultima fase dell'evoluzione delle stelle di massa piccola e medio-piccola, le quali costituirebbero oltre il 97% delle stelle della Galassia. Queste, dopo aver concluso la sequenza principale e le fasi di instabilità ad essa successive, attraversano delle ulteriori fasi di forte instabilità che le portano ad espellere i propri strati più esterni, mentre i nuclei inerti vanno a costituire le nane bianche. Non essendo più soggette alla fusione nucleare, esse non possiedono una fonte di energia autonoma che possa contrastare il collasso gravitazionale cui sono naturalmente sottoposte; l'unica forza che vi si oppone è la pressione degli elettroni degenerati.
La fisica della materia degenere impone per una nana bianca una massa limite, il limite di Chandrasekhar (
  ), che, per un oggetto che non compie una veloce rotazione su se stesso, equivale a 1,44 M☉. Nel caso di una nana bianca al carbonio-ossigeno, il tipo più comune di nana bianca nell'universo, l'avvicinamento o eventualmente il superamento di tale limite, che normalmente avviene a causa del trasferimento di massa in un sistema binario, ne può provocare l'esplosione in una nova o in una supernova di tipo Ia.Le nane bianche possiedono, al momento della loro formazione, un'alta temperatura di colore ed una temperatura effettiva altrettanto elevata, la quale diminuisce gradualmente in funzione degli scambi termici con lo spazio circostante. Il graduale raffreddamento della stella la porta ad assumere un colore via via sempre più tendente al rosso, sino allo stadio terminale di nana nera; si tratta però di un modello teorico, poiché sino ad ora non è ancora stata scoperta alcuna nana nera. Gli astronomi ritengono che il tempo previsto perché una nana bianca si raffreddi del tutto sia di gran lunga superiore all'attuale età dell'universo.Data la loro bassa luminosità, ma alta temperatura, le nane bianche occupano la parte inferiore sinistra del diagramma Hertzsprung-Russell.
La prima nana bianca fu individuata dall'astronomo anglo-tedesco William Herschel nel sistema stellare di Keid, situato nella costellazione di Eridano. Il 31 gennaio 1783 l'astronomo puntò il telescopio in direzione della stella, notando che attorno alla componente più brillante (Keid A), una stella arancione di magnitudine 4,43, orbitava una coppia costituita da due stelle molto più deboli, una bianca di magnitudine 9,52 (Keid B) ed una rossa (Keid C) di magnitudine 11,17; in seguito la coppia venne osservata anche da Friedrich von Struve nel 1827 e dal figlio Otto nel 1851.Nel 1910 Henry Norris Russell, Edward Charles Pickering e Williamina Fleming scoprirono che, sebbene fosse una stella molto debole, Keid B presentava uno spettro dalle caratteristiche simili a quelle delle brillanti stelle di classe spettrale A, come Sirio (la stella più brillante del cielo), Vega e Altair, dal tipico colore bianco; il tipo spettrale della nana bianca fu poi ufficialmente descritto nel 1914 da Walter S. Adams.
Nel corso del XIX secolo i progressi conseguiti nell'ambito delle tecniche astrometriche permisero di ottenere misure abbastanza precise della posizione degli astri, tali da riuscire a determinare minime variazioni (dell'ordine di alcuni secondi d'arco) del moto di alcune stelle. L'astronomo tedesco Friedrich Bessel si servì di tali misure per scoprire che Sirio e Procione subivano delle oscillazioni nel loro moto spaziale molto simili a quelle riscontrate nelle stelle doppie, sebbene i due astri non sembrassero avere dei compagni; Bessel imputò dunque simili oscillazioni a delle «compagne invisibili». L'astronomo stimò il periodo orbitale della compagna di Sirio in circa 50 anni, mentre Christian H. F. Peters ne calcolò i parametri orbitali nel 1851. Tuttavia fu necessario attendere sino al 31 gennaio 1862 prima che Alvan Graham Clark riuscisse ad osservare una debole stellina mai vista in precedenza nei pressi di Sirio, identificata in seguito come la compagna predetta da Bessel. Applicando la terza legge di Keplero, gli astronomi calcolarono che la massa del nuovo oggetto, denominato Sirio B, dovesse essere compresa tra 0,75 e 0,95 volte quella del Sole; tuttavia, l'oggetto risultava meno luminoso della nostra stella. Poiché la luminosità L di un corpo celeste dipende dal quadrato del suo raggio R, questi dati dovevano necessariamente implicare che le dimensioni della stella fossero molto ridotte.
Walter S. Adams annunciò nel 1915 che lo spettro della piccola stella, ribattezzata affettuosamente Il Cucciolo, presentava caratteristiche assimilabili a quelle di Sirio A, che suggerivano che la temperatura superficiale dell'oggetto dovesse essere prossima ai 9000 K. Combinando poi il valore della temperatura con la luminosità, Adams riuscì a risalire al valore del diametro di Sirio B, che risultò essere di soli 36 000 km. Misure più accurate, svolte nel 2005 attraverso il Telescopio spaziale Hubble, hanno mostrato che la stella possiede, in realtà, un diametro minore (circa un terzo di quello stimato da Adams), equivalente a quello terrestre (circa 12 000 km), ed una massa pari a circa il 98% di quella solare.Nel 1917 Adriaan Van Maanen scoprì nella costellazione dei Pesci una terza nana bianca, ribattezzata in suo onore stella di Van Maanen. Queste tre nane bianche, le prime ad esser state scoperte, vengono dette nane bianche classiche.In seguito furono scoperte diverse altre stelle bianche dalle proprietà simili a quelle delle nane classiche, per giunta caratterizzate da alti valori di moto proprio. Simili valori dovevano indicare che, nonostante si trovassero molto vicine al sistema solare, queste stelle avessero una luminosità intrinseca molto bassa, e quindi che si trattasse di vere e proprie nane bianche; tuttavia si dovette attendere sino agli anni trenta del XX secolo perché la prima nana bianca non appartenente al gruppo delle classiche venisse riconosciuta come tale. Si ritiene che sia stato Willem Luyten a coniare il termine nana bianca quando esaminò questa classe di stelle nel 1922; il termine fu in seguito reso popolare dall'astrofisico inglese Arthur Eddington.
Il risultato delle rilevazioni di Adams e Luyten rese quindi necessaria l'introduzione di una nuova classe di stelle. Nel 1926 Arthur Eddington menzionò la scoperta di Sirio B e le analisi su di essa nel suo libro The Internal Constitution of Stars (La struttura interna delle stelle) con queste parole:
Eddington riportò anche un'altra scoperta di Adams sulla compagna di Sirio, effettuata nel 1925: l'astronomo aveva misurato la lunghezza d'onda di alcune righe di emissione della stella (non ancora battezzata nana bianca) e aveva trovato che erano significativamente maggiori del previsto. Lo spostamento verso il rosso delle linee di assorbimento dello spettro di un corpo celeste per effetto della propria forza di gravità (redshift gravitazionale) è una delle conseguenze previste dalla teoria della relatività generale, formulata pochi anni prima da Albert Einstein. In particolare, l'entità del redshift gravitazionale dipenderebbe dal rapporto tra la massa M e il raggio R dell'oggetto e quindi dalla sua densità. Applicando il procedimento inverso, Adams poté calcolare dal redshift osservato il rapporto 
   per Sirio B. Dal momento che la massa era già nota attraverso lo studio dei parametri orbitali del sistema binario, il calcolo permise di risalire direttamente al valore del raggio; la stima era ancora incerta, ma concordava con il valore ottenuto anni prima e con la natura compatta di Sirio B.Così scrive Eddington:
Dato che i corpi più caldi irradiano una quantità di energia superiore a quella dei corpi più freddi, la luminosità superficiale di una stella è determinabile dalla sua temperatura effettiva e quindi dal suo spettro; nota la distanza, può essere calcolata anche la luminosità intrinseca dell'astro. Inoltre il rapporto tra la temperatura effettiva e la luminosità permette di calcolarne il raggio. Ragionando in questi termini, gli astronomi del tempo erano giunti a ritenere che Sirio B e Keid B dovessero essere estremamente dense. Quando Ernst Öpik stimò la densità di un gran numero di binarie visuali nel 1916, egli scoprì che Keid B aveva una densità di oltre 25 000 volte quella del Sole, un dato che egli ritenne «impossibile». Così scrisse Eddington nel 1927:
Nonostante l'esistenza delle nane bianche risultasse ormai solidamente appurata, la loro natura era ancora un mistero. In particolare, gli astronomi non riuscivano a capacitarsi di come una massa grande come quella del Sole potesse coesistere in un volume simile a quello della Terra.
Nell'ultima parte del suo libro dedicato alla struttura stellare, Eddington conclude così:
Secondo Eddington, una spiegazione logica possibile per raggiungere densità così elevate era che la materia che costituiva le nane bianche non fosse formata da atomi legati chimicamente l'uno con l'altro, ma da un plasma formato da nuclei atomici completamente ionizzati e da elettroni liberi. In questo modo era possibile comprimere i nuclei in spazi più ristretti di quanto potesse avvenire nel caso degli atomi, dove la maggior parte dello spazio è vuoto e costellato da elettroni posizionati nei loro orbitali.Ralph H. Fowler perfezionò questo modello nel 1926, applicando i principi della meccanica quantistica e la statistica di Fermi-Dirac, introdotta nell'agosto dello stesso anno da Enrico Fermi e Paul Dirac. Alfred Fowler riuscì, nello stesso anno, a spiegare la struttura stabile delle nane bianche identificando nella pressione degli elettroni degenerati il meccanismo che permetteva alla stella di non collassare completamente su se stessa.L'esistenza di una massa limite che nessuna nana bianca può oltrepassare è una delle conseguenze di una struttura la cui pressione è sostenuta dalla materia degenere, nella fattispecie dagli elettroni. Le prime stime di questo limite furono pubblicate nel 1929 da Wilhelm Anderson e nel 1930 da Edmund Clifton Stoner.Studi più completi della struttura interna delle nane bianche, che tenevano conto anche degli effetti relativistici dell'equazione di stato della materia degenere, vennero compiuti in quegli anni dall'astrofisico indiano Subrahmanyan Chandrasekhar. Nel suo articolo del 1931, The maximum mass of ideal white dwarfs, Chandrasekhar affermò che la massa limite di una nana bianca (detta oggi in suo onore limite di Chandrasekhar) dipende dalla propria composizione chimica. Questo ed altri studi sulla struttura e l'evoluzione delle stelle valsero all'astrofisico indiano il Premio Nobel per la Fisica nel 1983.Al di là dell'importanza di aver trovato un valore ben preciso, la scoperta di una massa limite per una nana bianca è stata di fondamentale importanza nella comprensione degli stadi terminali dell'evoluzione delle stelle in base alla loro massa. Lo stesso Chandrasekhar disse in un discorso a Washington nel 1934:
La stima di tale massa limite, difatti, aprì la strada ad altre ipotesi sull'esistenza di oggetti ancora più compatti delle nane bianche, che si sarebbero originati dal collasso di stelle più massicce. La scoperta nel 1932 da parte di James Chadwick di una nuova particella subatomica, il neutrone, e lo studio dei decadimenti nucleari, portarono l'anno seguente Walter Baade e Fritz Zwicky a teorizzare l'esistenza di stelle costituite da questa nuova particella, che potevano contenere in spazi ancora più ristretti masse anche maggiori di quelle possedute dalle nane bianche. L'ipotesi venne confermata nel 1965 con la scoperta delle pulsar.La veridicità delle tesi sulla natura degenere delle nane bianche è stata recentemente confermata grazie allo studio astrosismologico delle pulsazioni di alcune nane bianche.Nel 1939 furono scoperte 18 nuove nane bianche, mentre Luyten ed altri astronomi si dedicarono alla ricerca di tali stelle nel corso degli anni quaranta. Al 1950 si conoscevano oltre cento nane bianche, mentre nel 1999 il numero era salito ad oltre 2000. Da allora, grazie alle immagini della Sloan Digital Sky Survey, sono state scoperte altre 9000 nane bianche, quasi tutte di recente formazione.
La formazione di una nana bianca è un processo progressivo e non violento, che riguarda tutte le stelle di massa compresa tra 0,08 ed 8-10 volte la massa solare che abbiano concluso la fase di stabilità della sequenza principale e le fasi di instabilità ad essa successive; queste si diversificano a seconda della massa dell'astro.
Le stelle con masse comprese tra 0,08 e 0,5 masse solari, le nane rosse, si riscaldano mano a mano che l'idrogeno viene consumato al loro interno, accelerando la velocità delle reazioni nucleari e divenendo per breve tempo delle stelle azzurre; quando tutto l'idrogeno è stato convertito in elio, esse si contraggono gradualmente, diminuendo di luminosità ed evolvendo in nane bianche costituite prevalentemente da elio. Tuttavia, poiché la durata della sequenza principale per una stella di questo tipo è stata stimata sugli 80 miliardi – 1 bilione di anni e l'attuale età dell'universo si aggira sui 13,7 miliardi di anni, pare logico credere che nessuna nana rossa abbia avuto il tempo per raggiungere la fase di nana bianca.
Le stelle la cui massa è compresa tra 0,5 ed 8 masse solari attraversano una fase di notevole instabilità alla fine della sequenza principale: il nucleo subisce diversi collassi gravitazionali, incrementando la propria temperatura, mentre gli strati più esterni, in reazione al vasto surplus energetico che ricevono dal nucleo in contrazione, si espandono e si raffreddano, assumendo di conseguenza una colorazione via via sempre più tendente al rosso. Ad un certo punto l'energia sprigionata dal collasso gravitazionale permette allo strato di idrogeno immediatamente superiore al nucleo di raggiungere la temperatura di innesco della fusione nucleare. A questo punto la stella, dopo esser passata per la fase altamente instabile di subgigante, si trasforma in una fredda ma brillante gigante rossa con un nucleo inerte di elio e un guscio in cui prosegue la fusione dell'idrogeno e permane in questa fase per circa un miliardo di anni.Quando il nucleo raggiunge la massa sufficiente, una complessa serie di contrazioni e collassi gravitazionali provoca un forte innalzamento della temperatura nucleare sino ad oltre 100 milioni di kelvin, che segna l'innesco (flash) della fusione dell'elio in carbonio e ossigeno tramite il processo tre alfa, mentre nel guscio immediatamente superiore continua il processo di fusione dell'idrogeno residuo in elio. La stella, raggiungendo questo stadio evolutivo, arriva ad un nuovo equilibrio e si contrae leggermente passando dal ramo delle giganti rosse al ramo orizzontale del diagramma H-R.Non appena l'elio è stato completamente esaurito all'interno del nucleo, lo strato attiguo, che in precedenza ha fuso l'idrogeno in elio, inizia a fondere quest'ultimo in carbonio, mentre sopra di esso un altro strato continua a fondere parte dell'idrogeno restante in elio; la stella entra così nel ramo asintotico delle giganti (AGB, acronimo di Asymptotic Giant Branch).Gli strati più esterni di una gigante rossa o di una stella AGB possono estendersi per diverse centinaia di volte il diametro del Sole, arrivando ad avere raggi dell'ordine dei 108 km (alcune unità astronomiche), come nel caso di Mira (ο Ceti), una gigante del ramo asintotico con un raggio di 5 × 108  km (3 U.A.).
Se la stella ha una massa sufficiente (non superiore ad 8-9 M☉), col tempo è possibile l'innesco anche della fusione di una parte del carbonio in ossigeno, neon e magnesio.In seguito ai progressivi collassi e riscaldamenti susseguitisi durante le fasi sopra descritte, il nucleo della stella assume una forma degenere: si forma in questo modo la nana bianca.
Quando nel nucleo cessa completamente la fusione del combustibile nucleare, la stella può seguire due diverse vie a seconda della massa. Se ha una massa compresa tra 0,08 e 0,5 masse solari, la stella morente dà luogo ad una nana bianca di elio senza alcuna fase intermedia, espellendo gli strati esterni sotto forma di vento stellare. Se invece la sua massa è compresa tra 0,5 ed 8 masse solari, si generano delle violente pulsazioni termiche all'interno dell'astro che causano l'espulsione dei suoi strati più esterni in una sorta di "supervento" che assorbe la radiazione ultravioletta emessa a seguito dell'alta temperatura degli strati interni dell'astro. Tale radiazione viene poi riemessa sotto forma di luce visibile dall'involucro dei gas, i quali vanno a costituire una nebulosità in espansione, la nebulosa protoplanetaria prima e planetaria poi, al cui centro rimane il cosiddetto nucleo della nebulosa planetaria (PNN, dall'inglese Planetary Nebula Nucleus), che diverrà poi la nana bianca.Una nana bianca appena formata ha una temperatura molto elevata, pari a circa 100-200 milioni di K, che diminuisce in funzione degli scambi termici con lo spazio circostante, finché l'oggetto non raggiunge lo stadio ultimo di nana nera (l'irraggiamento termico è trattato più approfonditamente nel paragrafo Temperature superficiali e dispersione dell'energia termica). L'esistenza di simili oggetti è molto lunga: la loro vita sarebbe simile a quella del tempo di vita media del protone, la cui durata raggiungerebbe i 1032 – 1049 anni secondo alcune teorie della grande unificazione, mentre sarebbe superiore a 10200 anni secondo altre teorie.
Esistono diversi tipi di nane bianche, che differiscono tra loro per massa e, conseguentemente, composizione chimica interna. Non considerando la classificazione spettrale delle atmosfere, che verrà trattata in una sezione specifica, è possibile suddividerle in tre sottogruppi:
Le stelle di piccola massa (<0,5 M☉), per via delle proprie caratteristiche fisiche, hanno la capacità di fondere solamente l'idrogeno in elio: infatti, alla conclusione di questo processo, gli elettroni del nucleo stellare degenerano molto prima che l'astro possa raggiungere temperature in grado di innescare la fusione dell'elio in carbonio. Per questa ragione, la nana bianca che ne risulta sarà costituita esclusivamente da elio. Ma poiché, come si è visto, la durata della sequenza principale di tali stelle è di gran lunga superiore all'età dell'universo, sembra ragionevole pensare che non vi sia stato tempo a sufficienza perché si evolvessero delle nane bianche all'elio.Tuttavia, è stata scoperta l'esistenza di oggetti che presentano le medesime caratteristiche teorizzate per le nane He. Gli astronomi escludono che derivino da stelle di piccola massa giunte alla fine della loro esistenza, ipotizzando che esse si originino dall'interazione tra le componenti di un sistema binario costituito da una stella compatta (probabilmente una stella di neutroni) ed una stella appena uscita dalla sequenza principale, in procinto di evolvere verso la fase di gigante. Quando quest'ultima raggiunge dimensioni tali da colmare il proprio lobo di Roche, si innesca un rapido processo di trasferimento di massa che priva la stella dello strato esterno di idrogeno, lasciando scoperto il nucleo degenere di elio prima ancora che possano essere raggiunte temperature e densità tali da permetterne la fusione in carbonio e ossigeno. Si prevede che lo stesso fenomeno possa verificarsi anche allorquando attorno alla stella orbiti a distanza molto ravvicinata un pianeta molto massiccio (del tipo Hot Jupiter) o una nana bruna.
Le nane bianche al carbonio-ossigeno (C-O) costituiscono il tipo di nana bianca più diffusa nell'universo.Si formano a partire da stelle con massa compresa tra 0,5 ed 8 masse solari, nei cui nuclei si raggiungono le condizioni di temperatura e pressione necessarie a fondere l'elio in carbonio e ossigeno tramite il processo tre alfa, così chiamato perché il carbonio-12, prodotto della reazione, viene sintetizzato mediante l'unione di tre particelle alfa (ovvero nuclei di elio, costituiti da due protoni e due neutroni). Il processo sfrutta come intermedio il berillio-8 e rilascia un'energia complessiva di 7,275 MeV per nucleo di carbonio prodotto.Il progressivo aumento della quantità di carbonio aumenta la possibilità che una piccola parte di esso sia convertita in ossigeno; tuttavia è ancora sconosciuta l'esatta proporzione dei due elementi, in quanto non è ancora stata stabilita la quantità effettiva di carbonio che si converte in ossigeno.Quando la stella esaurisce il processo di fusione dell'elio in carbonio, una serie di fenomeni di instabilità, accompagnati dall'emissione di un intenso vento stellare, provocano la progressiva espulsione degli strati esterni dell'astro che vanno a costituire la nebulosa planetaria, lasciando al centro il nucleo di carbonio e ossigeno che, dopo aver passato le fasi di nucleo della nebulosa planetaria e stella pre-degenere, diviene una nana bianca C-O. Si stima che una stella simile al Sole espelle, nelle sue ultime fasi di vita, una quantità di materia pari al 40% della propria massa, mentre il restante 60% andrà a costituire la stella degenere.
Le stelle massicce (>8 M☉) possiedono nel loro nucleo la giusta combinazione di temperatura e pressione necessaria a consentire la fusione di elementi più pesanti del carbonio e dell'ossigeno, come il silicio e, alla fine, il ferro. La massa del nucleo di tali stelle eccede la massa limite di Chandrasekhar; di conseguenza, il loro destino finale non è il passaggio verso lo stadio di nana bianca, ma la catastrofica esplosione in una supernova di tipo II, con la formazione, in base alla massa del nucleo residuo, di una stella di neutroni, di un buco nero stellare o di una qualunque altra forma esotica di stella degenere. Tuttavia, alcune stelle la cui massa sia al limite tra quella di una stella di massa media e quella di una stella massiccia (tra 8 e 10 M☉), possono riuscire a fondere il carbonio in neon anche se la loro massa non risulta sufficiente a fondere la totalità di quest'ultimo in ossigeno e magnesio; se questo si verifica, il nucleo non riesce a superare la massa di Chandrasekhar e il suo collasso dà luogo, anziché ad una stella di neutroni, ad una rarissima nana bianca all'ossigeno-neon-magnesio (O-Ne-Mg).Un problema cui si trovano di fronte gli astrofisici riguarda la precisa determinazione dell'intervallo della massa stellare che genera tali oggetti, anche alla luce dell'alto tasso di perdita di massa che le caratterizza nelle fasi finali della loro evoluzione. Questo rende difficile simulare matematicamente con precisione quali stelle terminino i processi di fusione con la nucleosintesi del carbonio, quali con la sintesi di ossigeno e neon e quali proseguano sino alla sintesi del ferro; sembra che comunque giochi un ruolo importante nel determinare il destino dell'astro la sua metallicità.
La composizione chimica di una nana bianca dipende dai residui della fusione nucleare della stella progenitrice, e quindi dalla sua massa originaria. La composizione può variare anche a seconda della porzione di oggetto che si prende in considerazione.
Le nane bianche all'elio, che si formano dalle stelle meno massicce, possiedono un nucleo di elio, circondato da una tenue atmosfera costituita da idrogeno quasi puro. Le nane bianche al carbonio-ossigeno possiedono invece un nucleo totalmente costituito da carbonio e ossigeno, mentre le rare nane bianche O-Ne-Mg possiedono un nucleo di ricco in neon e magnesio, con una discreta abbondanza di ossigeno, circondato da un mantello ricco di carbonio e ossigeno.In entrambi i casi, la porzione esterna dell'oggetto è ricoperta da una tenue atmosfera di elio e idrogeno, che, per via del proprio peso atomico minore, verrà a trovarsi al di sopra dello strato di elio.
Si stima che la massa di una nana bianca vada da un minimo di 0,17 fino ad un massimo, seppur con alcune eccezioni (si veda il paragrafo Relazione massa-raggio e limite di massa), di 1,44 masse solari (limite di Chandrasekhar), anche se la maggior parte delle nane bianche scoperte si colloca entro un valore medio, compreso fra 0,5 e 0,7 masse solari con un picco attorno a 0,6. Il raggio stimato di una nana bianca è compreso fra 0,008 e 0,02 volte il raggio del Sole ed è di conseguenza confrontabile con quello della Terra (0,009 Rʘ). Le nane bianche quindi racchiudono una massa simile a quella del Sole in un volume che è normalmente un milione di volte più piccolo; ne consegue che la densità della materia in una nana bianca sia almeno un milione di volte più alta di quella all'interno del Sole (circa 109 kg m−3, ovvero 1 tonnellata per centimetro cubo). Le nane bianche sono costituite, infatti, da una delle forme di materia più dense conosciute: un gas degenere di elettroni, superato soltanto da oggetti compatti con densità ancora più estreme, come le stelle di neutroni, i buchi neri e le ipotetiche stelle di quark.
La compressione a cui è soggetta la materia di una nana bianca aumenta la densità degli elettroni e quindi il loro numero in un dato volume; poiché essi obbediscono al principio di esclusione di Pauli, due elettroni non possono occupare il medesimo stato quantico; di conseguenza essi devono obbedire alla statistica di Fermi-Dirac, che permette di descrivere lo stato di un gas di particelle in condizioni di densità estreme, in modo da soddisfare il principio di esclusione di Pauli. Il principio sancisce che gli elettroni non possono occupare tutti contemporaneamente il livello di energia più basso, nemmeno a temperature vicine allo zero assoluto, ma sono costretti ad occupare livelli sempre più elevati all'aumentare della densità dell'astro; l'insieme dei livelli energetici occupati dagli elettroni in queste condizioni prende il nome di mare di Fermi. Lo stato di questi elettroni viene chiamato degenere, ed è in grado di fornire alla nana bianca l'energia necessaria a mantenere l'equilibrio idrostatico anche se questa si raffreddasse a temperature vicine allo zero assoluto.
Un modo per comprendere come gli elettroni non possano occupare tutti lo stesso stato sfrutta il principio di indeterminazione: l'alta densità degli elettroni in una nana bianca implica che la loro posizione sia abbastanza localizzata, creando una corrispondente incertezza nella quantità di moto. Quindi alcuni elettroni dovranno avere quantità di moto molto elevate e, conseguentemente, un'alta energia cinetica.Applicando sia il principio di esclusione di Pauli sia il principio di indeterminazione è possibile vedere come all'aumentare del numero degli elettroni aumenti anche la loro energia cinetica, e dunque la pressione stessa: è quella che viene definita pressione degli elettroni degenerati, la quale mantiene in equilibrio la nana bianca contro il collasso gravitazionale cui sarebbe naturalmente soggetta; è quindi un effetto quantistico che limita la quantità di materia che può essere alloggiata in un determinato volume. Tale pressione dipende solamente dalla densità e non dalla temperatura della materia. La materia degenere è relativamente comprimibile; ciò sta a significare che la densità di una nana bianca di massa elevata è decisamente superiore rispetto a quella di una nana bianca di massa inferiore. Di conseguenza, il raggio di una nana bianca è inversamente proporzionale alla sua massa.Qualora una nana bianca superi la massa limite di Chandrasekhar e non intervenissero delle reazioni nucleari, la pressione degli elettroni degenerati non riuscirebbe più a contrastare la forza di gravità; la stella allora collasserebbe in un oggetto ancora più denso, come una stella di neutroni o addirittura un buco nero stellare.
È abbastanza semplice riuscire a derivare una relazione tra la massa e il raggio di una nana bianca utilizzando un'equazione che consenta di minimizzare l'energia.In prima approssimazione, l'energia di una nana bianca è data dalla somma della sua energia potenziale gravitazionale e della sua energia cinetica. L'energia potenziale gravitazionale per unità di massa dell'astro, 
    {\displaystyle {\begin{smallmatrix}N{\frac {p^{2}}{2m_{e}}}\end{smallmatrix}}}
   può essere stimata sfruttando il principio di indeterminazione che afferma, nel caso del moto delle particelle, che non è possibile conoscere contemporaneamente con precisione infinita sia la loro posizione che la loro quantità di moto. In formule questo vuol dire che il prodotto delle due incertezze sulla quantità di moto e sulla posizione, 
   ha lo stesso ordine di grandezza della distanza media fra gli elettroni, che è all'incirca uguale a 
   degli elettroni nell'unità di volume. Poiché all'interno di una nana bianca sono presenti 
    {\displaystyle E_{k}\approx {\frac {N(\Delta p)^{2}}{2m_{e}}}\approx {\frac {N\hbar ^{2}n^{\frac {2}{3}}}{2m_{e}}}\approx {\frac {M^{\frac {2}{3}}N^{\frac {5}{3}}\hbar ^{2}}{2m_{e}R^{2}}}}
   è la minima possibile, ovvero quando l'energia cinetica e l'energia potenziale gravitazionale raggiungono valori comparabili fra di loro (energia totale uguale a zero); è pertanto possibile derivare una relazione massa-raggio, seppure approssimativa, uguagliando le due grandezze:
    {\displaystyle |E_{g}|\approx {\frac {GM}{R}}=E_{k}\approx {\frac {M^{\frac {2}{3}}N^{\frac {5}{3}}\hbar ^{2}}{2m_{e}R^{2}}}}
GM/R è uguale al potenziale gravitazionale (V)Risolvendo questa equazione per il raggio 
    {\displaystyle R\approx {\frac {N^{\frac {5}{3}}\hbar ^{2}}{2m_{e}GM^{\frac {1}{3}}}}}
  , che dipende soltanto dalla composizione chimica della nana bianca, e le costanti universali ħ, 
  ovvero il raggio di una nana bianca è inversamente proporzionale alla radice cubica della sua massa.
Questa analisi è detta non relativistica poiché viene usata la formulazione classica dell'energia cinetica. All'aumentare della massa della nana bianca aumenta la quantità di moto (e quindi la velocità) degli elettroni che la sostengono; avvicinandosi alla velocità della luce, 
  , gli effetti relativistici non possono più essere trascurati e quando gli elettroni raggiungono velocità prossime a quella della luce, bisogna passare alla trattazione ultra-relativistica del problema. In questa approssimazione la quantità di moto e l'energia di una particella vengono espresse dal quadrivettore impulso 
    {\displaystyle {\begin{smallmatrix}p^{\mu }\,=\,({\frac {E}{c}},\,{\vec {p}})\end{smallmatrix}}}
    {\displaystyle {\begin{smallmatrix}{\vec {p}}\,=\,\gamma m{\vec {v}}\end{smallmatrix}}}
    {\displaystyle {\begin{smallmatrix}{\frac {1}{\sqrt {1-{\frac {v^{2}}{c^{2}}}}}}\end{smallmatrix}}}
  . Poiché in meccanica relativistica l'energia e l'impulso sono legati dalla relazione
  è possibile ricavare un'espressione approssimata dell'energia degli elettroni degenerati nel caso ultra-relativistico. Infatti, quando la loro energia diventa molto grande rispetto all'energia a riposo 
   dell'equazione precedente può essere trascurato e l'energia degli elettroni può essere approssimata semplicemente dal termine 
    {\displaystyle {\begin{smallmatrix}N{\frac {p^{2}}{2m_{e}}}\end{smallmatrix}}}
    {\displaystyle E_{k\ {\rm {rel}}}\approx {\frac {M^{\frac {1}{3}}N^{\frac {4}{3}}\hbar c}{R}}}
  Come nel caso non relativistico, si procede uguagliando l'energia cinetica con il valore assoluto di 
   sparisce dall'espressione. Il risultato finale è un valore caratteristico di massa che è proprio il valore limite di Chandrasekhar
    {\displaystyle M_{\rm {Ch}}\approx N^{2}\left({\frac {\hbar c}{G}}\right)^{\frac {3}{2}}}
  , la massa limite dipenda soltanto dalla composizione chimica della nana bianca.Un calcolo più rigoroso della relazione massa-raggio e del limite di massa delle nane bianche può essere fatto utilizzando l'equazione di stato che descrive la relazione fra densità e pressione del gas dell'astro. Esprimendo queste due grandezze in funzione del raggio della stella, è possibile risolvere il sistema formato dalle equazioni di equilibrio idrostatico e di stato per ricavare la struttura delle nane bianche in condizioni di equilibrio. Nel caso non relativistico si trova che il raggio è inversamente proporzionale alla radice cubica della massa, come nel calcolo semplificato fatto precedentemente. Il modello relativistico introduce un limite di massa, come nella rispettiva trattazione semplificata, al quale la stella tende al tendere del raggio a zero: tale massa limite, il cosiddetto limite di Chandrasekhar (
  ), è la massa oltre la quale la struttura delle nane bianche non può più essere sostenuta dalla pressione degli elettroni degenerati. I modelli considerati finora assumono che le nane bianche siano sistemi non rotanti.
Il grafico mostra il risultato di questi calcoli: la curva blu e quella verde mostrano la variazione del raggio in funzione della massa rispettivamente nei due modelli non relativistico e relativistico. Entrambi i modelli assumono che le nane bianche siano formate da un gas di Fermi freddo in equilibrio idrostatico.Per una nana bianca non rotante questo limite è pari, approssimativamente, a 
    {\displaystyle {\begin{smallmatrix}{\frac {5,7}{\mu _{e}^{2}}}\end{smallmatrix}}}
   rappresenta il peso molecolare medio per elettrone, ovvero il numero di nucleoni per elettrone. Nel caso specifico di una nana bianca al carbonio-ossigeno, costituita prevalentemente dagli isotopi carbonio-12 (12C) e ossigeno-16 (16O), che hanno un peso atomico pari al doppio del loro numero atomico, 
   è uguale a 2; conseguentemente la massa limite risultante è pari a circa 1,4 masse solari, che rappresenta il valore comunemente adottato per questo tipo di stelle. Da notare come invece, nei primi decenni del XX secolo, si pensava che le stelle fossero composte principalmente da elementi pesanti; così Chandrasekhar nel suo articolo del 1931 suppose che il peso molecolare medio per elettrone di una nana bianca fosse uguale a 2,5, trovando così un valore più basso, 0,91 masse solari, per la massa limite delle nane bianche.Nel caso di una nana bianca rotante, l'equazione di equilibrio idrostatico deve essere modificata per tener conto anche della forza centrifuga della rotazione dell'astro. Per una nana bianca che ruota uniformemente, il limite di massa aumenta soltanto leggermente. Tuttavia, se la stella ruotasse in modo non uniforme e la viscosità fosse trascurabile, allora, come evidenziato da Fred Hoyle nel 1947, non ci sarebbe alcun limite di massa per una nana bianca in equilibrio idrostatico, anche se non tutti questi modelli sono dinamicamente stabili.
La temperatura superficiale delle nane bianche sinora scoperte è compresa entro un campo di valori che va dagli oltre 150 000 K fino a poco meno di 4 000 K; tuttavia, la gran parte delle nane scoperte possiede una temperatura superficiale compresa fra 8 000 e 40 000 K. Poiché per la legge di Stefan-Boltzmann la luminosità dipende dalla quarta potenza della temperatura (secondo la relazione 
   la costante di Stefan-Boltzmann), un simile intervallo di temperatura corrisponde ad una luminosità che oscilla tra 10² e meno di 10−5 L☉. In accordo con la legge di Wien, il picco di emissione radiativa di un dato oggetto dipende dalla sua temperatura superficiale.
La radiazione visibile emessa dalle nane bianche varia lungo un'ampia gamma di tonalità, dal colore azzurro tipico delle stelle di classe O V sino al rosso delle stelle di classe M V; le nane bianche più calde inoltre possono emettere anche raggi X a bassa energia (i cosiddetti raggi X molli) o ultravioletti, il che rende possibile studiarne la composizione e la struttura atmosferica grazie anche ad osservazioni nei raggi X e negli ultravioletti.
A meno che la nana bianca non si trovi in condizioni particolari (come l'accrescimento di materia da una stella compagna o da un'altra sorgente), la grande energia termica irradiata dall'astro deriva dal calore accumulato mentre nella stella originaria erano attivi i processi di fusione nucleare. Poiché questi oggetti hanno un'area superficiale estremamente piccola, il tempo necessario ad irradiare e disperdere il calore è molto lungo. Il processo di raffreddamento della nana bianca comporta, oltre ad una ovvia riduzione della temperatura superficiale, una diminuzione della quantità di radiazioni emesse e dunque della luminosità; dato che tali oggetti non hanno altri modi per disperdere l'energia al di fuori dell'irraggiamento, ne consegue che il raffreddamento sia un processo che rallenta col tempo. Per fare un esempio, una nana C-O di 0,59 masse solari, con un'atmosfera di idrogeno, si raffredda fino a raggiungere una temperatura superficiale di 7140 K in un miliardo e mezzo di anni. Per perdere ulteriori 500 K e raggiungere i 6640 K occorrerebbero circa 0,3 miliardi di anni, mentre per perdere successivamente altri 500 K di temperatura sarebbe necessario un tempo variabile fra 0,4 e 1,1 miliardi di anni; quindi, quanto più la temperatura dell'oggetto è alta, tanto più è alta la velocità di dissipazione dell'energia termica.Questa tendenza sembra arrestarsi quando si raggiungono temperature piuttosto basse: infatti, sono note solo pochissime nane bianche con una temperatura superficiale al di sotto dei 4000 K, tra cui WD 0346+246, che possiede una temperatura superficiale di circa 3900 K. La ragione per cui non si osservano nane bianche a temperature inferiori risiede nell'età dell'universo, che è finita: infatti non c'è stato sinora tempo a sufficienza per far sì che le più antiche nane bianche si potessero raffreddare ulteriormente. Un indice, noto come funzione di luminosità delle nane bianche, sfrutta il tasso di raffreddamento di questi oggetti, che può essere utilizzato per determinare il tempo in cui le stelle si iniziarono a formare in una determinata regione della Galassia; tale mezzo ha permesso di stimare l'età del disco galattico a circa 8 miliardi di anni.Il processo di raffreddamento di una nana bianca prosegue, in ottemperanza al secondo principio della termodinamica, sino al raggiungimento dell'equilibrio termico con la radiazione cosmica di fondo, diventando quella che di fatto è nota come nana nera; tuttavia, dato il lungo tempo previsto perché una nana bianca giunga a questa fase, si pensa che non esistano ancora delle nane nere.
Un processo strettamente correlato a quello di raffreddamento è il processo di cristallizzazione degli strati interni.
Sebbene la materia che costituisce una nana bianca sia fondamentalmente allo stato di plasma, ossia un gas composto da nuclei atomici ed elettroni liberi, è stato teoricamente predetto negli anni sessanta che durante il processo di raffreddamento possa aver luogo il passaggio dalla fase di plasma ad una fase solida degli strati interni della nana tramite il fenomeno della cristallizzazione, che avrebbe inizio a partire dal centro dell'oggetto.Perché il processo abbia inizio la temperatura del nucleo della nana deve raggiungere un valore limite di circa 1,7 × 107 K; le interazioni tra gli atomi divengono rilevanti e la materia cessa di comportarsi come un gas ideale assumendo i connotati di un liquido.
I modelli fisico-matematici ritengono che quando la temperatura superficiale della nana bianca raggiunge un valore prossimo ai 5 000 K (considerando per la nana una massa di 0,6 M☉ e un nucleo composto di C-O al 50:50 in massa) ha luogo la transizione di fase tra lo stato liquido e quello solido, che ha come effetto l'inizio del processo di cristallizzazione del nucleo. Date le fortissime pressioni cui sono soggetti, nonostante la temperatura interna sia ancora piuttosto elevata, gli atomi iniziano a disporsi in un reticolo cristallino, che assume la struttura di un sistema cubico. È necessario che l'ossigeno precipiti al centro della stella e cristallizzi prima del carbonio, di modo che la nana bianca inizi a differenziare un nucleo di ossigeno cristallino circondato da un mantello fluido di carbonio, con piccole quantità di ossigeno.
Questo fenomeno libera calore latente allungando i tempi di raffreddamento di circa 2 miliardi di anni. Tuttavia, per masse stellari prossime alla 
  , la fase di cristallizzazione ha inizio molto prima a causa della densità elevata, sicché una nana bianca massiccia può trovarsi in gran parte cristallizzata già a temperature superficiali dell'ordine dei 12 000 K.La misura del grado di cristallizzazione (Γ) è data dalla formula
    {\displaystyle \Gamma ={\frac {E_{coulombiana}}{E_{termica}}}={\frac {\frac {Z^{2}}{d_{i}}}{{\frac {3}{2}}KT}}}
    {\displaystyle {\frac {4}{3}}\pi d_{i}^{3}\sim {\frac {1}{n_{i}}}={\frac {\mu _{i}m_{H}}{\rho }}}
Una serie di campagne osservative astrosismologiche iniziate nel 1995 indussero a ritenere che le nane bianche pulsanti fossero un buon test per verificare o eventualmente confutare la teoria della cristallizzazione. Sulla base di queste osservazioni astrosismologiche, nel 2004 un gruppo di ricercatori dell'Harvard-Smithsonian Center for Astrophysics stimarono che circa il 90% della massa della nana BPM 37093 fosse cristallizzata; studi successivi hanno però ridimensionato questo valore, considerando la frazione di massa cristallizzata compresa fra il 32% e l'82%.
Sebbene la maggior parte delle nane bianche nell'attuale epoca dell'universo siano composte prevalentemente da carbonio e ossigeno, le indagini spettroscopiche mostrano una marcata dominanza delle linee dell'idrogeno (serie di Balmer) o dell'elio, a seconda che la loro atmosfera sia dominata o dall'uno o dall'altro elemento; l'elemento dominante nell'atmosfera è di solito almeno 1000 volte più abbondante rispetto a tutti gli altri elementi. Come spiegato da Évry Schatzman negli anni quaranta, l'alta gravità superficiale potrebbe essere la causa di questa emissione: infatti, gli elementi più pesanti tenderebbero a precipitare negli strati più profondi, mentre elementi leggeri come l'idrogeno e l'elio, che meno risentono dell'effetto della gravità, tenderebbero a restare in alta quota. Quest'atmosfera, l'unica parte della nana bianca a noi visibile, sarebbe lo strato più elevato di una struttura che è il relitto dell'involucro della stella progenitrice quando si trovava nel ramo asintotico delle giganti e potrebbe contenere, oltre agli elementi che componevano la stella, anche del materiale acquisito dal mezzo interstellare. Si ipotizza che quest'involucro, nel caso l'elemento dominante sia l'elio, consista di uno strato molto ricco di elio, con una massa non superiore a un centesimo della massa solare complessiva; mentre se a dominare è l'idrogeno, la sua massa potrebbe essere pari a un decimillesimo di quella solare.
Nonostante siano molto sottili, gli strati esterni determinano l'evoluzione termica delle nane bianche. Poiché gli elettroni degenerati presenti nella nana bianca conducono bene il calore, gran parte della massa di questi astri è prevalentemente isoterma, nonché molto calda: una nana bianca con una temperatura superficiale compresa fra 8000 K e 16 000 K potrebbe avere una temperatura interna compresa fra i 5 e i 20 milioni di K; la stella mantiene una temperatura molto elevata semplicemente grazie al fatto che gli strati più esterni sono opachi alla radiazione.Il primo sistema per classificare gli spettri delle nane bianche fu sviluppato da Gerard Peter Kuiper nel 1941, seguito da molti altri schemi di classificazione, proposti e usati. Il sistema attualmente in uso fu proposto da Edward M. Sion e dai suoi coautori nel 1983 ed è stato rivisto più volte in seguito; questo schema classifica lo spettro con un simbolo che consiste di una D iniziale (dall'inglese Dwarf, "Nana"), una lettera che descrive la caratteristica principale dello spettro e un'altra opzionale che codifica una sequenza di caratteristiche secondarie (come mostrato nella tabella a destra), più un indice di temperatura, calcolato dividendo 50 400 K per la temperatura effettiva. Ad esempio:
una nana bianca che presenta nel suo spettro solo righe dell'elio neutro (He I) ed una temperatura effettiva pari a circa 15 000 K verrà classificata come DB3, mentre se si ha una certezza circa la precisione delle misure di temperatura, DB3.5;
una nana bianca con un campo magnetico polarizzato, una temperatura effettiva pari a 17 000 K e uno spettro dominato dalle righe dell'He I, in cui sono visibili anche alcune righe dell'idrogeno, avrà una classificazione DBAP3. I classici simboli di approssimazione "?" e ":" vengono invece usati se la classificazione è incerta.Le nane bianche la cui classificazione primaria dello spettro è DA possiedono un'atmosfera dominata dall'idrogeno; questo tipo costituisce la gran parte (circa i tre quarti) di tutte le nane bianche conosciute. Una piccola frazione (circa lo 0,1%) hanno atmosfere al carbonio, le cosiddette nane DQ calde (
   ~15 000 K); le altre stelle (classificabili DB, DC, DO, DZ e le DQ fredde) hanno atmosfere dominate dall'elio. Qualora il carbonio e i metalli non siano presenti, la classificazione spettrale dipende dalla temperatura effettiva: fra i 100 000 K e i 45 000 K lo spettro viene classificato DO ed è dominato dall'elio ionizzato una volta; dai 30 000 K ai 45 000 K, lo spettro è classificato DB e mostra righe dell'elio neutro, mentre sotto i 12 000 K lo spettro è privo di emissioni ed è classificato DC. La ragione dell'assenza di nane bianche con un'atmosfera dominata dall'elio e una temperatura effettiva compresa fra 30 000 K e 45 000 K, chiamata DB gap (mancanza di DB), non è chiara; si sospetta che possa essere dovuta alla competizione di processi evolutivi atmosferici, come la separazione gravitazionale degli elementi e il rimescolamento convettivo.
Negli anni sessanta fu ipotizzato che le nane bianche potessero avere dei campi magnetici generati dalla conservazione del flusso magnetico totale superficiale durante l'evoluzione di una normale stella di piccola massa in una nana bianca. Secondo questa teoria, qualora la stella progenitrice avesse un campo magnetico originario di circa ~100 gauss (0,01 T), il collasso in nana bianca farebbe variare il campo sino a ~(100×100)²=106 gauss (100 T), dato che il raggio della stella diminuisce di un fattore 100. La prima nana magnetica ad essere osservata fu GJ 742, il cui campo magnetico fu dedotto nel 1970 a partire dall'emissione di luce circolarmente polarizzata. Da allora sono stati scoperti campi magnetici in oltre 100 nane bianche, con valori compresi tra 2×10³ e 109 gauss (da 0,2 T a 100 kT); tuttavia, solo una minima parte delle nane bianche sinora conosciute è stata esaminata per misurarne il campo magnetico, e si stima che almeno il 10% di esse possieda dei campi con intensità superiori ad 1 milione di gauss (100 T).
Pur essendo arrivate al termine della loro esistenza, le nane bianche non sono esattamente stelle "tranquille". La loro struttura interna, infatti, attraversa più fasi di assestamento in seguito alle quali la stella inizia a manifestare fenomeni di instabilità, principalmente pulsazioni dovute alla propagazione di onde gravitazionali non radiali. Queste provocano una variazione periodica della superficie radiante della stella, e quindi una corrispondente modulazione dell'intensità luminosa; la variazione di luminosità è però piuttosto piccola, compresa tra l'1% e il 30%. L'osservazione di tali variazioni permette di determinare da un punto di vista astrosismologico la struttura interna di tali oggetti.La scoperta delle nane bianche pulsanti avvenne nel 1965-66, quando l'astronomo Arlo U. Landolt osservò che la nana bianca HL Tau 76, scoperta cinque anni prima da Guillermo Haro e Willem Luyten, mostrava una variazione della propria luminosità con un periodo di circa 12,5 minuti. Tuttavia l'idea che potessero esistere delle nane bianche variabili risaliva già a qualche tempo prima, e si riteneva che potessero avere un periodo di variabilità dell'ordine dei 10 secondi; l'idea non trovò però riscontro sino alla scoperta di HL Tau 76.
Le nane bianche pulsanti sono suddivise in tre principali sottogruppi a seconda delle loro caratteristiche spettrali:
DAV, o stelle ZZ Ceti (di cui fa parte HL Tau 76), di tipo spettrale DA e caratterizzate da atmosfere particolarmente ricche di idrogeno;
DBV, o stelle V777 Herculis, di classe spettrale DB e caratterizzate da atmosfere particolarmente ricche di elio;
stelle GW Virginis, a loro volta suddivise nei tipi DOV e PNNV, con atmosfere abbondanti di elio, ossigeno, e carbonio. Queste ultime non sono delle nane bianche in senso stretto, ma piuttosto una fase di passaggio tra la fase di stella del ramo asintotico delle giganti e la fase di nana bianca vera e propria; per questo motivo non sarebbe errato riferirsi a queste come pre-nane bianche.
Le nane bianche si trovano, oltre che singolarmente, anche in sistemi con altre stelle o addirittura in sistemi planetari, che vengono ereditati dalla stella progenitrice e possono interagire con la nana in vari modi. Si conoscono numerosi sistemi stellari di cui almeno una componente sia una nana bianca: per fare qualche esempio, la già citata Sirio, attorno a cui orbita la nana Sirio B, la più vicina al sistema solare, o ancora Procione, Keid, IK Pegasi e via discorrendo.
Probabile testimonianza di interazioni in un sistema binario è la Nebulosa Occhio di Gatto (NGC 6543), la cui peculiare forma sarebbe dovuta all'esistenza di un disco di accrescimento causato dal trasferimento di massa tra le due componenti del sistema, una delle quali in evoluzione verso la fase di nana bianca, che può aver generato i getti polari che interagiscono con la materia espulsa precedentemente.Le osservazioni spettroscopiche agli infrarossi condotte dal Telescopio spaziale Spitzer della NASA sulla porzione centrale della nebulosa planetaria NGC 7293 (la Nebulosa Elica) suggeriscono la presenza di un disco di materia circumstellare, che potrebbe esser stato originato dalle collisioni di alcune comete che erano in orbita attorno alla stella progenitrice, in fase di evoluzione verso lo stadio di nana bianca. È inoltre probabile che l'emissione X della stella centrale sia dovuta alla caduta di una certa quantità di materiali dal disco sulla superficie della stella stessa. Allo stesso modo, alcune osservazioni condotte nel 2004 indicarono la presenza di un disco di polveri attorno alla giovane nana bianca G29-38 (originatasi circa 500 milioni di anni fa da una gigante AGB), che si sarebbe formato a causa della distruzione mareale di una cometa che sarebbe passata molto vicina alla nana bianca al suo periastro.Se la nana bianca si trova in un sistema binario assieme ad una compagna gigante, l'interazione tra le due stelle potrebbe dar luogo a diversi fenomeni: in primo luogo le variabili cataclismiche (tra cui si annoverano le novae e le supernovae di tipo Ia); quindi le cosiddette sorgenti di raggi X supermolli (in inglese super-soft x-ray sources), che si originano qualora la materia, sottratta alla stella compagna dalla nana bianca, precipiti sulla sua superficie con una velocità tale da mantenere costante un principio di fusione sulla superficie dell'oggetto compatto, che fa sì che l'idrogeno in caduta sull'oggetto venga subito convertito in elio. Fanno parte di questa categoria di oggetti le nane bianche più massicce caratterizzate da altissime temperature superficiali (comprese tra 0,5 × 106 e 1 × 106 K).
I sistemi binari costituiti da una nana bianca che assume materia dalla compagna prendono il nome di variabili cataclismiche.Quando il processo di accrescimento della nana dovuto al trasferimento di massa nel sistema binario non è in grado di farla avvicinare al limite di Chandrasekhar, la materia ricca di idrogeno accresciuta sulla sua superficie può andare incontro ad un'esplosione termonucleare. Finché il nucleo della nana bianca resta integro, tali esplosioni superficiali possono andare incontro a recidività fin tanto che il processo di accrescimento va avanti; questi periodici fenomeni cataclismici prendono il nome di novae classiche (o novae ricorrenti). Esiste anche un particolare tipo di novae, le cosiddette novae nane, le quali hanno dei picchi di luminosità più frequenti ma meno intensi rispetto alle novae classiche; si ritiene che si formino non dalla fusione nucleare della materia accumulata in superficie ma dal violento rilascio dell'energia potenziale gravitazionale durante il processo di accrescimento.Oltre alle novae e alle novae nane, esistono diverse altre classi di variabili cataclismiche, tutte caratterizzate da improvvise variazioni nella luminosità e da emissioni X.
La massa di una singola nana bianca, come già visto, non può superare il valore limite della 
   (1,44 M☉), valore che può aumentare se l'astro ruota velocemente e in maniera non uniforme. Tuttavia, in condizioni particolari, come la presenza di una compagna binaria gigante, può aver luogo il fenomeno del trasferimento di massa, che permette alle nane bianche di acquisire ulteriore materia aumentando sia la propria massa che la propria densità. Se la massa si avvicina o supera tale limite, la nana può teoricamente o collassare in una stella di neutroni oppure andare incontro a una violenta ed incontrollata ignizione della fusione nucleare all'interno della nana (detonazione del carbonio) che ne determina l'esplosione in supernova di tipo Ia.La teoria più accreditata in merito alla formazione di tali supernovae, detta della singola degenerazione, considera una nana bianca al carbonio-ossigeno che assume materia da una stella gigante in un sistema binario, incrementando la propria massa e sottoponendo le parti centrali ad una pressione ancora superiore. Si ritiene che il riscaldamento, dovuto alla graduale compressione del nucleo residuo, inneschi la fusione del carbonio quando la massa della stella degenere raggiunge il valore della massa di Chandrasekhar. La reazione termonucleare che ne deriva dilania la nana bianca in pochi secondi, producendo l'esplosione della supernova di tipo Ia.Le supernovae del tipo Ia possono generarsi, secondo una teoria detta della doppia generazione, anche a seguito della coalescenza di due nane bianche al carbonio ossigeno. Se una coppia di stelle di questo tipo si fonde andando a creare un oggetto con massa superiore al limite di Chandrasekhar, si innesca la violenta fusione del carbonio e l'oggetto risultante esplode immediatamente.Lo studio delle supernovae Ia riveste una particolare importanza nell'astrofisica, per via della loro utilità come candele standard nella misurazione delle distanze extragalattiche: infatti, poiché tutte le supernovae di tipo Ia hanno all'incirca la stessa luminosità, la loro magnitudine apparente dipende quasi esclusivamente dalla distanza cui si trova l'oggetto preso in considerazione.
L'evoluzione di un sistema binario può portare, qualora le due stelle che lo costituiscono abbiano una massa adeguata, alla formazione di un sistema costituito da due nane bianche. I sistemi composti da due nane bianche hanno come sigla DWD, sigla in inglese per Double White dwarf (doppia nana bianca). La scoperta di simili sistemi e l'osservazione, soprattutto nei raggi X, delle interazioni reciproche tra le due componenti del sistema hanno portato allo sviluppo di modelli sui meccanismi che potrebbero condurre alla fusione di due nane bianche.Inizialmente due nane bianche di massa diversa (in genere la più massiccia al carbonio-ossigeno e la più leggera ricca in elio) si trovano ad una distanza piuttosto piccola l'una dall'altra. Nel corso di migliaia di anni, l'orbita delle due stelle attorno al comune baricentro inizia a restringersi e a decadere a causa della progressiva perdita del momento angolare, dovuta sia alle interazioni magnetiche tra le due stelle e le loro atmosfere, sia all'emissione di onde gravitazionali. La progressiva diminuzione dell'ampiezza dell'orbita e il conseguente aumento dell'attrazione gravitazionale tra le due componenti provoca lo smembramento della nana all'elio; il processo di rottura è estremamente complesso e porterebbe alla formazione di un disco di plasma quasi degenere in orbita attorno alla nana al carbonio-ossigeno.Man mano che perdono il loro momento angolare, le particelle del disco precipitano sulla superficie della nana superstite, accrescendone la massa. Quando il processo di accrescimento ha portato sulla superficie della stella una massa sufficiente si ha l'innesco delle reazioni nucleari, che causano un'espansione dell'astro. Ovviamente, perché si possa verificare questo fenomeno, è necessario che la massa complessiva delle due nane bianche non ecceda la 
L'oggetto così formato fa parte di un particolare tipo di stelle, denominate stelle all'elio estreme. Si tratta di astri meno massicci del Sole ma molto più estesi, con dimensioni paragonabili a quelle di una stella gigante, e caldi. Il motivo che ha portato gli astrofisici a ritenere che questa particolare classe stellare tragga origine non da una nube di idrogeno molecolare ma dalla fusione di due nane bianche sta proprio nella particolare composizione chimica: infatti sono costituite prevalentemente da elio, con una consistente presenza di carbonio, azoto ed ossigeno e tracce di tutti gli altri elementi stabili, mentre l'idrogeno è quasi assente.Tali stelle presentano anche una certa variabilità, associata a pulsazioni radiali della superficie stellare.
(EN) George Forbes, History of Astronomy, Londra, Watts & Co., 1909. (e-book libero del Progetto Gutenberg)
 H. L. Shipman, L'Universo inquieto. Guida all'osservazione a occhio nudo e con il telescopio. Introduzione all'astronomia, Bologna, Zanichelli, 1984, ISBN 88-08-03170-5.
 H. Reeves, L'evoluzione cosmica, Milano, Rizzoli–BUR, 2000, ISBN 88-17-25907-1.
(EN) John Gribbin, Mary Gribbin, Stardust: Supernovae and Life&mdash - The Cosmic Connection, Yale University Press, 2001, ISBN 0-300-09097-8.
 AA.VV, L'Universo - Grande enciclopedia dell'astronomia, Novara, De Agostini, 2002.
 J. Gribbin, Enciclopedia di astronomia e cosmologia, Milano, Garzanti, 2005, ISBN 88-11-50517-8.
 W. Owen et al., Atlante illustrato dell'Universo, Milano, Il Viaggiatore, 2006, ISBN 88-365-3679-4.
(EN) Martin Schwarzschild, Structure and Evolution of the Stars, Princeton University Press, 1958, ISBN 0-691-08044-5.
(EN) Robert G. Aitken, The Binary Stars, New York, Dover Publications Inc., 1964.
(EN) Victor G. Szebehely, Richard B. Curran, Stability of the Solar System and Its Minor Natural and Artificial Bodies, Springer, 1985, ISBN 90-277-2046-0.
(EN) C. J. Lada, N. D. Kylafits, The Origin of Stars and Planetary Systems, Kluwer Academic Publishers, 1999, ISBN 0-7923-5909-7.
(EN) Cliff Pickover, The Stars of Heaven, Oxford, Oxford University Press, 2001, ISBN 0-19-514874-6.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
 M. Hack, Dove nascono le stelle. Dalla vita ai quark: un viaggio a ritroso alle origini dell'Universo, Milano, Sperling & Kupfer, 2004, ISBN 88-8274-912-6.
 J. Lindstrom, Stelle, galassie e misteri cosmici, Trieste, Editoriale Scienza, 2006, ISBN 88-7307-326-3.
 C. Abbondi, Universo in evoluzione dalla nascita alla morte delle stelle, Sandit, 2007, ISBN 88-89150-32-7.
(EN) J. Craig Wheeler, Cosmic Catastrophes: Exploding Stars, Black Holes, and Mapping the Universe, 2ª ed., Cambridge, Cambridge University Press, 2007, ISBN 0-521-85714-7.
S. Chandrasekhar, An Introduction to the Study of Stellar Structure, New York, Dover, 1939, ISBN 0-486-60413-6.
 S. Chandrasekhar, Principles of Stellar Dynamics, New York, Dover, 2005 (1ª ed. 1942), ISBN 0-486-44273-X.
 Stuart L. Shapiro, Saul A. Teukolsky, Black holes, white dwarfs, and neutron stars: the physics of compact objects, New York, Wiley, 1983, ISBN 0-471-87317-9.
 S. D. Kawaler, I. Novikov e G. Srinivasan, Stellar remnants, Berlino, Springer, 1997, ISBN 3-540-61520-2.
(EN) Edward M. Sion; Stephane Vennes; Harry L. Shipman, White Dwarfs - Cosmological and Galactic probes, Dordrecht, Springer, 2005, ISBN 1-4020-3725-2.
S. Chandrasekhar, The Maximum Mass of Ideal White Dwarfs, in The Astrophysical Journal, vol. 74, nº 1, 1931,  pp. 81-82. URL consultato il 30 ottobre 2008.
 Fred Hoyle, Note on equilibrium configurations for rotating white dwarfs, in Monthly Notices of the Royal Astronomical Society, vol. 107, 1947,  pp. 231-236. URL consultato il 30 novembre 2008.
 W. J. Luyten, The search for white dwarfs, in Astronomical Journal, vol. 55, 1950,  pp. 86-89, DOI:10.1086/106358. URL consultato il 30 ottobre 2008.
 George M. Lawrence, Jeremiah P. Ostriker e James E. Hesser, Ultrashort-Period Stellar Oscillations. I. Results from White Dwarfs, Old Novae, Central Stars of Planetary Nebulae, 3C 273, and Scorpius XR-1, in The Astrophysical Journal, vol. 148, nº 3, giugno 1967,  pp. L161–L163.
 J. P. Ostriker e P. Bodenheimer, Rapidly Rotating Stars. II. Massive White Dwarfs, in The Astrophysical Journal, vol. 151, 1968,  pp. 1089-1098, DOI:10.1086/149507. URL consultato il 30 novembre 2008.
 G. P. McCook e E.M. Sion, A Catalog of Spectroscopically Identified White Dwarfs, in The Astrophysical Journal Supplement Series, vol. 121, nº 1, 1999,  pp. 1-130, DOI:10.1086/313186. URL consultato il 30 ottobre 2008.
 D. T. Wickramasinghe e Lilia Ferrario, Magnetism in Isolated and Binary White Dwarfs, in Publications of the Astronomical Society of the Pacific, vol. 112, nº 773, luglio 2000,  pp. 873–924.
 P. Gil-Pons, E. García-Berro, On the formation of oxygen-neon white dwarfs in close binary systems, in Astronomy and Astrophysics, vol. 375, 2001,  pp. 87–99, DOI:10.1051/0004-6361:20010828. URL consultato il 15 maggio 2007.
 B. K. Gibson and C. Flynn, White Dwarfs and Dark Matter, in Science, vol. 292, nº 5525, 22 giugno 2001,  p. 2211, DOI:10.1126/science.292.5525.2211a.
 James Liebert, P. Bergeron e J. B. Holberg, The True Incidence of Magnetism Among Field White Dwarfs, in Astronomical Journal, vol. 125, nº 1, gennaio 2003,  pp. 348–353.
 S.-C. Yoon, N. Langer, Presupernova Evolution of Accreting White Dwarfs with Rotation, in Astronomy and Astrophysics, vol. 419, nº 2, maggio 2004,  pp. 623–644. URL consultato il 30 maggio 2007.
 O. G. Benvenuto e M. A. De Vito, The formation of helium white dwarfs in close binary systems - II, in Monthly Notices of the Royal Astronomical Society, vol. 362, nº 3, 2005,  pp. 891-905.
 J. B. Holberg, How Degenerate Stars Came to be Known as White Dwarfs, in Bulletin of the American Astronomical Society, vol. 37, dicembre 2005,  p. 1503.
 Daniel J. Eisenstein et al., A Catalog of Spectroscopically Confirmed White Dwarfs from the Sloan Digital Sky Survey Data Release 4, in The Astrophysical Journal Supplement Series, vol. 167, nº 1, novembre 2006,  pp. 40–58.
 S. Jordan, R. Aznar Cuadrado, R. Napiwotzki, H. M. Schmid e S. K. Solanki, The fraction of DA white dwarfs with kilo-Gauss magnetic fields, in Astronomy and Astrophysics, vol. 462, nº 3, 11 febbraio 2007,  pp. 1097–1101.
Tirion, Sinnott, Sky Atlas 2000.0, 2ª ed., Cambridge, USA, Cambridge University Press, 1998, ISBN 0-933346-90-5.
 Tirion, The Cambridge Star Atlas 2000.0, 3ª ed., Cambridge, USA, Cambridge University Press, 2001, ISBN 0-521-80084-6.
 Nane bianche e meccanica quantistica, su meccanica.com. URL consultato il 16 agosto 2008.
(EN) G. P.McCook e E. M. Sion, White Dwarf Catalogue (WD), Villanova University. URL consultato il 16 agosto 2008.
Nanette Diaz Barragán (Los Angeles, 15 settembre 1976) è una politica statunitense, membro della Camera dei Rappresentanti per lo stato della California.
Figlia di immigrati messicani, Nanette Barragán crebbe a Carson, in California e si laureò in scienze politiche all'Università della California, Los Angeles e in legge alla University of Southern California. 
Nel 2013 venne eletta nel consiglio comunale di Hermosa Beach, dove si batté soprattutto in favore dell'ambiente opponendosi a delle trivellazioni petrolifere nell'area del comune. Nel 2015 divenne sindaco pro tempore della città, prima donna ispanica a ricoprire la carica.
Poco dopo però si dimise per candidarsi al seggio della Camera rappresentante il quarantaquattresimo distretto della California, lasciato vacante da Janice Hahn. La sua candidatura fu subito sostenuta da molti parlamentari ispanici nonché da gruppi femministi, progressisti e ambientalisti, dal governatore della California Jerry Brown e dal sindaco di Los Angeles Eric Garcetti. Nelle cosiddette jungle primaries (primarie a cui partecipano i candidati di tutti i partiti e che qualificano i due più votati alle elezioni generali) dell'8 giugno arrivò seconda dopo il compagno di partito Isadore Hall. Nelle elezioni generali dell'8 novembre ribaltò però il verdetto, imponendosi di misura con il 51,2% dei voti.

Napoleone Bonaparte (Ajaccio, 15 agosto 1769 – Longwood, Isola di Sant'Elena, 5 maggio 1821) è stato un politico e generale francese, fondatore del Primo Impero francese e protagonista della prima fase della storia contemporanea europea detta età napoleonica.
Ufficiale d'artiglieria e quindi generale durante la rivoluzione francese, divenne famoso come principale generale della Francia rivoluzionaria grazie alle vittorie ottenute nel corso della prima campagna d'Italia. Dopo il colpo di Stato del 18 brumaio (9 novembre 1799) assunse il potere in Francia: fu Primo Console dal novembre di quell'anno al 18 maggio 1804, e Imperatore dei francesi, con il nome di Napoleone I (Napoléon Ier) dal 2 dicembre 1804 al 14 aprile 1814 e nuovamente dal 20 marzo al 22 giugno 1815. Fu anche presidente della Repubblica Italiana dal 1802 al 1805, re d'Italia dal 1805 al 1814, «mediatore» della Confederazione svizzera dal 1803 al 1813 e «protettore» della Confederazione del Reno dal 1806 al 1813.
Grande uomo di guerra, protagonista di oltre venti anni di campagne in Europa, Napoleone è stato considerato il più grande stratega della storia dallo storico militare Basil Liddell Hart, mentre lo storico Evgenij Tàrle non esita a definirlo "l'incomparabile maestro dell'arte della guerra" e "il più grande dei grandi". Grazie al suo sistema di alleanze e a una serie di brillanti vittorie contro le potenze europee, conquistò e governò larga parte dell'Europa continentale, esportando gli ideali rivoluzionari di rinnovamento sociale e arrivando a controllare numerosi Regni tramite persone a lui fedeli (Giuseppe Bonaparte in Spagna, Gioacchino Murat nel Regno di Napoli, Girolamo Bonaparte in Vestfalia, Jean-Baptiste Jules Bernadotte nel Regno di Svezia e Luigi Bonaparte nel Regno d'Olanda).
La sua riforma del sistema giuridico (confluita nel Codice Napoleonico), introdusse chiarezza e semplicità delle norme e pose le basi per il moderno diritto civile.
La disastrosa campagna di Russia (1812), segnò il tramonto del suo dominio sull'Europa. Sconfitto nella battaglia di Lipsia dagli alleati europei nell'ottobre del 1813, Napoleone abdicò il 4 aprile 1814, e fu esiliato nell'isola d'Elba. Nel marzo del 1815, abbandonata furtivamente l'isola, sbarcò a Golfe Juan, vicino ad Antibes e rientrò a Parigi senza incontrare opposizione, riconquistando il potere per il periodo detto dei "cento giorni", finché non venne definitivamente sconfitto dalla settima coalizione nella battaglia di Waterloo, il 18 giugno 1815. Trascorse gli ultimi anni di vita in esilio all'isola di Sant'Elena, sotto il controllo dei britannici. Dopo la sua caduta il congresso di Vienna ristabilì in Europa i vecchi regni pre-napoleonici (Restaurazione).
Fu il primo regnante della dinastia dei Bonaparte. Sposò Giuseppina di Beauharnais nel 1796, e in seconde nozze l'arciduchessa Maria Luisa d'Austria, l'11 marzo 1810, dalla quale ebbe l'unico figlio legittimo, Napoleone Francesco, detto il re di Roma (1811-1832). La sua figura ha ispirato artisti, letterati, musicisti, politici, filosofi e storici, dall'Ottocento ai giorni nostri.
Napoleone Bonaparte nacque ad Ajaccio, in Corsica, poco più di un anno dopo la stipula del trattato di Versailles del 1768, con il quale la Repubblica di Genova lasciava mano libera alla Francia nell'isola, che fu così invasa dalle armate di Luigi XV e annessa al patrimonio personale del re. La famiglia Bonaparte apparteneva alla piccola borghesia còrsa e aveva forse lontane origini nobili genovesi.Il padre di Napoleone, Carlo Maria Buonaparte (Napoleone cambiò il cognome in "Bonaparte" dopo la morte del padre, pochi giorni prima di sposare Giuseppina e partire per la campagna d'Italia, per renderlo più adatto alla lingua francese), avvocato, laureatosi all'Università di Pisa, aveva effettuato ricerche araldiche per ottenere presso i lontani parenti di San Miniato una patente di nobiltà che gli conferisse prestigio in Patria e gli permettesse di meglio provvedere all'istruzione dei figli. In realtà già nel suo atto di battesimo, redatto ad Ajaccio in lingua italiana, viene attestata la nobiltà della famiglia e si riporta il cognome Bonaparte, prova che esso non era definitivamente fissato nella forma Buonaparte, mentre nei successivi atti, in italiano, relativi a Paola e a Luigi Napoleone il cognome, ancora nella forma Bonaparte, è preceduto dalla particella "de". Carlo Maria Bonaparte morì prematuramente a causa di un tumore dello stomaco, il 24 febbraio 1785, a Montpellier.
La madre era Maria Letizia Ramolino, discendente da nobili toscani e lombardi; al momento del matrimonio, il 2 giugno 1764, aveva 14 anni, mentre il marito ne aveva 18. La coppia ebbe 13 figli, di cui solo otto sopravvissero: oltre Napoleone anche i fratelli Giuseppe, Luciano, Luigi e Girolamo; le sorelle Elisa, Paolina e Carolina. Lo stesso Napoleone disdegnò in più occasioni tali ascendenze illustri affermando che voleva essere fondatore e non discendente di tale nobiltà.I due genitori combatterono nella guerra fra i corsi e i francesi e Maria combatté anche quando era incinta di Napoleone, suo secondo figlio. Il 15 agosto 1769 durante la festa dell'assunzione si recò alla cattedrale di Ajaccio, al suo ritorno a casa, intorno a mezzogiorno si accasciò dando alla luce Napoleone. Venne battezzato un anno ed undici mesi dopo, il 21 luglio 1771.
A cinque anni venne iscritto in un asilo d'infanzia in Francia, studiò con l'abate Recco per quattro anni, nei quali ricevette educazione anche dallo zio, l'arcidiacono Luciano.
Fu grazie al titolo nobiliare ottenuto in Toscana che il padre Carlo poté iscriversi al Libro della nobiltà di Corsica, istituito dai francesi per consolidare la conquista dell'isola e, solo grazie a tale iscrizione, all'età di nove anni, il giovane Napoleone fu ammesso il 23 aprile 1779, sempre per iniziativa del padre, alla Scuola reale di Brienne-le-Château, nel nord della Francia, dove rimase fino al 17 ottobre 1784 (alcuni storici, erroneamente, ritengono fino al 30 ottobre dello stesso anno). Per migliorare il suo francese e prepararsi alla scuola, prima frequentò per quattro mesi il collegio di Autun, i suoi studi furono finanziati grazie a una borsa di studio di duemila franchi.
Napoleone inizialmente non si considerava francese e si sentiva a disagio in un ambiente dove i suoi compagni di corso erano in massima parte provenienti dalle file dell'alta aristocrazia transalpina e lo prendevano crudelmente in giro motteggiando il suo nome come "la paille au nez = la paglia per il naso" (l'accusa di essere straniero l'avrebbe perseguitato per tutta la vita). Qui strinse amicizia con Louis-Antoine Fauvelet de Bourrienne, suo futuro biografo, e nel frattempo il giovane Napoleone si dedicò con costanza agli studi, riuscendo particolarmente bene in matematica.Seguì le idee ateiste del collegio e lui stesso narrò che a 11 anni la sua fede vacillò.Grazie alla sua nascita in contesto italiano/toscano-corso, mantenne comunque un legame forte con la lingua e la cultura toscana/italiana, come dimostra il fatto che tra i suoi libri più cari, che portava sempre con sé, c'era la versione cesarottiana dei Canti di Ossian, saga poetica del guerriero celtico Ossian.
Dopo il giudizio positivo del cavaliere di Kéralio, il 22 settembre 1784 il suo successore, l'ispettore militare Reynaud des Monts, gli concesse l'ammissione alla Regia Scuola Militare di Parigi, fondata da Luigi XV su consiglio di Madame de Pompadour, dove giunse nella sera del successivo 21 ottobre, partito giorni prima il 17. Nel 1785 tentò di passare in Marina, ma in seguito all'annullamento degli esami d'ammissione di quell'anno, passò in artiglieria, desideroso di abbandonare gli studi al più presto e dedicarsi alla carriera militare. Alloggiava in una mansarda. Fra i suoi insegnanti figurava Gaspard Monge, creatore della geometria descrittiva.
Ottenne quindi la nomina a sottotenente a soli 16 anni e fu distaccato, il 1º settembre 1785, presso un reggimento d'artiglieria di stanza a La Fère, come sottoluogotenente, per assumere la luogotenenza, pochi mesi dopo, presso un reggimento di stanza a Valence, nel sud-est della Francia. In quei tempi si innamorò prima di Caroline, figlia di Anna du Colombier e in seguito di Louise-Marie-Adelaide de Saint-Germain, in entrambi i casi venne rifiutato. La sua prima relazione fu con una prostituta. Nel 1787 tornò a Parigi, poi viaggiò in Corsica e infine raggiunse il reggimento ad Auxonne.
Frattanto il giovane Napoleone continuava a detestare segretamente la Francia e i francesi e a coltivare la causa dell'indipendenza della Corsica, come testimoniato significativamente da un suo scritto del 1787:
Allo scoppio della rivoluzione nel 1789, Napoleone, ventenne e ormai ufficiale del re Luigi XVI, riuscì a ottenere una lunga licenza grazie alla quale poté ritornare al sicuro in Corsica. Una volta stabilitosi qui si unì al movimento rivoluzionario dell'isola assumendo il grado di tenente colonnello della Guardia Nazionale. Nel 1791 si innamorò di Manesca Pillet ma venne rifiutato, e dopo essere stato per alcuni mesi a Auxonne il 1º giugno venne inviato nel 4º reggimento d'artiglieria a Valence con il grado di primo luogotenente. Nel gennaio del 1792 si candidò come tenente colonnello e venne eletto, con alcuni dubbi, il 28 marzo, in seguito verrà momentaneamente retrocesso al rango di capitano. Per i suoi continui viaggi in Corsica, superando il tempo concessogli per la licenza militare, rischiò di essere considerato disertore, preoccupato ritornò a Parigi nello stesso anno.
Nel frattempo in Corsica infuriava la guerra civile scoppiata appunto nel 1793. Già dal 1792 gli eccessi rivoluzionari di settembre, che anticiparono l'instaurazione del "Terrore" dell'estate successiva,  avevano spinto l'eroe nazionale dell'indipendenza corsa, Pasquale Paoli (che era rientrato trionfalmente nel suo Paese nel 1790, dopo il lungo esilio impostogli dai Re di Francia), a prendere le distanze da Parigi e a riprendere la lotta per l'indipendenza della Corsica. Accusato di tradimento e inseguito da un mandato di arresto emesso dalla Convenzione nazionale il 2 aprile 1793, Paoli ruppe gli indugi il 17 aprile, appellandosi direttamente a tutta la popolazione còrsa affinché difendesse la propria patria e i propri diritti. La famiglia Buonaparte, che pure aveva sostenuto Paoli al tempo della rivolta contro Genova e poi contro le Armate di Luigi XV (il padre Carlo e forse anche la madre parteciparono accanto a Paoli alla battaglia di Ponte Nuovo contro i francesi), scelse però la causa francese.Nel febbraio 1793 Napoleone comandò i 350 uomini dell'11º battaglione verso l'isola della Maddalena in Sardegna. Il 22 febbraio sbarcò a Santo Stefano; l'attacco però non riuscì, in quanto mancò l'appoggio previsto della corvetta Fauvette.Napoleone fuggì rapidamente ad Ajaccio e di lì riparò con l'intera famiglia, accusata di tradimento, a Tolone. Il 12 settembre 1793 giunse al quartier generale di Cartaux. In sei settimane riorganizzò le forze per l'assedio alla città, preparò 100 pezzi di grosso calibro e raccolse vari ufficiali competenti. Con l'appoggio di Gasparin, uno dei tre commissari a Tolone, riuscì ad avere il controllo dell'artiglieria d'assedio; intanto il 19 ottobre era divenuto capo di battaglione. A Cartaux successero Doppet e poi il capace generale Jacques François Dugommier. Napoleone conobbe Andoche Junot, che sarebbe stato in seguito governatore di Parigi. Il 1º dicembre viene nominato dal generale Dugommier aiutante generale. Riuscì a conquistare il forte dell'Eguillette, chiamato la piccola Gibilterra, e dopo gli altri forti nel dicembre 1793, liberò il porto di Tolone dai monarchici e dalle truppe inglesi che li appoggiavano. Secondo Chateaubriand, in questa occasione il giovane Napoleone si macchiò di massacri spietati contro la popolazione.
Tolone fu il suo primo clamoroso e avventuroso successo militare, che gli valse la nomina a generale di brigata il 22 dicembre e l'attenzione del futuro membro del Direttorio Paul Barras, che lo aiuterà poi nella successiva scalata al potere. La sua amicizia con Augustin Robespierre, fratello di Maximilien, prima lo liberò dagli arresti in casa cui era stato costretto nel 1794 poi lo fece cadere in disgrazia all'indomani del 9 termidoro e della conseguente fine del Terrore. Venne arrestato con l'accusa di spionaggio e poi liberato. Le sue avventure galanti lo portarono a sedurre Louise Gauthier, moglie di un deputato, e a fidanzarsi, il 21 aprile 1795, con Désirée Clary.Tuttavia la fortuna gli arrise quando il 13 vendemmiaio (5 ottobre 1795) Barras lo nominò, all'improvviso, comandante della piazza di Parigi, con l'incarico di salvare la Convenzione nazionale dalla minaccia dei monarchici (realisti). Con l'aiuto di Gioacchino Murat al comando della cavalleria, Napoleone colpì spietatamente i rivoltosi scongiurando un nuovo colpo di Stato. In seguito al brillante successo, Barras lo nominò generale del Corpo d'armata dell'Interno.
Il 9 marzo 1796 Napoleone sposò Giuseppina Tascher de La Pagerie, vedova Beauharnais, già moglie di un ufficiale ghigliottinato dopo la rivoluzione. Dopo soli due giorni partì per Nizza per assumere il comando dei 38.000 uomini mal equipaggiati dell'Armata d'Italia. Il generale, giunto al quartier generale il 27 marzo, diede il via a un'operazione militare che, nei piani del Direttorio, doveva essere semplicemente di «diversione», poiché l'attacco all'Austria sarebbe dovuto avvenire lungo due direttrici sul Reno.Molto magro, il viso scavato, lo sguardo freddo dei grandi occhi grigioazzurro, i capelli lunghi sulle spalle e il volto "sulfureo", il generale, cupo e spigoloso, descritto come "un matematico o un visionario", impose la sua autorità, dimostrò la sua risolutezza, impressionò i suoi generali subordinati e predispose la rapida attuazione dei suoi ambiziosi piani di guerra.
Il 12 aprile 1796 cominciava la prima campagna d'Italia che avrebbe portato alla luce il genio militare e politico del generale Bonaparte il quale, nonostante l'inferiorità numerica e logistica, riuscì a sconfiggere ripetutamente le forze austriache, piemontesi e venete. Questi successi affascinarono anche il grande compositore Ludwig van Beethoven, che inizialmente dedicò al giovane generale repubblicano la sinfonia n. 3, "l'Eroica", ma successivamente stracciò la dedica, indignato dal fatto che Napoleone si fosse proclamato imperatore.Dopo essere riuscito a sollevare il morale e lo spirito combattivo delle sue truppe, Napoleone manovrò con rapidità per disgregare e sconfiggere separatamente i due eserciti avversari; il giovane generale impiegò per la prima volta la cosiddetta "strategia della posizione centrale" e la campagna di Montenotte fu caratterizzata dalle continue vittorie dell'Armata d'Italia. Le forze austriache e piemontesi vennero battute successivamente a Cairo Montenotte, Dego, Millesimo, Cosseria; il 19 aprile 1796 sconfisse i piemontesi nella Battaglia di Mondovì, chiamata anche "Battaglia della Bicocca di San Giacomo" o "Presa di San Michele". Con l'armistizio di Cherasco, Napoleone costrinse Vittorio Amedeo III di Savoia a pesanti concessioni, ratificate con la Pace di Parigi (15 maggio), che assegnava alla Francia sia la Savoia sia la contea di Nizza. Il 10 maggio 1796 sbaragliò l'ultima difesa austriaca nella battaglia di Lodi e il 14 maggio dello stesso anno entrò a Milano.
Il 16 maggio, venne insediata a Milano l'Amministrazione Generale della Lombardia, entità politico-militare della quale facevano parte sia francesi (provenienti dalle file dell'Armata d'Italia) sia esponenti illuministi filo-francesi del capoluogo lombardo, come Pietro e Alessandro Verri, Gian Galeazzo Serbelloni e Francesco Melzi d'Eril.
Costretto il Piemonte all'armistizio e occupata Milano, Napoleone ricevette dal Direttorio i pieni poteri sull'Armata d'Italia e si preparò al compito più difficile: sconfiggere l'esercito austriaco. Mentre le truppe francesi assediavano la fortezza di Mantova, gli austriaci sferrarono una controffensiva che inizialmente mise in difficoltà il generale. Dopo una serie di scontri parziali, gli eserciti francese e austriaco si fronteggiarono, il 5 agosto, nella Battaglia di Castiglione. Fu, quella di Castiglione delle Stiviere, la prima grande battaglia campale diretta da Napoleone, il quale dimostrò il suo genio tattico ribaltando a proprio favore una situazione che pareva compromessa e conquistando una delle più importanti vittorie della sua carriera militare. Sebbene non definitiva, la sconfitta fu pesante per l'esercito austriaco che, riorganizzato e rinforzato da nuovi reparti, venne in seguito battuto a Bassano, Arcole e, infine, a Rivoli, prima battaglia d'annientamento della carriera di Napoleone.
Nell'ottobre del 1796, si costituì la Legione Lombarda, prima forza armata composta da italiani ad adottare quale bandiera di guerra il Tricolore (verde, bianco e rosso). Contemporaneamente le ex-legazioni pontificie si costituirono in Repubblica Cispadana e adottarono (7 gennaio 1797) il tricolore quale bandiera nazionale. Col trattato di Tolentino, Papa Pio VI, fu costretto a riconoscere la cessione delle Legazioni di Forlì, Ravenna, Bologna e Ferrara. Per gestire questi territori, venne creata l'Amministrazione Centrale d'Emilia, la cui sede venne fissata da Napoleone stesso in Forlì a partire dal 18 aprile 1797. Sconfitti gli austriaci Napoleone invece di ritirarsi dai territori della Repubblica di Venezia (teatro di guerra tra le truppe francesi e austriache) decise di attaccare Venezia; la notte del 15 maggio 1797 le truppe francesi entrarono a Venezia e deposero il Doge Ludovico Manin, primo esercito straniero ad entrare in città dopo 1.100 anni, proclamando la Caduta della Repubblica di Venezia. Il successivo 29 giugno venne proclamata la Repubblica Cisalpina con capitale Milano; la stessa il 9 luglio incorporò la Repubblica Transpadana. Con il diretto intento di danneggiare il pontefice fu proclamata il 19 novembre 1797 la Repubblica Anconitana con capitale Ancona che fu poi unita alla Repubblica Romana: il tutto ebbe però breve durata, poiché nel 1800 lo Stato Pontificio fu ripristinato..
Le forze austriache, comandate dall'arciduca Carlo d'Austria, intimorite dalla rapida marcia di Napoleone verso Vienna, dovettero accettare una tregua, che si concretizzò nel trattato di Campoformio, il 17 ottobre 1797. Oltre all'indipendenza delle nuove repubbliche formatesi, la Francia acquisiva i Paesi Bassi e la riva sinistra del Reno, gli austriaci inglobavano i territori della Repubblica di Venezia. Terminava così, con una secca sconfitta dell'Austria, la campagna d'Italia.Nel corso della campagna d'Italia, Napoleone manifestò la sua brillante capacità strategica, in grado di assimilare le nuove teorie innovative dei pensatori militari francesi e applicarle magistralmente sul campo. Ufficiale di artiglieria per formazione, utilizzò i mezzi d'artiglieria in modo innovativo come supporto mobile agli attacchi della fanteria.
Dipinti contemporanei del suo Quartier generale mostrano che in queste battaglie utilizzò, primo al mondo in un teatro di guerra, un sistema di telecomunicazioni basato su linee di segnalazione realizzate col telegrafo ottico di Chappe, appena perfezionato nel 1792.
Nel 1798 il Direttorio, preoccupato per l'eccessiva popolarità e per il notevole prestigio di Bonaparte, gli affidò l'incarico di occupare l'Egitto per contrastare l'accesso inglese all'India e quindi per danneggiarla economicamente.. Un indizio della devozione di Napoleone ai principi dell'Illuminismo fu la sua decisione di affiancare gli studiosi alla sua spedizione: la spedizione d'Egitto ebbe il merito di far riscoprire, dopo centinaia di anni, la grandezza di quella terra, e fu proprio l'opera di Napoleone a far nascere la moderna egittologia, soprattutto grazie alla scoperta della Stele di Rosetta da parte dei soldati al seguito della spedizione. Napoleone aveva da anni accarezzato l'idea di una campagna in oriente, sognando di seguire le orme di Alessandro Magno ed essendo dell'idea che «L'Europa è una tana di talpe. Tutte le grandi personalità vengono dall'Oriente».La spedizione cominciò il 19 maggio, quando Napoleone salpò da Tolone a capo dell'Armata d'Oriente, composta da oltre 60 navi da guerra, 280 navi da trasporto, 16.000 marinai e 38.000 soldati.Presa Malta, dove i Cavalieri Ospitalieri capitolarono senza combattere, Napoleone arrivò in Egitto. Dopo un'importante vittoria nella battaglia delle piramidi, Napoleone schiacciò i mamelucchi di Murad Bey ed entrando a Il Cairo divenne padrone dell'Egitto. Pochi giorni dopo, il 1º agosto 1798, la flotta di Napoleone in Egitto fu completamente distrutta dall'ammiraglio Horatio Nelson, nella baia di Abukir, cosicché Napoleone rimase bloccato a terra. Dopo una ricognizione sul mar Rosso, decise di recarsi in Siria, col pretesto di inseguire il governatore di Acri Aḥmad al-Jazzār Pascià che aveva tentato di attaccarlo. Giunto però il 19 marzo 1799 dinanzi a San Giovanni d'Acri, l'antica fortezza dei crociati in Terra Santa, Napoleone perse più di due mesi in un inutile assedio e la campagna di Siria si concluse con un fallimento.Ritornato a Il Cairo, Napoleone sconfisse il 25 luglio 1799 un esercito di oltre diecimila ottomani guidati da Mustafa Pascià ad Aboukir, proprio dove l'anno prima era stato privato di tutta la sua flotta. Preoccupato tuttavia delle terribili notizie che giungevano dalla Francia (l'esercito in ripiegamento su tutti i fronti, il Direttorio ormai privo di potere) e consapevole che la campagna d'Egitto non aveva conseguito i fini sperati, Napoleone, lasciato il comando al generale Kléber, s'imbarcò in gran segreto il 22 agosto sulla fregata Muiron (preda bellica ex veneziana) alla volta della Francia.
Il 9 ottobre 1799 Bonaparte sbarcò a Fréjus e la sua corsa verso Parigi fu accompagnata dall'entusiasmo dell'intera Francia, certa che il generale fosse tornato in patria per assumere il controllo della situazione ormai ingestibile e, in effetti, era questa la sua intenzione; ci riuscì potendo mascherare il fallimento in Egitto proprio con i disordini in patria così come in Italia provocati dalla sua assenza. Giunto a Parigi, egli riunì i cospiratori decisi a rovesciare il Direttorio. Dalla sua si schierarono il fratello maggiore Giuseppe e soprattutto il fratello Luciano, allora presidente del Consiglio dei Cinquecento, che con il Consiglio degli Anziani costituiva il potere legislativo della repubblica. Dalla sua Napoleone riuscì ad avere il membro del Direttorio Roger Ducos e soprattutto Emmanuel Joseph Sieyès, il celebre autore dell'opuscolo Che cosa è il Terzo Stato? e ideologo di punta della borghesia rivoluzionaria. Inoltre, dalla sua si schierò l'astutissimo ministro degli esteri Talleyrand e il ministro della polizia Joseph Fouché. Paul Barras, il membro più influente del Direttorio dopo Sieyès, conscio delle capacità di Napoleone, accettò di farsi da parte.Fatta trapelare la falsa notizia di un complotto realista per rovesciare la repubblica, Napoleone riuscì a far votare al Consiglio degli Anziani e al Consiglio dei Cinquecento una risoluzione che trasferisse le due Camere il 18 brumaio (9 novembre) fuori Parigi, a Saint-Cloud; Napoleone fu nominato comandante in capo di tutte le forze armate. Ciò fu fatto per evitare che durante il colpo di Stato qualche deputato potesse sollevare i cittadini parigini per difendere la Repubblica dal tentativo di Napoleone. L'intenzione di Napoleone era quella di portare le due Camere a votare autonomamente il loro scioglimento e la cessione dei poteri nelle sue mani. Non fu così: il Consiglio degli Anziani rimase freddo al discorso pasticciato di Napoleone per far pressione su di esso, mentre quando Napoleone entrò nella sala del Consiglio dei Cinquecento i deputati gli si lanciarono contro chiedendo di votare per rendere Bonaparte fuorilegge (cosa che voleva significare l'arresto e la ghigliottina). Nel momento in cui sembrava che il colpo di Stato fosse prossimo alla catastrofe, a soccorrere Napoleone giunse il fratello Luciano, che nelle vesti di presidente dei Cinquecento uscì dalla sala e arringò le truppe schierate all'esterno, ordinando che disperdessero i deputati contrari al fratello. Memorabile il momento in cui puntò la sua spada al collo di Napoleone e dichiarò: «Non esiterei un attimo a uccidere mio fratello se sapessi che costui stesse attentando alla libertà della Francia». Le truppe, in gran parte veterani delle campagne di Napoleone, al comando del cognato di quest'ultimo, il generale Charles Victoire Emmanuel Leclerc e del futuro cognato Gioacchino Murat, entrarono con le baionette inastate e dispersero i deputati. In serata, le Camere venivano sciolte e fu votato il decreto che assegnava i pieni poteri a tre consoli: Roger Ducos, Sieyès e Napoleone.
Nominati consoli provvisori, i tre nuovi padroni della Francia redassero insieme a due commissioni apposite una nuova costituzione, la costituzione dell'anno VIII che, ratificata con un plebiscito popolare, legittimava il colpo di Stato. L'evoluzione della rivoluzione si stava ormai riportando verso forme di governo più aristocratico, dimostrandosi non praticabili molte delle teorie rivoluzionarie emerse nella rivoluzione. Nel pensiero politico di Sieyès, il Consolato avrebbe dovuto essere un governo dei notabili, che assicurasse la democrazia attraverso un complesso equilibrio di poteri. Questo progetto fu mandato all'aria da Napoleone il quale, pur in teoria detentore del solo potere esecutivo, aveva in realtà facile gioco nello scavalcare quello legislativo frammentato in ben quattro Camere.
Fattosi nominare Primo Console, ossia concretamente superiore a qualsiasi altro potere dello Stato, Napoleone ricostruiva la Francia con una struttura amministrativa fortemente accentratrice che è rimasta tale fino a oggi: la Francia veniva frazionata in dipartimenti, distretti e comuni, rispettivamente amministrati da prefetti, sottoprefetti e sindaci. Le casse dello Stato venivano risanate dalle conquiste di guerra e dalla fondazione della Banca di Francia, nonché dall'introduzione del franco d'argento che poneva fine all'era degli assegnati e dell'inflazione. La lunga lotta contro il Cattolicesimo si concludeva con il Concordato del 1801, ratificato da papa Pio VII, che stabiliva il Cattolicesimo «religione della maggioranza dei francesi» (benché non religione di Stato), ma non riconsegnava al clero i beni espropriati durante la rivoluzione. Nel campo dell'istruzione, Napoleone istituì i licei e i politecnici, per formare una classe dirigente preparata e indottrinata, ma tralasciò l'istruzione elementare, essendo dell'idea che il popolo dovesse rimanere in una certa ignoranza per garantire un governo stabile e un esercito ubbidiente. Il consolato di Napoleone divenne «a vita» con il plebiscito del 2 agosto 1802. Si apriva la strada all'istituzione dell'Impero napoleonico.
Durante l'esilio a Sant'Elena, Napoleone sottolineò più volte che la sua opera più importante, quella che sarebbe passata alla storia più delle tante battaglie vinte, sarebbe stata il suo codice civile. Il Codice napoleonico legittimò alcune delle idee illuministiche e giusnaturalistiche, fu esportato in tutti i paesi dove giunsero le armate di Napoleone, fu preso a modello da tutti gli Stati dell'Europa continentale e ancora oggi è la base del diritto italiano. Istituita l'11 agosto 1799, la commissione incaricata di redigere il codice civile (composta dal Secondo Console Jean-Jacques Régis de Cambacérès e da quattro avvocati), fu presieduta molto spesso dallo stesso Napoleone, il quale ne leggeva le bozze durante le campagne militari e inviava a Parigi, dal fronte, le sue idee sul progetto. Il 21 marzo 1804 il Codice Civile, immediatamente ribattezzato Codice Napoleonico, entrava in vigore.Il Codice eliminava definitivamente i retaggi dell'Ancien Régime, del feudalesimo, dell'assolutismo monarchico, e creava una società prevalentemente borghese e liberale, di ispirazione laica, nella quale venivano consacrati i diritti di eguaglianza, sicurezza e proprietà. Tra i principi della Rivoluzione, venivano salvaguardati quelli della libertà personale, dell'uguaglianza davanti alla legge, della laicità dello Stato (già sancita dal Concordato) e della libertà di coscienza, della libertà del lavoro. Il Codice era stato però pensato e redatto soprattutto per valorizzare gli ideali della borghesia; perciò andava soprattutto a regolamentare questioni riguardanti i contratti di proprietà e la stessa legislazione riguardante la famiglia era di natura contrattualistica. La struttura familiare che il Codice consacra è di tipo paternalistico: il padre può far imprigionare i figli per sei mesi senza controllo delle autorità e amministra i beni della moglie. Veniva tuttavia garantito il divorzio, benché reso più complesso rispetto all'epoca rivoluzionaria.Per l'Italia il valore del Codice napoleonico fu fondamentale, poiché esso fu portato negli stati creati da Napoleone e confluì poi nel codice civile italiano del 1865. Di eguale valore e importanza sono anche gli altri codici: quello di procedura civile, emanato nel 1806, quello del commercio (1807), quello di procedura penale (1808) e il codice penale del 1810.
La sera del 10 ottobre 1800 Napoleone, mentre assisteva a un'opera al Théatre de la République, sarebbe dovuto cadere sotto le pugnalate di quattro sicari, ma il complotto fu sventato all'ultimo momento grazie a una soffiata, che consentì alla polizia di intervenire arrestando i quattro attentatori proprio in teatro. L'evento passerà alla storia con il nome di congiura dei pugnali.Poco dopo, la notte di Natale del medesimo anno Napoleone, la moglie e il suo seguito scamparono miracolosamente a un attentato dinamitardo scatenatosi in Rue Saint-Nicaise a Parigi, mentre si recavano all'Opera. Napoleone ne approfittò per mettere fuori legge i giacobini, molti dei quali vennero esiliati in Guyana, e disperdere i monarchici.
L'opposizione non demordeva e, oltre a un'intensa attività libellistica, si ebbe notizia di attentati in preparazione contro di lui. Infatti egli era odiato sia dai giacobini, che dopo le misure di riconciliazione nazionale, come l'amnistia generale e il diritto al rientro per i nobili emigrati per scampare al terrore, temevano volesse restaurare la monarchia, sia dai realisti, che lo consideravano come l'usurpatore del legittimo sovrano Luigi XVIII.
Nel marzo 1804, per dare un segnale forte ai Borbone, che ancora complottavano per ritornare sul trono francese, Napoleone fece catturare a Ettenheim, cittadina dello stato del Baden situata presso il confine francese, il duca di Enghien, legato alla famiglia reale esiliata, che fu ingiustamente accusato di cospirazione contro il Primo Console e fucilato subito dopo. L'evento destò l'indignazione di tutte le corti europee per l'arrogante violazione della sovranità di uno stato estero da parte della Francia e per la sorte riservata al povero duca, e conferì un'ombra negativa all'immagine europea del Bonaparte, alla quale invece l'allora Primo Console teneva moltissimo. Il generale Moreau, implicato nel complotto realista ma idolo dei giacobini, venne invece condannato a soli due anni di carcere, successivamente condonati con la possibilità di espatriare negli Stati Uniti, da dove però Moreau ritornerà nel 1813 per unirsi all'esercito russo e morire durante la battaglia di Dresda.
Durante l'assenza di Napoleone impegnato in Egitto, i francesi erano stati ripetutamente battuti in Italia e in Germania dagli austriaci e dai russi a Cassano d'Adda, a Novi e sul Reno. La Seconda coalizione antifrancese aveva rovesciato la Repubblica Napoletana del 1799, fondata dai francesi, quella Romana e la Repubblica Cisalpina. Il 6 maggio 1800, sei mesi dopo il colpo di Stato del 18 brumaio, Napoleone assunse il comando della cosiddetta Armata di riserva, destinata a essere trasferita in Italia per rovesciare le sorti della guerra. Il Primo console guidò con grande abilità strategica la marcia del suo esercito; valicò le Alpi al passo del Gran San Bernardo e colse di sorpresa gli austriaci impegnati nell'assedio di Genova. Il nemico venne rapidamente battuto nella battaglia di Montebello, mentre Napoleone rientrò a Milano. Il 14 giugno 1800 si combatté la decisiva battaglia di Marengo.
Fu la più famosa delle battaglie napoleoniche in Italia, aspramente combattuta e dalle conseguenze decisive. Napoleone venne inizialmente messo in difficoltà dall'attacco austriaco e rischiò la sconfitta, ma alle otto della sera la battaglia si concluse con la completa vittoria del Primo console. A rovesciare le sorti della battaglia fu l'arrivo nel primo pomeriggio delle truppe di rinforzo del generale Louis Desaix che permise a Napoleone di contrattaccare con successo l'esercito austriaco del generale Michael von Melas, già certo della vittoria. Il generale Desaix morì durante le fasi finali della battaglia. A Milano venne provvisoriamente ricostituita la Repubblica Cisalpina che verrà sostituita dopo i Comizi di Lione dalla Repubblica Italiana (1802-1805).
La pace in Italia venne sancita con il trattato di Lunéville, che in pratica riconfermava il precedente trattato di Campoformio violato dagli austriaci.Nel 1802 Napoleone venne proclamato Presidente della Repubblica Italiana, titolo che conserverà sino al 17 marzo 1805 quando assumerà quello di Re d'Italia, mentre il patrizio milanese Francesco Melzi d'Eril ne fu nominato vice Presidente.
Con la pace di Amiens del 1802 anche l'Inghilterra firmava la pace con la Francia. Napoleone aveva distrutto la nuova coalizione antifrancese, assicurandosi anche l'appoggio dello zar di Russia Alessandro I. Per due anni l'Europa fu finalmente in pace.
Nel 1802 Napoleone vendette una parte del Nord America agli Stati Uniti come parte dell'Accordo sulla Louisiana: egli aveva appena fronteggiato un grosso problema militare quando l'esercito, mandato a riconquistare Santo Domingo, dopo aver affrontato la rivolta capeggiata da Toussaint Louverture, fu colpito dalla febbre gialla. La rivolta fu comunque stroncata. Con le forze dell'Ovest in condizioni tali da non poter agire, Napoleone capì che non avrebbe potuto difendere la Louisiana e decise di venderla (8 aprile 1803). Egli ristabilì, nel 1802, la schiavitù nelle colonie francesi.
Dopo che Napoleone ebbe allargato la sua influenza alla Svizzera e agli stati tedeschi, una disputa su Malta fornì all'Inghilterra il pretesto nel 1803 per dichiarare guerra alla Francia e fornire sostegno ai monarchici francesi che a lui si opponevano.
Divenuto console a vita, Napoleone era in pratica sovrano assoluto della Francia. Il 18 maggio 1804 il Senato lo proclamò Imperatore dei francesi.Il 2 dicembre del 1804, nella cattedrale di Notre-Dame a Parigi, fu celebrata la cerimonia di incoronazione. Napoleone si auto-incoronò imperatore dei francesi e quindi incoronò imperatrice sua moglie Giuseppina di Beauharnais. Al contrario di come si sostiene solitamente, Napoleone non prese la corona dalle mani del Papa che pure presenziò senza partecipare direttamente alla cerimonia, su volontà dell'imperatore stesso.
Successivamente, il 26 maggio 1805 nel Duomo di Milano, Napoleone fu incoronato Re d'Italia. L'incoronazione a Milano fu fastosa, e accompagnata dai suoi più fedeli collaboratori in Italia, come il cardinale Bellisoni, il Fenaroli, il Baciocchi, il Melzi e l'Aldini. In questa occasione Napoleone, postosi sul capo la corona imperiale, fatta realizzare per l'occasione, pronunciò le famose parole: "Dio me l'ha data, guai a
chi la tocca".Rinasceva in Francia la monarchia, ma non era la stessa monarchia rovesciata nel 1792, privata dei poteri già nel 1789. Napoleone non era «re di Francia e di Navarra per grazia di Dio», come citavano le formule dell'Ancien Régime, ma «Imperatore dei francesi per volontà del popolo», anche se i documenti ufficiali mantenevano una formula di compromesso («Napoleone, per la grazia di Dio e le costituzioni della Repubblica, Imperatore dei Francesi»). Fu in sostanza un nuovo re dei francesi, tanto che da lui hanno origine molte delle attuali monarchie moderne europee; e fu in effetti una monarchia, poiché Napoleone era padrone assoluto, anche se una monarchia che però non si rifaceva alla nobiltà feudale dell'Ancien Régime, ma nella quale si attuavano alcuni princìpi illuministici della borghesia.
Nel 1805 si formò in Europa la terza coalizione contro Napoleone; egli aveva trascorso l'ultimo anno sulle coste della Manica, a preparare una vasta operazione militare contro la Gran Bretagna ma, comprendendo le difficoltà di una operazione di sbarco nelle Isole Britanniche e preoccupato dai propositi aggressivi delle potenze continentali, decise fin da agosto di rinunciare ai suoi piani di invasione e di organizzare un rapido trasferimento a marce forzate dell'intero esercito, ora denominato Grande Armata, dalle coste della Manica fino al Reno e al Danubio per sconfiggere le forze nemiche sul continente. Napoleone aveva fatto bene i suoi conti: il 21 ottobre, infatti, a largo di Trafalgar la flotta francese comandata dall'ammiraglio Pierre Charles Silvestre de Villeneuve veniva completamente annientata dagli inglesi al comando di Horatio Nelson, che morì durante lo scontro, colpito da un tiro di moschetto. Svanivano per sempre i sogni di invasione dell'Inghilterra.
Le forze coalizzate prevalentemente austriache e russe (sotto il nuovo zar Alessandro I), anche se con la neutralità della Prussia, erano numericamente soverchianti ma divise. Due i fronti principali: quello germanico, dove Napoleone in persona aveva assunto il comando della Grande Armata e quello italiano dove il generale Andrea Massena guidava l'Armata d'Italia. Con una abile manovra strategica Napoleone accerchiò e costrinse alla resa l'esercito austriaco del generale Karl Mack a Ulma (20 ottobre), e, mentre il maresciallo Massena combatteva in Italia la battaglia di Caldiero (30 ottobre), entrò con l'armata a Vienna, dopo aver superato il Danubio con uno stratagemma di Gioacchino Murat. Tuttavia gli eserciti coalizzati austro-russi erano ancora in campo e la situazione di Napoleone appariva difficile. Il 2 dicembre 1805, anniversario della sua incoronazione, l'imperatore combatté e vinse la battaglia di Austerlitz, provocando la disgregazione della terza coalizione. Rimasta nella storia come il suo capolavoro tattico, la vittoria a Austerlitz concesse a Napoleone una posizione di predominio in Europa. Il giorno dopo i sovrani d'Europa chiesero la pace. L'Austria perdeva anche Venezia, che veniva unita al regno d'Italia, e perdeva ogni controllo sulla Germania, che ora si ricostruiva come Confederazione del Reno, primo seme dell'unità tedesca sotto il controllo diretto di Napoleone. Si racconta che, dopo aver appreso di Austerlitz, il primo ministro inglese William Pitt avesse chiesto a una nipote di arrotolare la carta dell'Europa esposta in un corridoio di casa. «Non ci servirà per almeno dieci anni».
L'anno seguente Napoleone dovette affrontare la quarta coalizione, costituita da Gran Bretagna, Prussia e Russia; l'imperatore prese subito l'offensiva e, dopo una magistrale manovra strategica, sconfisse completamente il vantato esercito prussiano nella battaglia di Jena (14 ottobre 1806). La Grande Armata catturò o disperse i resti dell'esercito nemico e Napoleone entrò a Berlino il 27 ottobre. La guerra tuttavia continuò; l'esercito russo era in avvicinamento per soccorrere la Prussia e l'imperatore marciò direttamente verso la Vistola per batterlo; la popolazione polacca insorse a favore dei francesi.Dopo una dura resistenza, anche l'esercito russo, che aveva inflitto pesanti perdite ai francesi nella sanguinosa e indecisa battaglia di Eylau, venne sconfitto il 14 giugno 1807 nella decisiva battaglia di Friedland. Lo zar Alessandro I fu infine costretto a firmare la pace, nell'incontro di Tilsit. In quell'incontro l'Europa venne ufficiosamente divisa in zone d'influenza: si decise, in una nota segreta allegata al trattato di Tilsit, che i territori tra il fiume Elba e il Memel avrebbero formato la barriera di divisione tra i due grandi imperi. Rimaneva aperta la questione della Polonia, che Napoleone voleva rendere indipendente, contrariamente alle intenzioni dello zar.
Quando il papa rifiutò di aderire all'embargo nei confronti dell'Inghilterra, dichiarando che le sue qualità di pastore universale gli imponevano la neutralità, Napoleone fece occupare Roma dal generale Miollis e il 7 maggio 1809 ordinò l'annessione dello Stato Pontificio all'Impero francese. Il papa rispose con una bolla di scomunica e Napoleone ordinò a Miollis di procedere all'arresto del pontefice. Provvide subito il generale Radet che lo fece trasportare, insieme con il Segretario di Stato cardinale Bartolomeo Pacca, a Grenoble, indi a Fontainebleau, dove Napoleone riuscì solo quattro anni dopo a strappargli l'approvazione di un nuovo Concordato.
Per mettere in ginocchio l'Inghilterra, unica potenza ancora in armi contro la Francia, Napoleone avviò un embargo.
Tuttavia questo embargo, chiamato Blocco Continentale (poiché, nelle intenzioni del Bonaparte, tutta l'Europa continentale avrebbe dovuto aderire all'embargo contro le isole britanniche) non diede i risultati sperati. Il fallimento del blocco fu dovuto al fatto che molti paesi europei, per motivi di convenienza economica, non vi aderirono completamente, continuando a mantenere scambi commerciali con l'Inghilterra. Napoleone inoltre, per colpire il Portogallo che manteneva aperti i suoi porti alla flotta inglese, invase la Spagna e il Portogallo stesso, mentre successivamente la scelta della Russia di uscire dal blocco, costringerà Napoleone ad affrontare una campagna all'est che per lui sarà catastrofica.
Nel 1808, sfruttando un contrasto nella famiglia reale spagnola tra il re Carlo IV e il figlio, il principe delle Asturie Ferdinando, Napoleone costrinse entrambi ad abdicare e mise sul trono di Spagna il fratello Giuseppe Bonaparte, facendola così entrare direttamente nell'orbita dell'Impero francese. Contemporaneamente le truppe francesi invadevano e conquistavano il Portogallo; ma la situazione divenne presto problematica. I britannici, infatti, fecero sbarcare in Portogallo truppe al comando del generale sir Arthur Wellesley, futuro duca di Wellington, che riuscì a liberare il Portogallo, contrastando la campagna in Spagna. Qui, infatti, la popolazione era insorta contro l'occupazione francese e aveva cominciato una sanguinosa guerriglia che mise in grave difficoltà l'esercito occupante, costringendo Giuseppe Bonaparte ad abbandonare la capitale e a richiedere l'intervento diretto di Napoleone.
L'imperatore scese con una parte della Grande Armata in Spagna e il 4 dicembre, dopo una rapida e vittoriosa campagna, entrò a Madrid con le sue truppe. Napoleone non riuscì tuttavia a reprimere la resistenza nazionalistica spagnola né a distruggere il corpo di spedizione britannico passato al comando del generale John Moore, che riuscì a evacuare la penisola iberica via mare. La Spagna rimase quindi una spina nel fianco, costringendo l'imperatore, che poco tempo dopo dovette tornare rapidamente a Parigi a causa delle notizie di una nuova coalizione in fase di organizzazione contro di lui, a lasciare truppe molto numerose nella penisola iberica.Nonostante le difficoltà organizzative iniziali, Napoleone fu in grado da aprile 1809 di affrontare la quinta coalizione; mostrando ancora una volta la sua netta superiorità di stratega, l'imperatore ottenne una serie di vittorie contro gli austriaci comandati dall'arciduca Carlo, culminate nella battaglia di Eckmühl il 22 aprile 1809. Napoleone occupò Vienna e il Castello di Schönbrunn il 12 maggio 1809. La battaglia di Aspern-Essling invece terminò con un insuccesso di Napoleone che tuttavia alla fine vinse, tra il 5 e il 6 luglio 1809 la decisiva battaglia di Wagram. L'Austria subì pesanti condizioni di pace con il trattato di Schönbrunn: il Trentino-Alto Adige/Sud Tirolo, la Baviera, l'Istria e la Dalmazia furono perse. L'indennizzo di guerra fu enorme. Due giorni prima della conclusione delle trattative di pace Napoleone fu soggetto a un attentato alla sua vita da parte di certo Friedrich Staps, che cercò, senza riuscirvi, di accoltellarlo nella corte del Castello di Schönbrunn.
Dal 1810 l'aspetto fisico di Napoleone cambiò e la sua salute comincio a declinare; il trascorrere del tempo e l'enorme impegno di governo e amministrazione dell'Impero cominciarono a logorarlo; ben diverso dallo "scaramouche sulfureo", magro, con i capelli lunghi sulle spalle, cupo e ombroso della giovinezza, egli aumentò di peso, i capelli tagliati corti si diradarono, il viso si fece pieno e il colorito livido; i lineamenti si rilassarono. Pur mantenendo nel complesso una grande lucidità intellettuale e una tenace risolutezza, egli episodicamente mostrò un decremento delle sue capacità di concentrazione e di decisione. Disuria e gastralgia si fecero più frequenti.
Nel 1810, l'Europa era definitivamente ridisegnata secondo il volere napoleonico. I territori sotto il diretto controllo francese si erano espansi ben oltre i tradizionali confini pre-1789; il resto degli Stati europei era o suo satellite o suo alleato. Il regno d'Italia era nominalmente governato da Napoleone, ma retto dal viceré Eugenio di Beauharnais (figlio di primo letto della moglie di Napoleone, Giuseppina); il principato di Lucca e Piombino (dal 1805 al 1814) fu assegnato a Felice Baciocchi, ma in realtà governato dalla moglie di lui e sorella dell'Imperatore Elisa. Dal 1809 la stessa Elisa fu anche messa a capo dei tre dipartimenti toscani annessi all'Impero con il titolo di Granduchessa di Toscana, che si aggiunse a quello di Principessa di Lucca e Piombino, rimanendo peraltro i due territori disgiunti; alla sorella Paolina, sposata col principe Camillo Borghese, andò il ducato di Guastalla, poi ceduto al regno d'Italia; il fratello maggiore Giuseppe riceveva il trono di Spagna; il fratello Luigi riceveva il trono d'Olanda dopo aver sposato Ortensia di Beauharnais, figlia della moglie di Napoleone, Giuseppina; il fratello Girolamo ebbe il regno di Vestfalia; il generale Gioacchino Murat, poi maresciallo dell'Impero, ebbe il regno di Napoli, dopo aver sposato la sorella di Napoleone, Carolina; il maresciallo Bernadotte ebbe il trono di Svezia, ma ben presto tradì il suo ex capo entrando nella coalizione che lo avrebbe detronizzato. La Confederazione del Reno era di fatto sotto il controllo di Napoleone.
Dopo la pace di Schönbrunn, Napoleone e l'austriaco Metternich si erano accordati per un matrimonio di Stato. Il 14 dicembre 1809, Napoleone divorziò da Giuseppina di Beauharnais, la moglie certo infedele ma amatissima. Il 1º aprile 1810 Napoleone sposò la figlia dell'imperatore d'Austria, Maria Luisa, nipote di Maria Antonietta, la regina decapitata durante la Rivoluzione (il che provocò non poche polemiche in Francia). Con questo matrimonio l'Austria si era legata a Napoleone, il che portava alla creazione di un'alleanza pressoché indissolubile. Napoleone ebbe un erede legittimo da Maria Luisa, nato dopo un parto difficile il 20 marzo 1811. Tuttavia l'erede dell'Impero, Napoleone Francesco, detto il re di Roma (Napoleone II), non salì in realtà mai al trono: Napoleone fu detronizzato pochi anni dopo e Napoleone II morì successivamente a soli 21 anni.
Nonostante gli accordi stabiliti a Tilsit, lo zar Alessandro I di Russia temeva l'egemonia napoleonica e rifiutò di collaborare con lui riguardo al Blocco Continentale, per non danneggiare l'economia russa e perché segretamente sperava di formare una nuova coalizione antifrancese. Napoleone decise di cominciare una campagna decisiva contro la Russia per sottomettere lo zar al suo sistema di potere in Europa, costringerlo ad aderire al Blocco, privarlo della sua influenza in Polonia, Balcani, Finlandia, Persia. L'imperatore disponeva di circa 700.000 uomini, di cui circa 300.000 francesi e il resto contingenti stranieri provenienti da tutti gli stati vassalli e alleati del Grande Impero. I russi, comandati prima dal generale Michael Barclay de Tolly e poi dal generale Mikhail Kutuzov, timorosi di affrontare il preponderante esercito nemico e intimiditi dalla reputazione militare di Napoleone, decisero inizialmente di ritirarsi nel cuore della Russia.
Una serie di vaste manovre strategiche, ideate da Napoleone per sconfiggere l'esercito nemico e concludere rapidamente la guerra, fallirono a causa di errori dei suoi luogotenenti, delle difficoltà del terreno e delle tattiche prudenti dei suoi avversari; a Vilna, a Vitebsk e soprattutto nella battaglia di Smolensk e nella battaglia di Valutino i russi, battuti ma non distrutti, riuscirono a evitare uno scontro decisivo e a ripiegare verso est.
Finalmente il 7 settembre, dopo la decisione del generale Kutuzov di combattere per difendere Mosca, ebbe luogo la grande battaglia di Borodino, a ovest della città: dopo una battaglia cruenta e molto combattuta, i russi, sconfitti, ripiegarono e Napoleone entrò a Mosca una settimana dopo, nel pomeriggio del 14 settembre, dopo aver posto il suo quartier generale sulla collina Poklonnaja, convinto che Alessandro avrebbe negoziato la pace. Stabilitosi nel Cremlino, Napoleone non poteva immaginare che la città completamente vuota nascondesse in realtà un'insidia: nella notte Mosca cominciò a bruciare, essendo state appiccate le fiamme da alcuni russi nascosti nelle case. Napoleone, che aveva tentato a più riprese di venire a un accordo con Alessandro I senza riuscire neanche a far ricevere i propri messi, si rese conto della necessità di ritirarsi visto l'approssimarsi dell'inverno. Diede perciò ordine di cominciare la ritirata: era rimasto a Mosca non più di trentacinque giorni.
La Grande Armata francese soffrì gravi perdite nel corso della rovinosa ritirata; la spedizione era cominciata con circa 700.000 uomini (di cui poco meno della metà erano francesi) e 200.000 cavalli, alla fine della campagna poco più di 18.000 uomini raggiunsero Vilna rimanendo nei ranghi; a questi si aggiunsero poi quarantamila isolati nei giorni successivi. In totale più di 400.000 furono i morti e 100.000 i prigionieri. Sopravvissero inoltre solo 10.000 cavalli. Tra il 25 e il 29 novembre, infatti, i resti dell'armata, distrutta prima dal caldo e poi dal freddo (il cosiddetto "generale Inverno") vennero in gran parte annientati dai russi durante il passaggio della Beresina. Intanto, Napoleone era stato raggiunto dalla notizia che a Parigi il generale Malet aveva diffuso la notizia della morte dell'imperatore e tentato un colpo di Stato. Angosciato delle notizie di tradimento (Talleyrand e Fouché stavano ormai tramando col nemico), Napoleone abbandonò precipitosamente la Russia lasciando il comando a Gioacchino Murat e a Eugenio di Beauharnais e tornando nella capitale, dove cominciava a ricostruire un nuovo esercito di 400.000 uomini, in realtà giovanissimi e male addestrati. Le potenze europee, conscie dell'atroce disfatta di Russia, sollevarono la testa e formarono una nuova coalizione.
La prima a unirsi alla vittoriosa Russia fu la Prussia che, abbandonando l'alleanza con Napoleone, si schierò a fianco dello zar e della Gran Bretagna. Era la sesta coalizione. Napoleone dopo essere rientrato a Parigi organizzò in fretta, con l'afflusso di giovani reclute, un nuovo esercito e sconfisse i prussiani prima a Lützen e poi a Bautzen nel maggio 1813. Ma l'insidia più grande era l'Austria, la quale - non rispettosa dei patti - era pronta a scavalcare anche un matrimonio di stato come quello di Napoleone con Maria Luisa pur di sconfiggere l'odiato nemico. Nel corso di un memorabile e burrascoso incontro bilaterale a Dresda, Napoleone e Metternich non riuscirono a giungere a un accordo, e il 12 agosto l'Austria si unì alla coalizione antifrancese. Dopo un'ultima importante vittoria francese nella battaglia di Dresda, le forze napoleoniche furono costrette lentamente a ripiegare sotto la pressione congiunta degli eserciti di Austria, Russia, Prussia e Svezia; l'esercito svedese era comandato dall'ex maresciallo francese Jean-Baptiste Jules Bernadotte. Nella decisiva battaglia di Lipsia, detta Battaglia delle Nazioni perché vi parteciparono eserciti di tutta Europa, l'inesperienza dell'esercito francese, la defezione dei contingenti tedeschi e la superiorità numerica delle forze nemiche furono i fattori che determinarono la sconfitta di Napoleone. L'esercito francese fu costretto a ritirarsi attraverso la Germania in piena insurrezione contro l'occupazione napoleonica, mentre anche i Paesi Bassi si rivoltava e la Spagna era ormai persa.Rientrato precipitosamente a Parigi, Napoleone doveva subire ora l'insubordinazione di tutti i corpi politici: le Camere denunciarono solo ora la sua tirannia, la nuova nobiltà da lui creata gli girò le spalle, il popolo ormai stanco della guerra rimase freddo, i marescialli dell'Impero cominciarono a defezionare: tra i principali, Gioacchino Murat che passò al nemico per conservare il regno di Napoli.Il giorno di Natale del 1813 la Francia veniva invasa dagli eserciti della coalizione. Un mese dopo, il 25 gennaio 1814, consegnato al fratello Giuseppe il controllo di Parigi e alla moglie Maria Luisa la reggenza, salutato il piccolo figlio che non avrebbe mai più rivisto, Napoleone si metteva al comando di un esercito di 60.000 veterani della Vecchia Guardia. Per due mesi, Napoleone tenne testa al nemico in quella che sarà definita da alcuni la sua campagna più brillante, vincendo a Brienne (proprio dove aveva studiato l'arte militare), a Champaubert, Montmirail, Château-Thierry, Vauchamps, Mormant, Montereau, Craonne, Laon. Sconfitto infine dalle forze prussiane del feldmaresciallo von Blücher, da quelle austriache e da quelle russe di Wintzingerode, consapevole di non poter anticipare le truppe nemiche in marcia su Parigi, Napoleone ripiegò su Fontainebleau ove, appresa la notizia del tradimento del generale Marmont che si era arreso con le sue truppe agli alleati, e scoraggiato dall'atteggiamento rinunciatario del maresciallo Michel Ney, il 4 aprile annunciò ufficialmente la sua intenzione di chiedere la pace.
Intanto il fratello Giuseppe aveva capitolato e il nemico era entrato vittorioso in Parigi il 31 marzo con alla testa lo zar Alessandro I, che il giorno successivo aveva già fatto affiggere sui muri di Parigi il suo proclama indirizzato al popolo francese.
A Fontainebleau Napoleone passò giorni duri e difficili. Gli giunse notizia che il nemico aveva rigettato la sua proposta di pace che stabiliva il ritorno ai «confini naturali» della Francia. Lo zar Alessandro I gli impose l'abdicazione. Egli, dopo aver più volte tentennato, decise di abdicare in favore del figlio e della reggenza di Maria Luisa il 6 aprile. Ma il nemico decise per un'abdicazione totale, poiché Talleyrand aveva già preso accordi per restaurare sul trono i Borbone. Napoleone, indignato, minacciò di rimettersi alla testa dei suoi eserciti e marciare su Parigi, ma i marescialli lo costrinsero a cedere. L'abdicazione divenne effettiva con la firma del trattato di Fontainebleau da parte delle potenze alleate l'11 aprile.
Resosi ormai conto dell'evolversi della sua caduta, con inoltre l'aggravarsi dei cosacchi entrati in Parigi, il 12 aprile, presso il Castello di Fontainebleau, Napoleone tentò il suicidio ingerendo una forte dose di arsenico, conservato in una fialetta che l'imperatore si era procurato dopo la sconfitta in Russia, ma miracolosamente venne soccorso e salvato dai suoi collaboratori che chiamarono i medici in tempo.Dopo un memorabile addio alla Vecchia Guardia, Napoleone subì il dramma della fuga quando, attraversando la Francia del sud, fu costretto a indossare un'uniforme austriaca per non finire linciato dalla folla. Imbarcatosi precipitosamente a Marsiglia sulla fregata inglese HMS Undaunted comandata da Thomas Ussher, il 4 maggio 1814 sbarcò all'isola d'Elba, dove il nemico aveva deciso di esiliarlo, pur riconoscendogli la sovranità sull'isola con il rango di principe e la conservazione del titolo di imperatore.
Stabilitosi a Portoferraio, volle abitare presso la Palazzina dei Mulini alla quale fece aggiungere un piano e che dominava la suggestiva rada ove poteva osservare le navi in entrata e uscita dal porto. Come residenza di campagna scelse la Villa di San Martino. A Portoferraio volle raggiungerlo la madre che prese dimora in una piccola abitazione nel centro storico. Soggiornò inoltre presso il romitorio annesso al Santuario della Madonna del Monte dove lo raggiunse occasionalmente la madre –che soggiornava temporaneamente a Marciana– e in seguito la contessa Maria Walewska insieme al loro figlioletto Alexandre.
Nei dieci mesi di esilio Napoleone non rimase inoperoso ma costruì infrastrutture, miniere, strade, difese, mentre il Congresso di Vienna che doveva disegnare la nuova Europa della Restaurazione ipotizzava di esiliarlo nell'oceano. Furono mesi febbrili, che trasformarono un'isola assonnata nel centro culturale e politico del tempo: poeti, artisti, spie e uomini di mondo accorsero nella speranza di visitare quello che era stato l'uomo che aveva tenuto l'Europa in pugno. Molti trovavano ospitalità nelle residenze signorili della città e altri all'Auberge Bonroux, luogo di ritrovo della Guardia. Non vennero mai invece a trovarlo, la moglie e il figlio: il piccolo Re di Roma.
Anche se impegnato nei lavori all'Elba, Napoleone continuava a ricevere segretamente notizie della situazione francese tramite alcuni telegrafi ottici dislocati sulle alture dell'isola. Il nuovo sovrano, Luigi XVIII Borbone, era inviso alla popolazione: nel solco della Restaurazione, Luigi stava lentamente smantellando tutte le conquiste della Rivoluzione Francese mantenute da Napoleone. Queste notizie, aggiunte alla voce ormai certa che i nemici fossero prossimi a trasferirlo lontano dall'Europa, portarono Napoleone ad agire. Approfittando dell'assenza del commissario inglese sir Neil Campbell, recatosi a Livorno, Napoleone lasciò l'Elba il 26 febbraio 1815, salutato dalla popolazione di Portoferraio, con una flotta di sette bastimenti e circa mille uomini al seguito.
L'imperatore eluse la sorveglianza della flotta inglese e il 1º marzo 1815 sbarcò in Francia nel golfo di Cannes, a Golfe Juan, vicino ad Antibes: cominciava il periodo che sarà noto come i  «Cento giorni». La popolazione lo accolse con un entusiasmo sorprendente e gli eserciti inviatigli contro da Luigi, invece di fermarlo, si unirono a lui. Fu prima la volta del 5° di linea di Grenoble: Napoleone mosse incontro ai soldati dell'esercito borbonico e gridò «Chi vuole sparare al suo Imperatore è libero di farlo». Successivamente passarono dalla sua parte gli eserciti guidati da Charles de la Bédoyère e dal maresciallo Ney, che in precedenza aveva promesso enfaticamente a Luigi XVIII che avrebbe condotto Napoleone a Parigi «in una gabbia di ferro». Entrambi i generali pagheranno con la fucilazione la defezione dall'incarico ricevuto. Il 20 marzo Napoleone entrò trionfalmente a Parigi, mentre Luigi era fuggito in gran fretta verso Gand su suggerimento di Talleyrand, il quale al Congresso di Vienna spinse le teste coronate a riprendere la spada contro l'imperatore.
Riorganizzato rapidamente l'esercito, Napoleone chiese ai nemici nuovamente coalizzatisi la pace alla sola condizione di mantenere il trono di Francia: la sua richiesta non venne accettata. Intanto, in campo politico, l'imperatore aveva ben compreso i limiti del suo governo precedente e aveva promulgato una costituzione maggiormente liberale, l'Atto addizionale, che concedeva maggiori poteri alle camere e la libertà di stampa. Per evitare una nuova invasione del suolo patrio, Napoleone fece la prima mossa, entrando di sorpresa in Belgio, dove erano schierati l'esercito britannico e l'esercito prussiano. Il suo piano prevedeva una manovra su due ali che avrebbero diviso e sconfitto separatamente i prussiani e i britannici prima che, superiori di numero, potessero congiungersi.
L'ala destra da lui comandata impegnò e sconfisse i prussiani del generale Blücher nella battaglia di Ligny, mentre il maresciallo Ney attaccò i britannici del duca di Wellington a Quatre-Bras, ma nessuno dei due combattimenti ebbe esito determinante. Così si giunse al 18 giugno 1815, la giornata della battaglia di Waterloo, descritta anche da Victor Hugo. Il piano strategico generale di Napoleone venne vanificato da alcuni errori dei suoi marescialli, principalmente Emmanuel de Grouchy, il quale, inviato a intercettare la colonna prussiana sfuggita a Ligny, in pratica si limitò solo a inseguire la retroguardia delle forze prussiane che si erano intanto riorganizzate e che, grazie alla loro determinazione, riuscirono a ricongiungersi con Wellington proprio nella fase decisiva della battaglia. Le forze britanniche del duca di Wellington e quelle prussiane di Blücher riuscirono a sconfiggere i francesi.Napoleone compì alcuni errori tattici e sbagliò nella scelta dei luogotenenti, rinunciando al maresciallo Louis Nicolas Davout, lasciato a Parigi, e affidandosi a Grouchy, inesperto di incarichi di comando, e a Ney, famoso per ardimento, ma non per la sua intelligenza tattica, il cui comportamento inutilmente avventato fu fra i fattori determinanti della disfatta. Ultimo ad arrendersi fu il giovane generale della Guardia imperiale Pierre Cambronne che con la Vecchia Guardia coprì la ritirata dell'esercito sconfitto alla volta di Parigi. Napoleone si era dimostrato ottimista durante la battaglia: «Wellington è un pessimo generale. Stasera ceneremo a Bruxelles», aveva dichiarato la mattina. In serata, invece l'imperatore era sulla strada di ritorno per Parigi conscio della certezza della fine di ogni suo sogno.Impostagli dalla Camera la nuova abdicazione, sotto le pressioni del potente Fouché («Avrei dovuto farlo impiccare prima», sbottò Napoleone), egli dichiarò di immolarsi «in olocausto per la Francia» e chiese invano che venisse rispettata la sua volontà di porre sul trono all'età giusta suo figlio Napoleone II. Le forze nemiche, viceversa, entrarono a Parigi e rimisero sul trono Luigi XVIII. Napoleone si rifugiò al castello di Malmaison, la vecchia casa dove aveva abitato con la prima moglie Giuseppina, morta da poco. La sua intenzione era di fuggire negli Stati Uniti, ma rifiutò di travestirsi come sarebbe stato necessario per sfuggire alla cattura, perché ciò avrebbe infamato il suo onore. Invece il 15 luglio 1815 Napoleone si arrese agli inglesi salendo a bordo della nave HMS Bellerophon. Condizione della consegna era la deportazione in Inghilterra o negli Stati Uniti, ove intendeva vivere soggetto al diritto comune e con lo status di privato cittadino; nel caso avesse ottenuto il permesso di soggiornare in America, le sue intenzioni erano quelle di diventare un famoso scienziato e studioso di fenomeni naturali, ma purtroppo le cose per lui andarono in modo totalmente diverso. Il capitano Maitland, in rappresentanza del principe reggente, arrestò Napoleone venendo in parte meno alla parola datagli: con la promessa di poter continuare a vivere in una semplice casetta di campagna in territorio inglese, Napoleone effettivamente venne accontentato ed ottenne un domicilio in territorio britannico; condotto dalla nave da battaglia HMS Northumberland, il 15 ottobre 1815 Napoleone venne sbarcato prigioniero ed esiliato a Sant'Elena, una piccola isola nel mezzo dell'oceano Atlantico, ai tempi ed ancora oggi possedimento britannico, così remota e sperduta da rendere impossibile ogni tentativo di fuga.
Con un piccolo seguito di fedelissimi, Napoleone fu trasferito nel villaggio interno di Longwood, dove rimase fino al decesso.
Sull'isola, Napoleone ebbe la libertà di muoversi a suo piacimento, ma in realtà per lui fu come trovarsi in un carcere di massima sicurezza, sorvegliato costantemente a vista da un piccolo contingente militare inglese; anche se non subì alcun processo o condanna, l'ormai ex imperatore si trovò praticamente a scontare un ergastolo in un posto lontano e sconosciuto.
Napoleone dettò le sue memorie ed espresse il suo disprezzo per gli inglesi, personificati nell'odiosa figura del "carceriere" di Napoleone sir Hudson Lowe (che dal trattamento duro riservato a Napoleone non trasse alcun vantaggio per la sua carriera, anzi fu accusato di essere stato troppo severo nei confronti dell'imperatore francese). Sulla base dei suoi ricordi, espressi in lunghe conversazioni quasi quotidiane, il conte de Las Cases scrisse Il Memoriale di Sant'Elena e nella seconda metà dell'aprile 1821 redasse egli stesso le sue ultime volontà, e molte note a margine (per un totale di 40 pagine).
I dolori allo stomaco di cui già soffriva da tempo, acuitisi nel clima inospitale dell'isola e con il duro regime impostogli, lo condussero alla morte il 5 maggio 1821 alle ore 17:49.
Le ultime parole di Napoleone furono Francia, esercito - capo dell'esercito - Giuseppina. Egli chiese di essere seppellito sulle sponde della Senna, ma fu invece seppellito a Sant'Elena, presso Sane Valley, come stabilito già l'anno prima dal governo inglese. Il governatore Lowe e i suoi uomini gli tributarono gli onori riservati ad un generale.
L'autopsia accertò la causa di morte in un tumore dello stomaco.Il 19 luglio 1821, poco dopo aver appreso la notizia della morte di Napoleone, Alessandro Manzoni scrisse la famosa ode Il cinque maggio, che ebbe una forte risonanza in tutta Europa e che fu tradotta in tedesco da Johann Wolfgang von Goethe.
Cominciarono subito a diffondersi ipotesi alternative sulla morte di Napoleone, frutto, in generale, di teorie del complotto: esse, pur accreditate, non smentiscono la veridicità della causa della morte per tumore allo stomaco.
Il 2 agosto 1830, nove anni dopo la morte di Napoleone, il re Carlo X di Borbone fu costretto ad abdicare e la corona venne concessa a Luigi Filippo d'Orléans di idee più liberali. La statua dell'imperatore fu restaurata sulla colonna di Place Vendôme e vi furono richieste del rientro in patria delle spoglie mortali. Il figlio cadetto del re, il Principe di Joinville, venne incaricato di riportare le spoglie dell'imperatore in Francia e questi, dopo aver ottenuto il permesso dei britannici, diresse una spedizione a Sant'Elena per riportare la salma a Parigi. Il 15 ottobre 1840, per opera di una commissione - i cui membri erano il conte Philippe de Rohan-Chabot, Charles Alexander, il colonnello Hamelin Trelawny, il capitano William Wylde, il colonnello Charles Hodson, il segretario coloniale William Henry Seale, il comandante Edward Littlehales, il maresciallo Henri Gatien Bertrand, il generale Gaspard Gourgaud, il conte Emmanuel de Las Cases, il generale Jean Gabriel Marchand, Arthur Bertrand, i capitani Léonard Charner, Guyet e Doret, l'abate Félix Coquereau, due coristi, il medico Remi Guillard e alcuni ex domestici di Napoleone - venne riesumata la salma che si rivelò intatta, vestita nell'uniforme di colonnello dei Cacciatori della Guardia. Ricomposto il corpo in una bara di ebano, l'imperatore cominciò il suo viaggio di ritorno in Francia sulla Belle-Poule, dove arrivò a Cherbourg il 2 dicembre, salutato dalle salve di cannone del forte e delle navi militari presenti.Il 15 dicembre 1840 ebbe luogo il funerale solenne a Parigi celebrato con tutti gli onori del rango imperiale. Disposto il feretro su di un carro trainato da 16 cavalli, scortato dai Marescialli di Francia Oudinot e Molitor, l'ammiraglio Roussin e il generale Bertrand, a cavallo, sui quattro lati, il corteo funebre passò sotto l'arco di trionfo, tra due file di insegne con l'aquila imperiale, salutato dalle salve di cannone e accolto dalla famiglia regnante in nome della Francia. Il generale Bertrand, che aveva fedelmente accompagnato Napoleone all'Elba e a Sant'Elena, venne incaricato dal Re di porre la spada e il copricapo dell'imperatore sulla bara, ma non vi riuscì per l'emozione e fu sostituito dal generale Gourgaud. Più tardi, nel 1843 Giuseppe Bonaparte inviò il gran collare, il nastro, e le insegne della Legion d'onore che suo fratello aveva indossato.
I resti di Napoleone riposano in un monumento posto in una cripta a cielo aperto ricavata nel pavimento della chiesa di Saint-Louis des Invalides a Parigi, esattamente sotto la cupola dorata. Il monumento, concepito dall'architetto Louis Visconti, venne terminato nel 1861 e consiste in un grande sarcofago di porfido rosso della Finlandia, che contiene le 6 bare entro cui è stato chiuso il corpo di Napoleone: dalla più interna alla più esterna abbiamo una bara in lamiera e poi una in mogano, due bare in piombo, una di ebano e l'ultima in legno di quercia. Intorno al sarcofago c'è un loggiato circolare decorato con enormi statue raffiguranti dodici Vittorie.
Il trasferimento dalla cappella di Saint-Jérôme dove era stata deposta la salma nel 1840, alla cripta sala centrale della chiesa di Saint-Louis des Invalides venne effettuato con cerimonia non pubblica il 2 aprile 1861, alla presenza dell'imperatore Napoleone III. La maschera funebre è conservata invece presso l'Accademia degli Euteleti a San Miniato in provincia di Pisa, città di cui la famiglia Bonaparte fa risalire le proprie origini. Il calco sull’originale venne eseguito dal medico còrso Antommarchi e dal medico inglese Francis Burton.
All'interno della cripta è presente anche la tomba del figlio di Napoleone, Napoleone Francesco, il cui corpo fu qui trasferito dalla Cripta dei Cappuccini di Vienna, dov'era sepolto come tutti i membri della casa d'Austria, da Adolf Hitler nel 1940, come dono al popolo di Francia dopo l'occupazione all'inizio della seconda guerra mondiale.
Napoleone, ufficiale di artiglieria, giovane generale legato inizialmente alla fazione giacobina e quindi al Direttorio, primo console e poi imperatore dei francesi, condottiero della più grande macchina militare dell'epoca e conquistatore di gran parte del continente, rimane a tutt'oggi l'archetipo dell'uomo di guerra vittorioso, protagonista di una vicenda storica narrata e analizzata da una vastissima bibliografia.
Le qualità militari di tattico e stratega e la sua carriera più che ventennale costellata di impressionanti vittorie, continuano a rendere Napoleone, le tondu, "il rapato", come era soprannominato dai suoi soldati, nel giudizio degli storici uno dei più grandi condottieri militari di tutti i tempi, accostato dallo storico britannico Geoffrey Wootten solo ad Alessandro Magno. Altri autori hanno ugualmente esaltato le qualità di generale dell'imperatore. Georges Lefebvre parla di "maestria senza eguali" tattica e strategica, Jean Tulard di "genio militare", Nigel Nicolson e Franz Herre di "più grande generale di tutti i tempi", Evgenij Tarle di "genio militare non mai superato nella storia dell'umanità", David G. Chandler di "una delle più grandi menti militari che siano mai esistite", Basil Liddell Hart di più grande "stratega logistico" della storia.
Dal punto di vista della strategia operativa (o strategia logistica secondo la terminologia di Liddell Hart) Napoleone seppe fondere nel suo sistema di guerra le innovazioni di pensatori militari francesi come il conte di Guibert e Jean du Teil con lo studio dei grandi condottieri del passato da Federico II di Prussia, a Turenne al Gran Condé. I pensatori francesi avevano evidenziato le debolezze dei rigidi schemi tattici dell'esercito prussiano basati su lente e ripetitive campagne di guerre, sulla tattica lineare, sulla disciplina draconiana, sulle lunghe colonne dei carriaggi. Napoleone, sfruttando le qualità delle armate rivoluzionarie, il loro slancio aggressivo, il loro spirito democratico, il sistema dell'amalgama e della promozione per merito e le nuove tattiche basate sul fuoco della fanteria leggera sparpagliata e sugli attacchi alla baionetta in colonne di battaglione, forgiò uno strumento militare di grande potenza. L'esercito napoleonico, articolato in corpi d'armata autonomi, scarsamente disciplinato ma combattivo, estremamente rapido nelle marce, privo di ingombranti traini e abituato a vivere sulle risorse locali e sulle depredazioni, permetteva a Napoleone grande flessibilità operativa.
La strategia napoleonica è profondamente innovativa in primo luogo nelle concezione di fondo; obiettivo della guerra diventa la distruzione dell'esercito nemico possibilmente con una campagna rapida e una battaglia decisiva; obiettivi geografici o fortezze diventano elementi secondari utili eventualmente per attrarre e sviare il nemico, costringendolo a battersi in circostanze sfavorevoli.
Lento e scientifico nella fase ideativa dei suoi piani di guerra,, Napoleone era invece risoluto, ottimista, energico nella fase esecutiva pretendendo e ottenendo rapidità e disciplina dai suoi subordinati ed effettuando manovre di sconcertante velocità e imprevedibilità per i suoi avversari. Dotato di grande ascendente e idolatrato dai suoi soldati, i grognards, i "brontoloni", Napoleone dominava intellettualmente i suoi luogotenenti e anche i suoi avversari, intimoriti dalla sua reputazione e spesso ridotti a strategie rinunciatarie e prudenti. Grazie alle sue doti militari, al suo enorme prestigio e all'entusiasmo suscitato nelle truppe, con la sua sola presenza sul campo di battaglia l'esercito francese sembrava disporre di molte migliaia di soldati invisibili in più; lo stesso Duca di Wellington disse che la presenza di Napoleone sul campo corrispondeva a quella di 40.000 soldati in più nelle file dell'armata francese.L'esercito napoleonico, dispiegato su vasto fronte, avanzava di sorpresa e nel massimo segreto secondo i piani dell'imperatore, che di regola prevedevano in anticipo tutte le possibilità e le evenienze; i corpi d'armata marciavano su direttrici separate ma disposti in modo da potersi reciprocamente sostenere in caso di complicazioni e di potersi concentrare al momento opportuno, scelto da Napoleone sulla base delle circostanze effettive sul terreno. La marcia separata confondeva il nemico e progressivamente restringeva il suo spazio di manovra fino a costringerlo alla battaglia nelle peggiori condizioni; Napoleone effettuava il concentramento generale all'ultimo momento e a volte durante la battaglia stessa; l'esercito avversario quindi o rischiava la battaglia o, se rimaneva immobile come a Ulma, veniva tagliato fuori dalle sue retrovie e accerchiato dall'avanzata convergente dei vari corpi d'armata. La superiore capacità strategica di Napoleone si evidenziava proprio nella sua abilità nel predisporre opportunamente la dislocazione e la marcia dei vari corpi d'armata e di effettuare il raggruppamento finale nel momento e nel punto giusto.Nel caso della presenza di diversi eserciti nemici contemporaneamente in campo, come nel 1796-1797 o nel 1813, la strategia di Napoleone prevedeva il concentramento principale del grosso dell'armata contro uno solo degli avversari, mentre gli altri nemici sarebbero stati tenuti a bada con il minimo delle forze e, più lenti e mal collegati tra loro, sarebbero stati a loro volta progressivamente affrontati e sconfitti da nuovi raggruppamenti delle truppe francesi molto più rapide.
Sul campo di battaglia la tattica di Napoleone prevedeva di cominciare i combattimenti su tutta la linea con solo una minima parte delle sue forze; quindi si sarebbe scosso il morale e la sicurezza del nemico con il fuoco di grandi concentramenti di artiglieria e con le minacce, portate sui fianchi o nelle retrovie, alle sue vie di comunicazione. La fase finale della battaglia napoleonica era preceduta da quello che l'imperatore chiamava "il fatto": un grave errore tattico del nemico o un indebolimento decisivo delle sue forze. Tenendo sempre a disposizione cospicue riserve, Napoleone era ora in grado di sferrare il coup de foudre ("il colpo di fulmine"), l'attacco finale nel punto debole nemico che di regola provocava il crollo definitivo dell'avversario. Questo schema applicato per la prima volta a Castiglione venne attuato anche a Austerlitz, Jena, Friedland e Wagram. Napoleone dava anche grande importanza alla fase di inseguimento e di sfruttamento del successo affidata alla sua cavalleria e a corpi di fanteria freschi appositamente predisposti; condotto a oltranza, poteva condurre alla totale distruzione dell'avversario come dopo Jena.Fattori di debolezza della dottrina di guerra napoleonica furono in primo luogo lo scarso interesse dell'imperatore per i dettagli logistici e per i fattori climatici e ambientali che portarono alla sottovalutazione delle distanze e delle difficoltà di grandi campagne militari in territori inospitali e impervi in Spagna, Europa orientale e Russia. Inoltre Napoleone prestò limitata attenzione agli schemi tattici della sua fanteria che in pratica adottò i metodi operativi, aggressivi ed eccessivamente offensivi, delle armate rivoluzionarie che a volte costarono gravi insuccessi contro le solide truppe britanniche e russe. Infine, con il tempo e i continui impegni, decadde la qualità delle truppe napoleoniche e anche il morale e la determinazione dei suoi luogotenenti, coraggiosi ma non in grado di dirigere autonomamente operazioni strategiche e totalmente dipendenti dalle decisioni dell'imperatore.Applicata per la prima volta in Italia settentrionale, la dottrina di guerra di Napoleone era soprattutto idonea a campagne militari in regioni di limitata estensione, in terre fertili ed economicamente ricche da sfruttare per rifornire le truppe, in cui costringere il nemico a una battaglia di annientamento senza possibilità di sfuggire con lunghe ritirate. La guerra napoleonica, rapida anche per la carenza di risorse che non permetteva di sostenere lunghe campagne, fornì le sue dimostrazioni più brillanti nel 1805 e nel 1806 e diede grande fama all'imperatore; essa rimane un modello insuperato di maestria strategica e tattica.
Napoleone ebbe un solo figlio legittimo, il già citato Napoleone Francesco (1811 – 1832), avuto dalla seconda moglie Maria Luisa d'Asburgo-Lorena (1791 – 1847).
Carlo, conte Léon (1806 – 1881) avuto da Luisa Caterina Eleonora Denuelle de la Plaigne (1787 – 1868), lettrice della principessa Carolina Bonaparte, già sposata a Jean-Honoré François Revel e da questi divorziata pochi mesi prima della nascita di Carlo;
Alessandro Floriano Giuseppe, conte Colonna-Walewski, (1810 - 1868), avuto da Maria Laczynska (1786 – 1817), giovane polacca, moglie dell'anziano conte Attanasio Colonna di Walewice-Walewski, meglio nota con il nome di Maria Walewska, della quale Napoleone fu sinceramente innamorato.Inoltre è stato scritto che il filosofo, giornalista e uomo di stato francese, Jules Barthélemy-Saint-Hilaire (1805 – 1895), fosse figlio illegittimo di Napoleone Bonaparte, ma non vi è alcuna certezza storica in merito.
Elenco di opere letterarie dedicate a Napoleone o in cui la sua figura è particolarmente rilevante:
Ugo Foscolo, A Bonaparte liberatore (1797) - Foscolo vi allegò una Dedicatoria a Bonaparte nella riedizione del 1799
Di seguito sono citate le opere cinematografiche e televisive, reperibili in lingua italiana, che hanno avuto per soggetto centrale il personaggio di Napoleone Bonaparte e le sue vicende storiche; nell'elenco è indicato anche, quando noto, l'attore che ha impersonato il ruolo di Napoleone stesso.
Napoleone (Napoléon vu par Abel Gance), rega di Abel Gance (Francia, 1927) - Albert Dieudonné,
Maria Walewska (Conquest), regia di Clarence Brown (Stati Uniti, 1937) - Charles Boyer.
Il nemico di Napoleone (The Young Mr. Pitt), regia di Carol Reed (Stati Uniti, 1942) - Herbert Lom.
Sant'Elena, piccola isola, regia di Renato Simoni (Italia, 1943) - Ruggero Ruggeri.
Napoleone Bonaparte, regia di Sacha Guitry (Francia-Italia, 1954) - Daniel Gélin e Raymond Pellegrin.
La battaglia di Austerlitz (Austerlitz), regia di Abel Gance (Francia-Italia-Jugoslavia, 1960) - Pierre Mondy.
I grandi camaleonti, sceneggiato televisivo in otto puntate diretto da Edmo Fenoglio (Italia, 1964) - Giancarlo Sbragia.
Waterloo, regia di Sergej Fëdorovič Bondarčuk (URSS-Italia, 1970) - Rod Steiger.
Napoleone e le donne (Napoleon and Love), miniserie televisiva in otto puntate (Regno Unito, 1974) - Ian Holm.
Napoleone a Sant'Elena, sceneggiato televisivo in quattro puntate diretto da Vittorio Cottafavi (Italia, 1973) - Renzo Palmer.
Napoleone e Giuseppina (Napoleon and Josephine: A Love Story), miniserie televisiva in tre puntate diretta da Richard T. Heffron (Stati Uniti-Francia, 1987) - Armand Assante.
I vestiti nuovi dell'imperatore (The Emperor's New Clothes), regia di Alan Taylor (Germania-Italia-Regno Unito, 2001) - Ian Holm.
Napoléon, miniserie televisiva in quattro puntate diretta da Yves Simoneau (Francia-Germania-Italia-Canada-USA, 2002) - Christian Clavier
Monsieur N., regia di Antoine de Caunes (Francia-Regno Unito, 2003) - Philippe Torreton.
(FR) Napoleone Bonaparte, [Opere]. 1, Paris, C. L. F. Panckoucke, éditeur, Rue des Poitevins, n. 14, 1821.
(FR) Napoleone Bonaparte, [Opere]. 2, Paris, C. L. F. Panckoucke, éditeur, Rue des Poitevins, n. 14, 1821.
(FR) Napoleone Bonaparte, [Opere]. 3, Paris, C. L. F. Panckoucke, éditeur, Rue des Poitevins, n. 14, 1821.
(FR) Napoleone Bonaparte, [Opere]. 4, Paris, C. L. F. Panckoucke, éditeur, Rue des Poitevins, n. 14, 1821.
(FR) Napoleone Bonaparte, [Opere]. 5, Paris, C. L. F. Panckoucke, éditeur, Rue des Poitevins, n. 14, 1821.In italiano:
 Luigi Mascilli Migliorini, Napoleone, Roma, ed. Salerno, 2001, ISBN 88-8402-350-5.
 Georges Lefebvre, Napoleone, Roma-Bari, ed. Laterza, 2003, ISBN 88-420-5902-1.
 Jacques Bainville, Napoleone, Milano, Baldini Castoldi Dalai Editore, 2006, ISBN 88-8490-920-1.
 Guido Gerosa, Napoleone, un rivoluzionario alla conquista di un impero, Milano, Mondadori, 1995, ISBN 88-04-33936-5.
 Antonio Spinosa, Napoleone il flagello d'Italia, con Carmine Mastroianni, Milano, Mondadori, 2003, ISBN 88-04-51916-9.
 Alain Pillepich, Napoleone e gli italiani, Bologna, il Mulino, 2005, ISBN 88-15-10489-5.
 Gianni Rocca, Il piccolo caporale, Napoleone alla conquista dell'Italia 1796-97 e 1800, Milano, Mondadori, 1996, ISBN 978-88-04-41049-2.
 Sergio Valzania, Austerlitz, la più grande vittoria di Napoleone, Milano, Mondadori, 2005, ISBN 978-88-04-55900-9.
 Alessandro Barbero, La battaglia, storia di Waterloo, Roma-Bari, Laterza, 2003, ISBN 978-88-420-7759-6.
 Emil Ludwig, Napoleone. Voleva dominare il mondo ma fu sconfitto... Ma oggi tutti lo ricordano, mentre il nome dei vincitori è caduto nell'oblio, Milano, ed. BUR, 2000, ISBN 978-88-17-25888-3.
 Emil Ludwig, Napoleone, il mondo era troppo piccolo per lui, Rizzoli, 1999, ISBN 977-11-2702900-7.
 Alexandre Dumas, Napoleone, Roma, ed. Newton & Compton, 2004, ISBN 88-8289-790-7.
 Vittorio Criscuolo, Napoleone, Bologna, Il Mulino, 1997, ISBN 978-88-15-06251-2.
 Dilvo Lotti, Napoleone Buonaparte Toscano Europeo, Fucecchio, Edizioni dell'Erba, 1995, ISBN 88-86888-00-7.
 Constant Wairy, Il Valletto di Napoleone, a cura di Patrizia Varetto, Palermo, Sellerio Editore, 2006, ISBN 88-389-2190-3.
 Carlo Zaghi, L'Italia di Napoleone dalla Cisalpina al Regno, UTET, 1991  [1986], ISBN 88-02-03955-0.
 David G. Chandler, Le Campagne di Napoleone, Milano, RCS Libri - Superbur Saggi, 2002, ISBN 88-17-11577-0.
 David G. Chandler, I marescialli di Napoleone, Milano, ed. BUR, 1996, ISBN 88-17-11695-5.
 Andrew Roberts, Napoleone il Grande, Novara, ed. UTET, 2015, ISBN 978-88-511-3238-5.
 Emmanuel de Las Cases, Il memoriale di Sant'Elena, a cura di Luigi Mascilli Migliorini, Milano, ed. BUR, 2004, ISBN 88-17-10790-5.
 Napoleone Bonaparte, Autobiografia, a cura di A. Malraux, Milano, Arnoldo Mondadori Editore, 1994, ISBN 88-04-39494-3.
 Napoleone Bonaparte, Aforismi politici, pensieri morali e massime sulla guerra, Roma, Newton & Compton, 2002, ISBN 88-8289-780-X.
 Napoleone Bonaparte, Tutto è ancora da fare. Lettere di un genio d'ambizione, a cura di Eusebio Trabucchi, Roma, L'orma editore, 2014, ISBN 978-88-98038-37-4.Queste ultime opere fanno parlare Napoleone stesso. Principale resta il Memoriale, la vera autobiografia napoleonica, mentre le ultime due sono raccolte di frasi, lettere, proclami.
 Betsy Balcombe, Il mio Amico Napoleone, a cura di Ernesto Ferrero, Mondadori, ISBN 978-88-04-57014-1.Ritratto privato dell'imperatore a Sant'Elena, dalle memorie di una delle figlie della famiglia inglese che lo ospitò al suo arrivo e lo frequentò nei mesi successivi.
(FR) Patrice Gueniffey, Bonaparte, Paris, Gallimard, 2013, ISBN 978-2-07-076914-8.
(FR) Max Gallo, Napoléon, Paris, Edition Robert Laffont, 1997, ISBN 2-221-09796-3.
(FR) Adolphe Thiers, Histoire du consulat et de l'empire, Paris, Paulin-Lheureux.
(FR) Émile Marco de Saint-Hilaire, Histoire populaire de Napoleon et de la grande armée, G. Kugelmann, 1843, ISBN non esistente.
(FR) Louis Antonine Fauve De Bourrienne, Memoirs of Napoleon Bonaparte, Volume 4, Wildside Press LLC, 2010, ISBN 978-1-4344-1136-5.
(EN) Philip Dwyer, Napoleone: The path to power 1769 - 1799, Volume 1, Bloomsbury Publishing, 2008, ISBN 978-0-7475-6677-9.
(EN) Avner Falk, Napoleon against himself: a psychobiography, Pitchstone Pub, 2007, ISBN 978-0-9728875-6-4.
(EN) Thomas Ussher e John R. Glover, Napoleon's Last Voyages, Ithaca, Cornell University Library, 1906, ISBN 978-1-112-51214-8.Testi generalisti citati nella voce:
 Storia Universale, Volume III, Milano, Rizzoli Larousse, 1973, ISBN non esistente.
(EN) Carl Dahlhaus, Ludwig van Beethoven, Approaches to his Music, Clarendon Press, 1991, ISBN 978-0-19-816148-6.
 Napoleone Bonaparte, in Enciclopedia Italiana, Istituto dell'Enciclopedia Italiana. 
(IT, DE, FR) Napoleone Bonaparte, su hls-dhs-dss.ch, Dizionario storico della Svizzera. 
(EN) Napoleone Bonaparte, su Enciclopedia Britannica, Encyclopædia Britannica, Inc. 
(CA) Napoleone Bonaparte (XML), in Gran enciclopèdia catalana on line, Enciclopèdia Catalana. 
 Diciassette capitoli per raccontare la storia di Napoleone, su liceomendrisio.ch.
 La famiglia Bonaparte, su www2.comune.roma.it. URL consultato il 5 luglio 2006 (archiviato dall'url originale il 14 luglio 2006).
(FR)  Napoléon inconnu: papiers inédits, 1786-1793. Publiés par Frédéric Masson et Guido Biagi; accompagnés de notes sur la jeunesse de Napoléon, 1769-1793, par Frédéric Masson, 2 voll., Paris, Paul Ollendorff éditeur, 1895: vol. 1, vol. 2.
(FR)  La correspondance de Napoléon I publiée par ordre de l'Empereur Napoléon III, 32 voll., Paris, 1858-70: vol. 1, vol. 2, vol. 3, vol. 4, vol. 5, vol. 6, vol. 7, vol. 8, vol. 9, vol. 10, vol. 11, vol. 12, vol. 13, vol. 14, vol. 15, vol. 16, vol. 17, vol. 18, vol. 19, vol. 20, vol. 21, vol. 22, vol. 23, vol. 24, vol. 25, vol. 26, vol. 27, vol. 28, vol. 29, vol. 30, vol. 31, vol. 32.
(IT) Memorie-documenti e lettere inedite di Napoleone I.° e Beauharneais, Giovanni Melzi (a cura di), 2 voll., Milano, per Gaetano Brigola libraio, 1865: vol. 1, vol. 2.
(FR) Supplément à la correspondance de Napoléon I: lettres curieuses omises par le comité de publication. Rectifications, E. A. Du Casse (a cura di), Paris, 1887.
(FR) Lettres inédites de Napoléon I (an VIII-1815), Léon Lecestre (a cura di), 2 voll., Paris, Libraire Plon, 1897: vol. 1, vol. 2.
(FR) Lettres inédited se Napoléon I. Collationnées sur les textes et publiées, Léonce de Brotonne (a cura di), Paris, Honoré Champion libraire, 1898.
(FR) Dernières lettres inédites de Napoléon I. Collationnées sur les textes et publiées, Léonce de Brotonne (a cura di), 2 voll., Paris, Honoré Champion libraire, 1903: vol. 1, vol. 2.
(FR) Supplément a la correspondande Napoléon I: l'Empereur et la Pologne, paris, au bureau de l'agence polonaise de press, 1908.
(FR) Correspondance inédite de Napoléon I, conservée aux Archives de la guerre, Ernest Picard, Louis Tuetey (a cura di), 5 voll., Paris, Henri Charles-Lavauzelle editeur militaire, 1912-25: vol. 1, vol. 2, vol. 3, vol. 4, vol. 5.
(FR) Inédits napoléoniens, Arthur Chuquet (a cura di), 2 voll., Paris, Fontemoing et c. éditeurs, 1913-19: vol. 1, vol. 2.

Narsete (greco Ναρσής [Narsēs]; 478 – Roma, 574) è stato un generale bizantino.
Eunuco di origine armena, è meglio noto per aver portato a termine la conquista dell'Italia avviata da Belisario sotto Giustiniano, sconfiggendo gli ultimi re goti Totila e Teia e i Franchi. Dopo la conquista dell'Italia (553), Narsete la governò per conto dell'Imperatore, ma le proteste dei Romani persuasero l'Augusto Giustino II, successore di Giustiniano, a rimuoverlo dal governo dell'Italia, sostituendolo con Longino. La notizia, fornitaci dalle fonti primarie, secondo cui Narsete avrebbe per ripicca invitato i Longobardi in Italia è considerata dalla storiografia moderna inattendibile. Morì a Roma nel 574.
Narsete nacque nel tardo V secolo in territorio persiano, ma fu cresciuto alla corte di Costantinopoli, dove fu istruito come servitore al palazzo imperiale. Acquisì grande influenza alla corte di Giustiniano I grazie al favore di Teodora. In breve tempo ebbe riconoscimenti nella gerarchia imperiale, raggiungendo la posizione di tesoriere e primo ufficiale (sacellarius e comes sacri cubiculi) nel 530-531. Per le sue capacità diplomatiche gli fu dato il compito di convincere i soldati persiani ad unirsi ai Bizantini: in questo modo, nel 530, convinse Narsete Persarmeno e Arazio, a passare dalla parte bizantina, unificando i solchi imperiali. Nel 531 divenne uno spatharius.
Era a Costantinopoli quando alle idi di gennaio del 532 scoppiò una rivolta nella capitale, la rivolta di Nika, in cui due fazioni dell'Ippodromo, i Verdi e gli Azzurri, tentarono di rovesciare con la violenza l'Imperatore Giustiniano, ponendo sul trono Ipazio, nipote dell'ex Imperatore Anastasio.
Giustiniano aveva già pronte le navi per fuggire dalla capitale, ma fu fermato da Teodora che gli rammentò che il trono è un glorioso sudario, ridandogli coraggio. L'Imperatore affidò quindi a Narsete il compito di dividere le due fazioni in Costantinopoli, mentre Belisario e Mundo ebbero l'incarico di sedare la rivolta con le armi: il 18 gennaio del 532 Narsete corruppe gli Azzurri con del denaro persuadendoli a passare dalla parte dell'Imperatore e facendo notare loro che l'Imperatore Giustiniano li aveva sempre protetti, mentre Ipazio, l'usurpatore che intendevano innalzare al trono, avrebbe favorito i Verdi; forse per il denaro, forse per l'abile mossa diplomatica, gli Azzurri abbandonarono i Verdi e ritornarono fedeli a Giustiniano.In questo modo contribuì alla repressione della rivolta insieme a Belisario e a Mundo, accrescendo il suo prestigio e divenendo uno dei favoriti dell'Imperatore e dell'Imperatrice.
Nel 535 intraprese un'altra delicata missione, questa volta per Teodora. Lo scopo era giungere ad Alessandria d'Egitto per rimettere a capo della cristianità egizia il vescovo monofisita Teodosio ed esiliare il suo rivale (di fede ortodossa) Gaiano; alla testa di 6.000 uomini Narsete riuscì in 104 giorni a vincere i sostenitori di Gaiano e a restaurare Teodosio sul trono patriarcale. Tuttavia i ribelli non si diedero per vinti e organizzarono una nuova rivolta. Per sedici mesi Narsete rimase ad Alessandria conducendo una guerra civile contro i ribelli e venendo costretto addirittura in un'occasione a incendiare parte della città. Alla fine Teodosio, a causa dei disordini, decise di ritornare a Costantinopoli lasciando Alessandria presumibilmente insieme a Narsete.Teodosio, essendosi rifiutato di accettare il credo di Calcedonia, venne rimosso dal trono patriarcale e spedito in esilio a Derkos in Tracia; al suo posto venne eletto al soglio patriarcale un monaco calcedoniano, Paolo; per la prima volta in cinquant'anni il patriarca di Alessandria non era monofisita. Da quest'atto seguì la separazione delle due linee patriarcali, copta ed ortodossa, in modo definitivo, rendendo stabile lo scisma tra le due Chiese.
Nel 538, a sessant'anni, Narsete ebbe il comando dei rinforzi che vennero inviati dall'imperatore in Italia, che ammontavano a 2.000 mercenari Eruli e 5.000 Bizantini. Narsete andò subito in attrito con Belisario, il generalissimo (strategos autokrator) a cui Giustiniano aveva affidato il comando delle operazioni belliche in Italia. Belisario voleva infatti assediare Osimo, mentre l'eunuco al contrario intendeva salvare l'amico e generale Giovanni di Vitaliano, assediato dai Goti a Rimini. Alla fine Belisario cedette, e l'esercito bizantino marciò in direzione di Rimini, che venne liberata dall'assedio goto. Vitige fu costretto a ritirarsi a Ravenna.
Una volta salvato Giovanni dall'assedio goto, Belisario decise di inviare un contingente per liberare Milano, anch'essa assediata dai Goti. Tuttavia, nuovi contrasti con Narsete gli impedirono di attuare questa decisione: infatti quest'ultimo riteneva più opportuno dare la precedenza alla sottomissione dell'Emilia, in modo da avvicinarsi a Ravenna, capitale gota; e quando Belisario non si mostrò d'accordo, Narsete gli rinfacciò di non stare agendo negli interessi dell'impero e gli mostrò una lettera di Giustiniano che lo obbligava a obbedire a Belisario, tranne nei casi di vantaggio pubblico. Convinto che conquistare l'Emilia sarebbe stato vantaggioso per l'Impero, Narsete partì con i soldati a lui fedeli per l'Emilia, che venne rapidamente conquistata, mentre Belisario assediava Osimo e Urbino. La rivalità tra i due generali generò quindi divisioni nell'esercito, con una fazione dalla parte di Belisario e un'altra dalla parte di Narsete, rendendo più difficoltosa la conquista dell'Italia e causando, tra l'altro, l'espugnazione e la distruzione di Milano da parte gota (i soldati si rifiutarono di seguire l'ordine impartito da Belisario di soccorrere Milano se non fosse giunta anche l'esplicita autorizzazione di Narsete). Alla fine Giustiniano, comprendendo come fosse deleteria la rivalità tra i due generali, decise di richiamare Narsete a Costantinopoli, ridando così a Belisario il completo controllo dell'esercito. Gli Eruli, tuttavia, seguirono Narsete poiché rifiutarono di rimanere senza di lui.
Nel 541 Narsete fu incaricato di cercare di ottenere informazioni su un complotto che coinvolgeva il prefetto del pretorio d'Oriente, Giovanni di Cappadocia.Costui era caduto vittima di un tranello ordito da Antonina - moglie di Belisario - e l'Imperatrice Teodora, che lo detestavano. Antonina aveva infatti convinto Giovanni a partecipare a una congiura contro Giustiniano per prendere il potere e i due si erano messi d'accordo di incontrarsi a Rufiniane (proprietà privata di Belisario nei pressi di Calcedonia) a una certa ora. Antonina, tuttavia, informò Teodora che informò a sua volta l'Imperatore; quest'ultimo inviò Narsete e Marcello con alcuni soldati ad assistere di nascosto all'incontro: nel caso avessero scoperto che Giovanni stesse ordendo una congiura, avrebbero dovuto ucciderlo. Antonina piazzò Narsete e Marcello, con le loro truppe, dietro un muro, affinché potessero ascoltare di nascosto la conversazione, e a mezzanotte si incontrò con Giovanni. Quando ebbero la conferma che Giovanni stava ordendo una congiura contro l'Imperatore, gli balzarono addosso per ucciderlo ma Giovanni riuscì a sfuggire grazie all'intervento delle sue guardie del corpo che ferirono Marcello. Alla fine però non riuscì ad evitare la condanna da parte di Giustiniano: costretto a farsi monaco, venne esiliato in Egitto e privato di tutte le sue proprietà.
Nel 545 Narsete convinse nuovamente i capi degli Eruli a spostare i loro eserciti in Italia.
La sua grande possibilità venne nel 551. Belisario era stato richiamato a Costantinopoli senza essere riuscito a stabilizzare la posizione militare bizantina nella penisola e l'Imperatore Giustiniano aveva affidato a suo nipote Germano un esercito per sconfiggere i Goti, ma costui morì a Serdica prima di poter muovere verso l'Italia. Narsete fu quindi nominato generalissimo ed inviato al suo posto, ma prima di partire pretese di venir dotato degli uomini e del denaro necessario per concludere la guerra.
Narsete aveva una visione strategica molto chiara, che già aveva cercato di attuare nella prima campagna: in una sorta di anticipazione della "guerra lampo", puntava a colpire al cuore l'obiettivo principale, trascurando gli obiettivi secondari. Alla realizzazione pratica delle sue idee, certo giovò molto la collaborazione di Giovanni di Vitaliano, generale molto competente sul piano tecnico, ma privo di guizzi di genialità. Narsete sapeva inoltre motivare gli ufficiali del suo Stato Maggiore e guadagnarsi la loro stima. Il raduno delle truppe e gli altri preparativi impegnarono Narsete nei Balcani; egli non arrivò a Ravenna prima del giugno del 552, dopo aver respinto i contingenti dei Goti, bloccando gli attacchi principali.
Nell'aprile del 552 Narsete lasciò Salona per dirigersi alla volta di Ravenna, ma l'opposizione dei Franchi - che controllavano alcune fortezze nelle Venezie e che non avevano dato il permesso ai Bizantini di passare - e dei Goti - che avevano sbarrato la strada per Ravenna - lo costrinsero a giungere nella capitale dell'Italia bizantina marciando attraverso le paludi, con l'appoggio logistico della flotta che procedeva via mare in parallelo; questa decisione fu presa su consiglio dell'amico Giovanni. Giunto a Ravenna il 9 giugno,, venne qui raggiunto da altri due generali, Giustino e Valeriano. Dopo una sosta di nove giorni, Narsete lasciò Ravenna dopo aver ricevuto una lettera di sfida dal goto Usdrila, che era stato posto da Totila a difesa di Ariminium (Rimini). Dopo questo, Narsete si diresse verso Ariminium, ma, in accordo alla sua strategia, non la occupò e successivamente costeggiò le coste non potendo passare per la Via Flaminia, controllata dal nemico. Il suo obbiettivo era confrontarsi direttamente con Totila e vincerlo.
A Busta Gallorum, Narsete, giunto a tredici miglia di distanza dagli accampamenti di Totila, inviò al re goto dei messi o per far pace o per stabilire il giorno della battaglia; Totila stabilì che la battaglia ci sarebbe stata otto giorni dopo ma Narsete, non fidandosi del nemico, disse all'esercito di prepararsi per la battaglia per il giorno seguente; Narsete ebbe ragione: infatti i Goti giunsero con sette giorni di anticipo rispetto ai termini pattuiti.Lo schieramento bizantino vedeva nell'ala sinistra Narsete stesso con le sue guardie del corpo, Giovanni, le migliori truppe bizantine e gli Unni; al centro i federati barbari, in particolare longobardi, che ricevettero l'ordine di smontare da cavallo e combattere appiedati - in modo da prevenire una loro eventuale fuga; nell'ala destra, infine, il resto delle truppe. Lungo le due ali di cavalleria, Narsete pose 8.000 arcieri appiedati, 4.000 per parte, che si disposero, poco prima della battaglia, a semicerchio. I Goti schierarono invece la cavalleria davanti e la fanteria dietro, per impedire eventuali fughe dei soldati; Totila, inoltre, contava sulla carica dei suoi guerrieri ostrogoti, che sperava sfondassero le linee nemiche, evitando così il combattimento a distanza. L'inizio della battaglia venne tuttavia rinviato dal temporeggiare di Totila che, in attesa di rinforzi, cercava di guadagnare tempo proponendo a Narsete di negoziare, cosa che il generale bizantino rifiutò, avendo compreso le ragioni dell'avversario. La battaglia iniziò con la carica dei lancieri ostrogoti di Totila che tentarono di sfondare le linee nemiche ma si trovarono sotto il tiro degli 8.000 arcieri bizantini disposti a semicerchio che li chiusero in mezzo, massacrando un gran numero di Goti, i cui superstiti tentarono la fuga travolgendo la propria fanteria. Totila tentò la fuga ma venne raggiunto ed ucciso da un ufficiale bizantino. Grazie ad un uso sapiente della fanteria, la battaglia si concluse dunque con la vittoria bizantina e l'uccisione di Totila (giugno 552). La notizia della vittoria di Busta Gallorum raggiunse Costantinopoli nell'agosto dello stesso anno.
Dopo la vittoria Narsete decise di congedare i mercenari longobardi, ritenuti ingovernabili, e affidò a Valeriano il compito di sorvegliare il Po e ostacolare ogni tentativo di riorganizzazione dei Goti sotto il loro nuovo re Teia. A luglio Narsete riconquistò rapidamente Roma e inviò le chiavi della città a Giustiniano. Il generale rimase per qualche tempo a Roma pur inviando delle truppe ad assediare Cuma, dove era custodito il tesoro dei Goti, e Centumcellae (Civitavecchia). Quando scoprì che i Goti di Teia si stavano dirigendo a Cuma per salvare la città dall'assedio bizantino, accorse per affrontarli con tutto l'esercito; i due eserciti si incontrarono presso il fiume Dracone (presso Nuceria).
Nonostante la stretta vicinanza tra i due eserciti, protratta per due mesi, la battaglia ebbe luogo solo quando Narsete riuscì a intercettare e a catturare le navi gote recanti provviste. Gli Ostrogoti, allora, si ritirarono sui Monti Lattari e lì ebbe luogo la battaglia (ottobre 552), che si svolse tra cavalieri appiedati. L'intelligente pianificazione assicurò nuovamente la vittoria ai Bizantini, sebbene i contemporanei avessero attribuito il risultato alla devozione di Narsete nella Vergine Maria, che sarebbe intervenuta. Il re Teia cadde in battaglia e i Goti, sconfitti, accettarono, secondo Procopio di Cesarea, di ritirarsi dalla penisola senza opporre ulteriore resistenza; secondo Agazia, invece, i Goti accettarono di tornare nelle proprie case e diventare sudditi dell'Imperatore.
Vinto Teia, Narsete decise di tornare ad assediare Cuma, prima di marciare contro le città dell'Etruria ancora in mani gote. Nel corso dell'assedio (553), tuttavia, gli giunse notizia che i Franchi e gli Alamanni, condotti da Butilino e Leutari, avevano invaso l'Italia settentrionale; lasciò quindi una parte dell'esercito a Cuma per continuare ad assediarla e con il grosso delle sue truppe si diresse ad affrontare i Franco-alamanni. Inviò parte del suo esercito in direzione del fiume Po per impedire al nemico di avanzare verso Sud mentre si diresse con il resto dell'esercito in Etruria, dove alcune fortezze gote ancora resistevano. Tutte, tranne Lucca, si arresero spontaneamente. Narsete iniziò quindi l'assedio di Lucca nel settembre 553; nel corso dell'assedio gli giunse, però, la notizia che l'esercito che aveva inviato nel Nord Italia per fermare i Franco-alamanni si era ritirato da Parma e diretto a Faventia, segno che la sua strategia era fallita e ora era esposto a un attacco franco. Inviò, allora, il suo sottoposto Stefano a Faventia per intimare all'esercito di ritornare a Parma; la missione di Stefano fu coronata dal successo e Narsete poté riprendere l'assedio di Lucca con una certa tranquillità: dopo tre mesi di assedio, la città si arrese a condizione di non subire rappresaglie.Lasciata una forte guarnigione a Lucca, Narsete ordinò ai suoi soldati di ritirarsi nei propri quartieri invernali per poi ricongiungersi a Roma nella primavera successiva e si diresse a Ravenna, dove risiedette a Classe. Qui ricevette la notizia della resa di Cuma e della conquista del tesoro dei Goti. Narsete inviò quindi il goto Aligerno presso i Franco-alamanni per dire loro che ora il tesoro dei Goti era in mano bizantina e sperare così che, visto sfumare il sogno di impadronirsi del tesoro, si sarebbero ritirati; tale tentativo, però, non ebbe esito favorevole. In seguito si diresse a Ariminium, dove strinse un'alleanza con Teodobaldo, comandante dei Varni. Dopo aver messo in fuga un esercito franco-alamanno di 2.000 uomini, Narsete ritornò a Ravenna e da qui si diresse in direzione di Roma (primavera 554).Rimase a Roma, dove si era riunito tutto l'esercito, fino all'estate del 554, addestrando i suoi uomini in modo che potessero migliorare le loro abilità combattive. Nel frattempo i Franco-alamanni, giunti nel Sannio, si erano divisi in due gruppi: uno, condotto da Leutari, raggiunse Otranto per poi ritornare in Nord Italia; l'altro invece, condotto da Butilino, raggiunse lo stretto di Messina. Entrambi gli eserciti compirono saccheggi e stragi. I Franchi, tuttavia, a differenza degli Alamanni, non saccheggiavano gli edifici religiosi in quanto cristiani. Mentre l'esercito di Leutari tornava nel Nord Italia venne sconfitto presso Pesaro dagli Imperiali; i superstiti trovarono rifugio nella Venezia in mano franca dove morirono di dissenteria.
L'esercito di Butilino invece, giunto allo stretto di Messina, decise di dirigersi in Campania per affrontare Narsete, speranzoso di diventare re dei Goti una volta vinti i Bizantini. Accampatosi a Capua, Butilino, forte di 30.000 uomini, seppur in parte colpiti dalla dissenteria, si preparò allo scontro con Narsete che avvenne nell'autunno del 554 presso il fiume Volturno. Nonostante fosse in inferiorità numerica (18.000 imperiali contro 30.000 Franco-alamanni), Narsete riuscì a ottenere, grazie ad una sapiente strategia militare, una vittoria decisiva sul nemico, che uscì praticamente distrutto dalla battaglia. Lo stesso Butilino morì. Fu così che Narsete riuscì definitivamente a scongiurare la minaccia franco-alamanna.A Narsete non rimaneva che conquistare Conza, l'ultima fortezza a sud del Po rimasta in mano gota. La guarnigione gota (7.000 guerrieri condotti dall'unno Ragnari) tentò di resistere strenuamente, cercando persino di assassinare Narsete durante le negoziazioni per la resa, ma alla fine la fortezza si dovette arrendere (555). La guarnigione gota venne inviata a Costantinopoli.
Giustiniano affidò a Narsete il compito di far ritornare l'Italia una terra prospera, come pure assicurare l'aderenza alle dottrine religiose preferite all'Imperatore. La Prammatica Sanzione del 554 fu diretta a lui e al prefetto del pretorio d'Italia, come anche a Narsete fu indirizzata una legge riguardante i debitori in Italia e in Sicilia. Nel 556 protesse Pelagio, destinato a divenire papa, dall'ostilità della popolazione e lo scortò a Roma, dove Pelagio fu eletto al soglio pontificio (16 aprile 556). A Narsete Papa Pelagio indirizzò due epistole, in una delle quali (Epistola 60, marzo/aprile 559) invitò il generalissimo a prendere drastici provvedimenti contro i vescovi scismatici della Liguria e della Venezia e Istria, che si rifiutavano di riconoscere la condanna dei Tre Capitoli imposta da Giustiniano. Entro il 559 aveva ricevuto il titolo di patrizio, la più alta carica nobiliare nell'Impero bizantino; nel 565 era diventato anche console onorario.In qualità di generalissimo d'Italia, Narsete cercò nei primi anni di governo della penisola (553-562) di pacificare l'Italia settentrionale, ancora in parte occupata da Goti e Franchi. Nel 556 iniziarono le operazioni di riconquista di questi territori ancora al di fuori del controllo imperiale e già nel 559 Milano e gran parte delle Venezie erano in mano bizantina. Intorno al 561 Narsete, di fronte al rifiuto del comandante dell'esercito franco nel Nord Italia, Amingo, di concedere agli Imperiali il permesso di varcare il fiume Adige, marciò contro i Franchi, che nel frattempo si erano alleati con un generale ribelle goto di nome Widin (forse comandante del presidio di Verona); Narsete sconfisse entrambi in battaglia, determinando l'espulsione dei Franchi dall'Italia e, più o meno contemporaneamente (561-562), la resa delle ultime sacche di resistenza gote, cioè Verona e Brescia, le cui chiavi vennero inviate a Costantinopoli. Sotto la sua guida furono costituiti quattro ducati a difesa delle Alpi, presso le Alpi Cozie e Graie, presso i laghi Maggiore e di Como, presso Trento e Cividale del Friuli.Narsete avviò inoltre la ricostruzione di un'Italia in forte crisi dopo un conflitto così lungo e devastante, ricostruendo, in tutto o in parte, numerose città distrutte dai Goti (tra cui Milano) ed edificando numerose chiese, e fonti propagandistiche parlano di un'Italia riportata all'antica felicità sotto il governo di Narsete. Secondo la storiografia moderna tali fonti sono però esageratamente ottimistiche, essendo i danni provocati dalla guerra troppo gravi per essere riparati in poco tempo: anni di guerra continua avevano devastato le campagne italiane a tal punto che, come ammise amaramente in un'epistola Papa Pelagio, «nessuno è in grado di recuperarle», mentre i saccheggi, le carestie, i continui assedi avevano provocato un grave crollo demografico; non va dimenticato che il senato romano entrò in una crisi irreversibile e si dissolse agli inizi del VII secolo. Tale situazione aprì la strada all'invasione longobarda della penisola.La morte di Giustiniano nel 565 complicò l'ultimo decennio di Narsete come pure le sue relazioni con Giustino II che erano naturalmente meno strette. Nel 566 gli Eruli, stanziatisi in Italia settentrionale come truppe mercenarie, si rivoltarono ed elessero re Sinduald; Narsete riuscì a sconfiggerli riportando l'ordine. Il suo governo causò però le proteste dei Romani che, trovandolo oppressivo, si rivolsero a Giustino II sostenendo che rimpiangevano i tempi della dominazione gota e che se non avesse rimosso Narsete avrebbero consegnato Roma e l'Italia ai Barbari. Giustino dunque rimosse Narsete sostituendolo con Longino (568), che venne nominato prefetto del pretorio.
Secondo molti storici medioevali, Narsete per vendetta avrebbe invitato i Longobardi a scendere in Italia, anche per le minacce dell'Imperatrice Sofia, che secondo Paolo Diacono aveva fatto sapere all'eunuco che quando sarebbe tornato a Costantinopoli l'avrebbe costretto a distribuire la lana alle ragazze del gineceo di Costantinopoli; secondo la tradizione Narsete avrebbe risposto che avrebbe tessuto per lei una tela inestricabile, riferendosi all'invito ai Longobardi, a cui avrebbe inviato dei frutti dall'Italia per invitarli a invadere la penisola. Oggi, però, questo racconto viene ritenuto inattendibile. Trasferitosi a Napoli, venne poi richiamato a Roma dal Papa, dove morì all'età di novantacinque anni.
Paolo Diacono nella sua Historia Langobardorum esprime il seguente giudizio su Narsete:
Se la devozione di Narsete e la sua pietà verso i poveri (anche se finalizzata a ottenere consenso) sono confermate da Procopio ed Evagrio l'affermazione di Paolo Diacono secondo cui Narsete sarebbe stato cattolico è messa in forte dubbio da un passo della Storia Ecclesiastica del monofisita Giovanni di Efeso, che definisce Narsete «fidelis» (e dunque, dal suo punto di vista, monofisita) e sostiene che Narsete fondò un monastero per monaci monofisiti in Bitinia prima di partire per l'Italia e progettava egli stesso di ritirarsi in quel monastero terminata la sua carriera.Il continuatore di Prospero Aquitano lo loda per aver riportato «all'antica felicità» e «all'antico decoro» le città e le popolazioni dell'Italia, una volta espulsi i Goti. In realtà, se la ricostruzione di città distrutte dai Goti ad opera di Narsete e dei suoi sottoposti è confermata da altre fonti, l'Italia, dopo la fine del conflitto, era ben lungi dall'aver recuperato la sua antica prosperità, come risulta da epistole papali, che attestano in quali gravi condizioni fosse l'Italia, ancora pochi anni dopo la conclusione del conflitto.La sua ricchezza, ottenuta - lamentano alcune fonti - con l'oppressione del popolo, divenne leggendaria, e fonti occidentali (la Historia Francorum di Gregorio di Tours, usato poi come fonte da Paolo Diacono) narrano addirittura di un immenso tesoro, che Narsete avrebbe nascosto a Costantinopoli (o, secondo un'altra versione, in Italia) dentro una cavità fatta scavare nel suo palazzo e custodito da un anziano; le medesime fonti narrano che quando fu scoperto dall'Imperatore Tiberio II (578-582), «fu trovato talmente tanto oro e argento, che occorsero molti giorni agli operai per portarlo via, e il principe lo dispensò quasi tutto ai bisognosi, elargendolo generosamente secondo suo costume».È dubbia l'affermazione di molte fonti del VII e VIII secolo secondo cui Narsete avrebbe invitato i Longobardi in Italia. Il presunto tradimento di Narsete mal si accorda, infatti, con una sua mancata punizione e con la sua sepoltura con tutti gli onori; inoltre le fonti più vicine agli avvenimenti (Mario Aventicense, Gregorio di Tours) non menzionano il tradimento. È possibile che la storia dell'invito di Narsete sia stata inventata a posteriori dai cronisti del VII secolo per dare una spiegazione plausibile all'invasione dei Longobardi, e la coincidenza temporale tra la destituzione di Narsete e l'invasione longobarda, prestandosi facilmente a un rapporto causa-effetto, contribuì certamente al successo di tale leggenda.
Trad. it.:  Menandro Protettore, Dell'Istoria di Menandro Protettore, in AA. VV. (a cura di), Storici minori, volgarizzati ed illustrati (Volume III), 1829, Milano, Tip. Sonzogno,  pp. 335-477.
(LA)  Paolo Diacono, Historia Langobardorum, in  Georg Waitz (a cura di), Monumenta Germaniae Historica, Hannover, 1878,  Scriptores rerum Langobardicarum et Italicarum saec. VI–IX, 12–219. Testo disponibile su Wikisource.
Trad. it:  Paolo Diacono, Storia dei Longobardi, a cura di Italo Pin, Pordenone, Edizioni Studio Tesi, 1990, ISBN 88-7692-231-8.
 Georg Ostrogorsky, Storia dell'Impero bizantino, Milano, Einaudi, 1968, ISBN 88-06-17362-6.
 Bonini Roberto, Introduzione allo studio dell'età giustinianea, Quarta ristampa, Bologna, Pàtron Editore, 1977, ISBN 978-88-555-1423-1.
 Alberto Magnani, La guerra lampo del generale Narsete, in Rivista Italiana Difesa, 1/1999, 1999.
 Silvia Ronchey, Lo stato bizantino, Torino, Einaudi, 2002, ISBN 88-06-16255-1.
 Alexander P Kazhdan, Bisanzio e la sua civiltà, 2a ed, Bari, Laterza, 2004, ISBN 88-420-4691-4.
 Giorgio Ravegnani, La storia di Bisanzio, Roma, Jouvence, 2004, ISBN 88-7801-353-6.
 Giorgio Ravegnani, I bizantini e la guerra, Roma, Jouvence, 2004, ISBN 88-7801-331-5.
 Giorgio Ravegnani, I bizantini in Italia, Bologna, il Mulino, 2004, ISBN 88-15-09690-6.
 Ralph-Johannes Lilie, Bisanzio la seconda Roma, Roma, Newton & Compton, 2005, ISBN 88-541-0286-5.
 Alain Ducellier, Michel Kapla, Bisanzio (IV-XV secolo), Milano, San Paolo, 2005, ISBN 88-215-5366-3.
 Giorgio Ravegnani, Bisanzio e Venezia, Bologna, il Mulino, 2006, ISBN 88-15-10926-9.
 Giorgio Ravegnani, Introduzione alla storia bizantina, Bologna, il Mulino, 2006, ISBN 88-15-12679-1.
 James A. Evans, The empress Theodora: the partner of Justinian, University of Texas Press, 2002, ISBN 978-0-292-72105-0.
 Giorgio Ravegnani, NARSETE, in Dizionario biografico degli italiani, vol. 77, Roma, Istituto dell'Enciclopedia Italiana, 2012. URL consultato il 15 agosto 2017.
 Narsete, in Dizionario biografico degli italiani, Istituto dell'Enciclopedia Italiana.
Naruto (NARUTO -ナルト-?) è un manga scritto e disegnato da Masashi Kishimoto e pubblicato dall'ottobre 1999 al novembre 2014 sulla rivista Weekly Shōnen Jump di Shūeisha, per un totale di 15 anni di serializzazione. I 700 capitoli realizzati sono stati raccolti in 72 volumi tankōbon sotto l'etichetta Jump Comics; il manga è stato tradotto e pubblicato in diverse lingue, tra cui in inglese da Viz Media, in italiano da Planet Manga, in francese da Kana, in tedesco da Banzai! e in spagnolo da Glénat.
La trama segue le avventure e le vicissitudini del giovane Naruto Uzumaki, il quale, partendo da ninja inetto e diventando via via più forte, cerca di cambiare il suo mondo, inseguendo il sogno di diventare hokage.
Dal manga sono state tratte due serie televisive anime entrambe prodotte dalla Pierrot e andate in onda su TV Tokyo: la prima, Naruto (NARUTO -ナルト-?), composta da 220 episodi e adattante i primi 27 volumi del fumetto, è stata trasmessa in Giappone dal 3 ottobre 2002 all'8 febbraio 2007; la seconda, Naruto: Shippuden (NARUTO -ナルト-疾風伝 Naruto: Shippūden?, lett. "Naruto: Le cronache dell'uragano"), andata in onda dal 15 febbraio 2007 al 23 marzo 2017, è l'adattamento animato dei volumi dal 28 in poi. Inoltre, la serie è stata trasposta in altri media come romanzi, videogiochi, film e OAV.
Naruto è una delle serie manga e anime più famose e di successo. Con oltre 250 milioni di copie è il terzo manga più venduto al mondo, subito dietro One Piece e Dragon Ball.
Naruto Uzumaki è un ninja dodicenne del Villaggio della Foglia con il sogno di diventare hokage, il ninja più importante del villaggio. Naruto ha passato l'infanzia nell'emarginazione e, durante uno scontro con Mizuki, un ninja traditore, viene a scoprirne il motivo: dentro di lui è sigillata la Volpe a Nove Code, uno dei nove cercoteri, giganteschi demoni sovrannaturali. Dopo avere sconfitto Mizuki, Naruto viene promosso all'accademia ninja e viene integrato nel gruppo sette composto, oltre a lui, da Sasuke Uchiha, Sakura Haruno e il maestro Kakashi Hatake. Dopo varie avventure, Sasuke decide di abbandonare il villaggio per allenarsi con Orochimaru e ottenere il potere necessario per uccidere suo fratello Itachi con lo scopo di vendicare il suo clan, da lui apparentemente sterminato senza un chiaro movente. Con il tentativo fallito di redimere Sasuke e la sua conseguente fuga dal paese, Naruto decide di abbandonare il Villaggio della Foglia e intraprendere con il maestro Jiraiya un lungo allenamento.
Dopo circa due anni e mezzo, Naruto fa ritorno al Villaggio della Foglia e riprende il suo ruolo come membro del gruppo sette. L'Organizzazione Alba, dedita alla cattura e all'imprigionamento di tutti i nove cercoteri insiti in altrettante forze portanti per portare a termine un enigmatico scopo, è alla ricerca di Naruto, il quale dovrà scontrarsi con alcuni suoi membri. Con la morte del fratello Itachi, Sasuke scopre la verità dietro allo sterminio del clan Uchiha; consumato nuovamente dall'odio e dalla vendetta, il giovane ninja traditore si unisce ad Alba per ottenere da questa la forza per distruggere il villaggio natio. Le avventure di Naruto procedono quindi nel tentativo di difendere se stesso e il suo villaggio dall'Organizzazione Alba mentre cerca di riportare sulla retta via l'amico Sasuke.
Gli avvenimenti principali della storia ruotano attorno a tre personaggi principali: Naruto Uzumaki, Sasuke Uchiha e Sakura Haruno, i quali, dopo essersi diplomati all'accademia ninja, vengono inseriti in una squadra di quattro elementi denominata gruppo 7 o gruppo Kakashi, dal nome del quarto membro e maestro Kakashi Hatake.
Naruto, protagonista della storia, è un ragazzo piuttosto irruento e impulsivo. Viene evitato e disprezzato dalla maggior parte degli abitanti di Konoha poiché nel suo corpo è sigillata la Volpe a Nove Code, il demone che ha distrutto il villaggio. Al fine di ottenere il rispetto e la fiducia dei suoi compaesani, cresce in lui il sogno di diventare hokage, il ninja più forte del paese. Nel corso della storia imparerà nuove tecniche e abilità, diventando più forte, ma soprattutto più maturo e determinato. Sasuke è designato per essere il rivale di Naruto, rispetto al quale è caratterialmente l'opposto: calmo, freddo, risoluto e pacato. Egli è l'unico membro sopravvissuto del clan Uchiha, sterminato dal fratello Itachi, evento che cambierà radicalmente la sua vita e che lo porterà a ricercare ossessivamente il potere necessario a vendicarsi di Itachi, fino ad affidarsi agli insegnamenti di Orochimaru, principale antagonista della prima parte del manga. Sakura è un'intelligente ragazza kunoichi debole in battaglia ma che eccelle nell'aspetto teorico delle arti ninja. Kakashi è il maestro jonin dei giovani ninja e il leader del gruppo 7; è uno shinobi calmo, composto e apatico.
Durante il suo percorso di crescita, Naruto incontrerà ninja avversari come Zabuza e Haku o altri con cui farà amicizia come Shikamaru Nara, Hinata Hyuga e Rock Lee e i tre ninja supremi Jiraiya, Tsunade e Orochimaru che diventeranno i mentori dei tre protagonisti nell'intervallo di tempo tra le due parti del manga. Col proseguimento della trama, Naruto conoscerà anche ninja appartenenti ad altri villaggi come Gaara, Killer Bee e ninja traditori come i membri dell'Organizzazione Alba comandati da Nagato così come i ninja risorti da Kabuto Yakushi durante la grande guerra ninja, tra cui Hashirama Senju e Madara Uchiha, fondatori del Villaggio della Foglia.
Il mondo dei ninja è diviso in paesi governati dai daimyo (大名?), signori feudali, e alcuni paesi hanno un villaggio ninja in cui è concentrata la propria forza militare. Tra questi numerosi paesi, cinque vengono riconosciuti come principali a causa della loro elevata potenza militare: il Paese del Fuoco, il Paese del Vento, il Paese del Fulmine, il Paese della Terra e il Paese dell'Acqua, ognuno rappresentato da una delle cinque alterazioni del chakra.
Il capo delle forze militari di un villaggio ninja è il kage (影? lett. "ombra"), solitamente il ninja più potente del villaggio, ed è colui che impartisce gli ordini e assegna le missioni ai vari ninja i quali, a seconda delle loro conoscenze e delle loro abilità, vengono divisi in tre gradi: genin (下忍? lett. "ninja di basso livello"), chunin (中忍 chūnin?, lett. "ninja di medio livello") e jonin (上忍 jōnin?, lett. "ninja di alto livello").
Ciò che differenzia un essere umano comune da un ninja è l'utilizzo da parte di questi ultimi del chakra: l'unione tra l'energia fisica e mentale che viene incanalata attraverso un particolare sistema circolatorio (経絡系 keirakukei?) presente in ogni individuo, simile a quello sanguigno, tramite il quale può raggiungere tutte le cellule del corpo. Il chakra può essere alterato in cinque tipi di chakra elementali a seconda della natura della persona: fuoco, vento, fulmine, terra e acqua. Utilizzando e impastando correttamente il chakra, si può ricorrere alle tecniche ninja, le quali si suddividono in tre categorie principali: 
Le arti marziali (体術 taijutsu?) impiegano il chakra per migliorare la forza dei colpi e la resistenza del corpo dell'utilizzatore;
Le arti magiche (忍術 ninjutsu?) utilizzano il chakra per compiere cose non umanamente possibili, come moltiplicarsi o sputare fuoco;
Le arti illusorie (幻術 genjutsu?) introducono il chakra dell'utilizzatore nel bersaglio per causargli allucinazioni e alterargli il senso della realtà.Oltre a questi tre tipi principali, esiste una categoria speciale chiamata abilità innata (血継限界 kekkei genkai?), la quale è impossibile da apprendere con l'allenamento poiché viene trasmessa solo geneticamente.
Tra gli utilizzatori di chakra vi sono inoltre nove cercoteri (尾獣 bijū?, lett. "bestie con la coda"), creature giganti dall'aspetto animale dotate di un'enorme quantità di chakra e di un numero di code che varia da 1 a 9. A causa della loro forza e della distruzione che sono in grado di causare, gli uomini hanno sempre cercato di controllarle rinchiudendole in individui che potessero sfruttare la loro forza, chiamati forze portanti (人柱力 jinchūriki?).
Dopo aver vinto il premio Hot Step con il one shot Karakuri, Masashi Kishimoto ebbe dei dubbi se continuare o meno a sviluppare la storia a causa del gran numero di combattimenti presenti e cambiò così intreccio, sviluppandone uno in cui potesse approfondire il tema della fiducia nelle persone: nacque così il capitolo autoconclusivo Naruto, un manga incentrato sulla magia e con protagonista il personaggio omonimo, una piccola volpe a nove code capace di assumere le sembianze di un giovane ragazzo biondo, che venne pubblicato su Akamaru Jump nell'estate del 1997. Kishimoto creò il personaggio di Naruto in modo che lo rispecchiasse — dall'avere un sogno ritenuto irrealizzabile da chi lo circonda all'amore per il ramen — donandogli però la capacità di non arrendersi di fronte alle difficoltà che si frappongono tra sé stesso e i suoi obiettivi. La storia ottenne un successo tale da consentire a Kishimoto di trasporla da capitolo autoconclusivo a serie regolare, ma l'autore cambiò la maggior parte degli elementi presenti nella prima versione lasciando inalterati solo il titolo del manga e il carattere di Naruto. Poiché per il lettore sarebbe stato difficile immedesimarsi in un animale, Kishimoto decise di invertire le figure della volpe e della sua trasformazione rendendo così la forma umana il vero personaggio; dopodiché si concentrò sulla creazione della volpe, realizzando un bozzetto da cui ebbe origine l'aspetto definitivo dell'animale e da cui iniziò lo sviluppo del mondo di Naruto. La geografia fittizia del manga fu basata sulle impressioni e sugli stereotipi che, a detta di Kishimoto, gli occidentali hanno nei confronti del Giappone; creò così un mondo fantasy giapponese ambientato in un'epoca imprecisata, partendo dal design del Villaggio della Foglia che prese isprazione dal suo paese natale nella prefettura di Okayama. Il personaggio di Naruto presente nella serie regolare rimase molto simile a quello disegnato nel one shot con differenze minime come le scarpe e il volto leggermente diversi, mentre Kishimoto rimosse dal suo aspetto definitivo gli occhiali sostituendoli con un coprifronte ninja a causa dell'elevato tempo richiesto per disegnarli.
Tra le tematiche trattate nel manga, sono presenti il passaggio di responsabilità e insegnamenti tra le varie generazioni e l'accettazione del prossimo, oltre l'importanza del confronto e del dialogo: a differenza degli shōnen di combattimento moderni dove lo scontro fisico e la componente violenta predominano, Kishimoto volle intraprendere una nuova strada con Naruto, facendo in modo che il protagonista si misuri con l'avversario non solo tramite il combattimento ma anche attraverso la discussione, in modo tale che possano essere comprese appieno le motivazioni dei suoi nemici e che le cause scatenanti dei conflitti non si ripetano più in futuro. Infatti gli antagonisti del mondo di Naruto sono stati sviluppati partendo prima dalla morale del personaggio e solo in seguito caratterizzati sotto il punto di vista fisico e di capacità in combattimento. In Naruto è scarsa la presenza di elementi romantici poiché Kishimoto ha trovato difficile inserirli nella storia, nonostante abbia poi asserito che durante il proseguimento del manga il romanticismo sarebbe stato più presente.
Kishimoto ha prediletto un disegno pulito e dei personaggi tratteggiati in maniera realistica per rendere più verosimili gli scontri fisici, riprendendo inoltre scene provenienti da altre serie manga o da film e lasciandosi influenzare dallo stile di disegno e scenografico di altri mangaka e character designer, come Tetsuya Nishio, responsabile del design dei personaggi dell'anime Ninku, di cui Kishimoto era fan, ma specialmente da Katsuhiro Ōtomo, creatore di Akira e da Hiroaki Samura, autore de L'immortale, di cui ha studiato la suddivisione delle tavole e il ritmo da dare al manga. Nel disegnare i vari personaggi, Kishimoto ha seguito principalmente un percorso fatto di cinque punti: concepimento, creazione di una bozza, inchiostrazione, inserimento delle ombreggiature e colorazione.
I riferimenti nel manga al mondo dei ninja sono numerosi: le armi utilizzate nella serie sono ispirate a quelle realmente utilizzate dai ninja, dagli shuriken alle katane, mentre gli equipaggiamenti utilizzati dai jonin e dagli ANBU prendono spunto dai giubbotti mimetici americani PASGT Flak Vest con l'aggiunta di tasche e dai giubbotti anti-proiettile senza spalline.
Molti elementi del mondo di Naruto traggono ispirazione da religioni e da filosofie orientali oltre che dal folclore nipponico; ne sono esempio i vari cercoteri come la Volpe a Nove Code, basata sulla figura della kitsune che, nell'arcipelago nipponico, viene considerata una creatura sovrannaturale e a cui vengono attribuiti vari poteri che incrementano col passare degli anni e con l'aumentare delle code (fino ad un totale di nove); stesso discorso per Shukaku, Matatabi e Gyūki, per cui Kishimoto si ispirò rispettivamente agli yōkai, tanuki, nekomata e ushi-oni, mentre il Gorilla a Quattro Code deriva dal personaggio di Sun Wukong del romanzo classico cinese Il viaggio in Occidente e dalla trasformazione in gorilla di Son Goku di Dragon Ball. Il viaggio in Occidente è servito anche da ispirazione per i personaggi di Kinkaku e Ginkaku e per i cinque tesori dell'Eremita delle Sei Vie che hanno lo stesso nome della controparte presente nel romanzo. Le maschere ANBU si rifanno ai tengu, creature mitologiche dall'aspetto umano ma dotate di ali sulla schiena e con una maschera diversa a seconda della loro specie. I tre ninja leggendari sono ispirati al racconto Jiraiya goketsu monogatari così come le creature da loro evocate, che inoltre compongono un gioco simile alla morra cinese. Deriva invece dall'Hanafuda, un gioco d'azzardo con le carte, il nome del trio Ino-Shika-Cho che rappresenta una delle combinazioni di carte che danno punti al giocatore. Alcune delle tecniche utilizzate da Maito Gai riprendono il feng shui e i suoi animali guardiani dei punti cardinali: la tigre, la fenice, il drago e la tartaruga.
L'autore ha preso inoltre spunto da edifici realmente esistenti, come il Castello di Iga-Ueno, ospitante uno dei musei ninja più importanti del paese, e lo shachihoko posto sulla sua cima. Anche alcuni luoghi occidentali sono stati presi come ispirazione, ad esempio il monte degli hokage presente nel Villaggio della Foglia trae spunto dal Monte Rushmore.
Naruto è stato serializzato in Giappone sulla rivista di Shūeisha Weekly Shōnen Jump a partire dal numero 43 del 1999, uscito il 4 ottobre 1999, fino al numero 50 del 2014, pubblicato il 10 novembre 2014, uscita nella quale ha presentato un doppio capitolo, di cui uno interamente a colori, per un totale di 700 episodi. I capitoli sono stati raccolti in 72 volumi tankōbon pubblicati da marzo 2000 a febbraio 2015 con cadenza irregolare sotto l'etichetta Jump Comics. A partire dal 22 settembre 2014 i capitoli della serie sono stati resi disponibili anche sulla rivista online Jump+ tramite un'app per iOS e Android con uscite contemporanee a quelle della rivista cartacea.
Fuori dal territorio nipponico, il manga è stato tradotto in più di 23 paesi tra cui in Francia da Kana, in Spagna da Glénat, in Germania da Carlsen Verlag sulla rivista Banzai! e a Taiwan da Tong Li Publishing. Per il Nord America e per i paesi anglofoni, Viz Media ha pubblicato i capitoli della serie tradotti in inglese sulla rivista statunitense Shonen Jump a partire dal 7 gennaio 2003 mentre i volumi sono stati messi in commercio dal luglio 2003. In seguito alla chiusura della rivista, la serie è stata serializzata sulla rivista digitale Shonen Jump Alpha insieme ad altri manga provenienti da Shonen Jump e pubblicata anche in formato e-book dal 6 febbraio 2012. Il 5 marzo 2011 è iniziata la pubblicazione di una nuova edizione intitolata Naruto (3-in-1 Edition), in cui ogni albo raccoglie tre volumi tankōbon.
In Italia, il manga è pubblicato da Planet Manga, divisione della Panini Comics, a partire dal 3 aprile 2003 con cadenza mensile fino al numero 22 e con cadenza variabile dal 23 in poi. La serie ha avuto anche diverse riedizioni: Naruto il mito, una riedizione con traduzione riveduta, pubblicata dal 19 ottobre 2006; Naruto Gold, una riedizione del manga dalle dimensioni più grandi venduta dal 28 febbraio 2008 e in vendita anche nelle librerie; Naruto Gold Deluxe, identica all'edizione Naruto Gold ma con la presenza della sovraccoperta, anch'essa in vendita dal 28 febbraio 2008; una nuova edizione da edicola in formato gold in uscita settimanalmente con la Gazzetta dello Sport e il Corriere della Sera con diversi contenuti extra a partire dal 29 aprile.
Una prima serie televisiva anime tratta dai primi 27 volumi del manga e intitolata Naruto (NARUTO -ナルト-?) è andata in onda dal 3 ottobre 2002 all'8 febbraio 2007 su TV Tokyo per un totale di 220 episodi, con la produzione affidata alla Pierrot e la direzione a Hayato Date, mentre i personaggi di Naruto, Sasuke, Sakura e Kakashi sono stati doppiati rispettivamente da Junko Takeuchi, Noriaki Sugiyama, Chie Nakamura e Kazuhiko Inoue. Per la serie sono state registrate 9 sigle di apertura e 15 di chiusura, interpretate da artisti quali Hound Dog, Flow e Asian Kung-Fu Generation, con il compositore Toshio Masuda che si è occupato della colonna sonora. A partire dal 1º gennaio 2003 la serie è stata anche raccolta in 52 DVD, in seguito raccolti in box da 6 DVD ciascuno, per il mercato home video, di cui gli ultimi due sono stati pubblicati il 4 luglio 2007. Inoltre, per celebrare la fine della prima serie, TV Tokyo ha messo in vendita l'8 febbraio 2007 un DVD speciale contenente l'ultimo episodio, retroscena sulla produzione, interviste agli animatori e doppiatori e alcuni trailer della nuova stagione. In seguito la serie è stata rimasterizzata in HD e ritrasmessa col titolo Naruto: Shōnen hen (NARUTO-ナルト-少年篇?), con nuove sigle d'apertura e chiusura e il taglio di scene non esistenti nel manga.
Naruto: Shippuden (NARUTO -ナルト- 疾風伝 Naruto: Shippūden?, lett. "Naruto: Le cronache dell'uragano") è la seconda serie animata basata sul manga ed è una trasposizione dei volumi dal 28 in poi; essa ha visto la partecipazione dello stesso staff della prima serie, eccetto la presenza di Yasuharu Takanashi che ha sostituito Toshio Masuda nella composizione della colonna sonora. La serie ha debuttato il 15 febbraio 2007, con un episodio speciale della durata di un'ora trasmesso su TV Tokyo, e si è conclusa il 23 marzo 2017. Anche questa serie è stata raccolta in DVD, il cui primo disco è stato messo in vendita il 1º agosto 2007.
L'anime è stato trasmesso in più di 60 paesi. In Germania, Spagna, Portogallo, Austria e Svizzera i diritti dell'anime di Naruto per il mercato televisivo e per l'home video sono stati acquistati da Panini. La prima serie è andata in onda su Game One in Francia, Jetix nel Regno Unito, Jetix Espaňa in Spagna e TV-Channel in Germania mentre la seconda nuovamente su Game One in Francia, Animax e FDF in Spagna e RTL II in Germania. Negli Stati Uniti, i primi 209 episodi della prima serie sono stati trasmessi dal 10 settembre 2005 al 31 gennaio 2009 su Cartoon Network con una replica in versione integrale andata in onda sul canale Adult Swim dal 1º dicembre 2012, mentre la seconda serie è andata in onda prima sul canale Disney XD dal 28 ottobre 2009 per essere poi interrotta e riproposta dal primo episodio sul canale Adult Swim in versione integrale dal 5 gennaio 2014. Oltre che in TV, gli episodi di Naruto: Shippuden sono stati trasmessi in streaming, con doppiaggio originale e sottotitoli inglesi, sul sito Crunchyroll, resi disponibili un'ora dopo la trasmissione in Giappone dall'8 gennaio 2009 e da Viz Media sul sito Naruto.com il giovedì seguente l'uscita dell'episodio in Giappone dal 15 gennaio 2009 tramite i servizi video Hulu e Joost. In Nord America sono stati venduti anche i DVD di entrambe le serie: per la prima sono stati pubblicati box di tre DVD l'uno con episodi in versione integrale dal 4 luglio 2006 al 22 settembre 2009 congiuntamente a un'edizione limitata contenente diversi bonus, come lo storyboard e la bandana recante il simbolo della foglia; per la seconda sono stati pubblicati DVD di 4-5 episodi l'uno venduti a partire dal 29 settembre 2009.
In Italia, i diritti televisivi dell'anime sono stati acquistati da Mediaset, che ha trasmesso la prima serie a partire dal 5 settembre 2006 alle 13:40 su Italia 1, con repliche su Hiro dall'8 dicembre 2008 e su Italia 2 dall'8 luglio 2011. L'edizione italiana è stata curata dallo studio Logos di Milano che ha affidato la direzione del doppiaggio a Pino Pirovano e Gabriele Calindri mentre la sigla d'apertura dal titolo Io credo in me è stata scritta e composta da Beppe Dati e Cristiano Macrì e cantata da Giorgio Vanni. La seconda serie ha debuttato su Italia 1 l'11 novembre 2008 mentre le repliche sono andate in onda su Hiro dal settembre 2009 e su Italia 2 dal 7 aprile 2014; dal 16 dicembre 2014 su Italia 2 sono state trasmesse tutte le puntate senza censura, mentre dall'8 marzo 2017 è in corso la trasmissione delle nuove puntate. Per la nuova serie è stata preparata una nuova versione della sigla Io credo in me scritta da Beppe Dati, composta da Cristiano Macri e cantata da Giorgio Vanni. Il doppiaggio è stato nuovamente diretto da Pino Pirovano e affidato sempre allo studio milanese Logos, che ne ha nuovamente curato l'edizione italiana fino all'episodio 286. Successivamente, dopo tre anni di pausa dalla trasmissione delle ultime puntate inedite, il doppiaggio è passato allo studio Kea Sound di Roma e la direzione è attualmente affidata a Perla Liberatori e Alessio Pelicella, il che ha portato a cambiamenti in parte del cast e nei dialoghi. Per il mercato home video i diritti di Naruto sono stati acquistati da Panini Video, che ha messo in vendita i primi 104 episodi in 24 DVD. I DVD presentano sia il doppiaggio effettuato da Mediaset che l'audio in lingua originale con sottotitoli in italiano, senza censure e con la sigla cantata da Giorgio Vanni per la versione televisiva mentre le sigle originali sono state comunque inserite nella sezione Extra.
Sono stati distribuiti otto OAV tratti dal manga, tutti prodotti da Pierrot e diretti da Hayato Date ad eccezione del quinto, diretto da Yuzo Sato. Naruto: Akaki yotsuba no clover o sagase (ナルト 紅き四つ葉のクローバーを探せ?), il primo video della durata di 17 minuti, è stato proiettato durante il Jump Festa 2003, mentre il secondo, Naruto: Takigakure no shitō ore ga eiyuu dattebayo! (滝隠れの死闘 オレが英雄だってばよ!?), della durata di 40 minuti, è stato trasmesso durante lo stesso evento nel 2004 ed entrambi furono raccolti nel DVD Naruto Jump Festa Collection. Tsuini gekitotsu! Jōnin tai genin!! Musabetsu dairansen taikai kaisai!! (ナルティメットアニメーション 木ノ葉無差別大乱戦?) è stato allegato come extra nell'edizione giapponese del gioco Naruto: Ultimate Ninja 3 uscito nel 2005. Un ulteriore OAV, il primo a presentare i personaggi come appaiono nella seconda serie animata, Naruto Shippūden: Shippū! "Konoha Gakuen" den (ナルト 疾風伝 「疾風！“木ノ葉学園”伝」?), è stato distribuito nel 2008 all'interno del settimo DVD della serie. Naruto: The Cross Roads è stato invece proiettato durante il Jump Festa 2009. Un sesto OAV, intitolato Naruto X UT, è stato distribuito nel 2011 in omaggio insieme ad alcune magliette dell'azienda giapponese d'abbigliamento UNIQLO, che ha realizzato anche l'episodio.
Dalla serie sono stati tratti 11 film animati prodotti da Studio Pierrot, di cui i primi tre basati sulla prima serie televisiva Naruto e i restanti otto ispirati alla seconda Naruto Shippuden (sebbene gli ultimi tre non contengano "Shippuden" nel titolo). I primi nove film sono storie autoconclusive fine a se stesse collocate parallelamente alle varie saghe delle due serie TV, mentre il decimo e l'undicesimo rientrano nella continuity della storia mandandola avanti, e sono ambientati, rispettivamente, tra i capitoli 699 e 700 e dopo lo spin-off Naruto Gaiden e alla fine della serie animata mostrando, il primo, la nascita della relazione tra Naruto e Hinata, e il secondo le vicende di Boruto, il figlio dei due; inoltre Masashi Kishimoto ha partecipato attivamente alla creazione e allo sviluppo del nono, del decimo e dell'undicesimo film.
Naruto the Movie: La primavera nel Paese della Neve (劇場版 NARUTO 大活劇! 雪姫忍法帖だってばよ!! Gekijōban Naruto: Daikatsugeki! Yukihime ninpōchō dattebayo!!?), 2004
Naruto il film: La leggenda della pietra di Gelel (劇場版 NARUTO 大激突! 幻の地底遺跡だってばよ Gekijōban Naruto: Daigekitotsu! Maboroshi no chitei iseki dattebayo?), 2005
Naruto il film: I guardiani del Regno della Luna Crescente (劇場版 NARUTO 大興奮! みかづき島のアニマル騒動だってばよ Gekijōban Naruto: Daikōfun! Mikazuki-jima no animaru panikku dattebayo?), 2006
Naruto Shippuden: L'esercito fantasma (劇場版 NARUTO 疾風伝 Gekijōban Naruto Shippūden?), 2007
Naruto Shippuden: Il maestro e il discepolo (劇場版 NARUTO 疾風伝 絆 Gekijōban Naruto Shippūden: Kizuna?), 2008
Naruto Shippuden: Eredi della volontà del Fuoco (劇場版 NARUTO 疾風伝 火の意志を継ぐ者 Gekijōban Naruto Shippūden: Hi no ishi o tsugumono?), 2009
Naruto Shippuden il film: La torre perduta (劇場版 NARUTO 疾風伝 ザ・ロストタワー Gekijōban Naruto Shippūden: Za Rosuto Tawā?), 2010
Naruto il film: La prigione insanguinata (劇場版 NARUTO ブラッド・プリズン Gekijōban Naruto: Buraddo Purizun?), 2011
The Last: Naruto the Movie (ザ・ラスト -NARUTO THE MOVIE- Za Rasuto: Naruto The Movie?), 2014
La colonna sonora della serie televisiva anime Naruto è stata composta da Toshio Masuda e poi raccolta in tre CD disponibili rispettivamente dal 3 aprile 2003, 18 marzo 2004 e 27 aprile 2005. Con l'uscita dei tre film animati tratti dalla serie, sono stati pubblicati anche degli album contenenti la colonna sonora del rispettivo film. Per Naruto: Shippuden, nonostante la presenza in alcuni episodi di musiche appartenenti alla prima serie, sono state composte musiche completamente nuove da Yasuharu Takanashi, raccolte in 2 CD venduti il 9 dicembre 2007 e il 16 dicembre 2009.
Oltre ai CD che raccolgono le musiche di sottofondo della serie, sono state commercializzate diverse raccolte delle sigle di apertura e chiusura delle due serie animate, dei film e degli OAV. Sono stati pubblicati anche due album che raccolgono le opening ed ending della prima serie, Naruto: Best Hit Collection e Naruto: Best Hit Collection II, il 17 novembre 2004 e il 2 agosto 2006 e otto di queste canzoni sono state raccolte in un disco intitolato Naruto in Rock -The Very Best Hit Collection Instrumental Version- venduto dal 19 dicembre 2007. Un ulteriore CD intitolato Naruto All Stars è stato pubblicato il 23 luglio 2008 e contiene dieci canzoni appartenenti alla serie Naruto remixate e cantate dai personaggi della serie, mentre 12 delle canzoni di apertura e chiusura di entrambe le serie e di alcuni film sono state raccolte nel Box DVD Naruto Super Hits 2006-2008 pubblicato il 14 luglio 2010. Il 12 ottobre 2011 è stato pubblicato un disco che racchiude le sigle di Naruto shōnen hen. Successivamente, nei mesi di luglio e agosto 2012, sono state messe in commercio altre due raccolte: Naruto Greatest Hits!!!!! contenente alcune sigle dell'anime Naruto: Shippuden oltre che alcune sigle di film e OAV e Best Hit Naruto contenente altre sigle appartenenti alla seconda serie e ai film corrispondenti.
Dal manga sono stati tratti due romanzi entrambi contenenti illustrazioni realizzate da Masashi Kishimoto: il primo, scritto da Masatoshi Kusakabe (traduzione di Emanuele Granatello), si intitola Naruto - Cuore di ragazzo, sangue di demone (NARUTO－ナルト－; 白の童子、血風の鬼人 Shiro no Dōji, Keppū no Kijin?) che traspone fedelmente le vicende della prima missione di livello C compiuta dal Team 7 ed è stato pubblicato il 16 dicembre 2002; Naruto - La leggenda dei ninja coraggiosi (NARUTO―ナルト― ド根性忍伝 Naruto: Dokonjō Ninden?), scritto da Akira Higashiyama e pubblicato il 4 agosto 2010, è il secondo romanzo di Naruto ed è uno pseudobiblion basato sul romanzo scritto da Jiraiya nella serie. Il 2 novembre 2012 è uscito Naruto: Le cronache del tuono - Il giorno del pianto del lupo (NARUTO－ナルト－ 迅雷伝 狼の哭く日 Naruto Jinraiden: Ōkami no Naku Hi?), scritto da Akira Higashiyama. Da febbraio fino a luglio 2015 è stata pubblicata la serie Naruto Hiden (NARUTO -ナルト- 秘伝?), che racconta la vita di alcuni personaggi dopo la fine della serie. La serie è composta da sei romanzi: Naruto: Kakashi - Fulmini in un cielo gelido (カカシ秘伝:氷天の雷 Kakashi Hiden: Hyōten no Ikazuchi?), scritto da Akira Higashiyama e pubblicato in Giappone il 4 febbraio 2015 e in Italia il 7 luglio 2016; Naruto: Shikamaru - Una nuvola alla deriva del silenzio (シカマル秘伝:闇の黙に浮かぶ雲 Shikamaru Hiden: Yami no Shijima ni Ukabu Kumo?), scritto da Takashi Yano e pubblicato in Giappone il 4 marzo e in Italia il 22 dicembre 2016; Naruto: Sakura - Pensieri d'amore trasportati da un vento primaverile (サクラ秘伝:春風にのせて Sakura hiden: shiren, harukaze ni nosete?), scritto da Tomohito Ōsaki e pubblicato in Giappone il 3 aprile e in Italia il 23 febbraio 2017; Naruto: Il Villaggio della Foglia - Il giorno del matrimonio (木ノ葉秘伝:祝言日和 Konoha Hiden: Shūgenbiyori?), uscito il 1º maggio e scritto da Shō Hinata; Naruto: Gaara - Miraggio in una tempesta di sabbia (我愛羅秘伝:砂塵幻想 Gaara Hiden: Sajingensō?), uscito il 4 giugno e scritto da Shō Hinata; Naruto: Alba - Fiori del male dischiusi (暁秘伝 咲き乱れる悪の華 Akatsuki Hiden: Sakimidareru Aku no Hana?) uscito il 3 luglio e scritto da Shin Towada. Il 4 agosto 2015 è stato pubblicato il romanzo Naruto: La leggenda dei ninja puri (NARUTO -ナルト- ド純情忍伝 Naruto: Dojunjō Ninden?), scritto da Akira Higashiyama, che racconta le origini della serie La pomiciata (イチャイチャ Icha Icha?) di Jiraiya. Da settembre fino a novembre 2015 è stata pubblicata la serie basata sulla storia dei fratelli Uchiha, Naruto Shinden (NARUTO -ナルト- 真伝?). La serie è composta da tre romanzi: Naruto: Itachi - Il giorno (イタチ真伝:光明篇 Itachi Shinden Kōmyō-hen?), pubblicato il 4 settembre 2015 in Giappone e il 22 febbraio 2018 in Italia e scritto da Takashi Yano; Naruto: Itachi - La notte (イタチ真伝:暗夜篇 Itachi Shinden An'ya-hen?), pubblicato il 2 ottobre e scritto da Takashi Yano; Naruto: Sasuke - La luce del mattino (サスケ真伝:来光篇 Sasuke Shinden Raikō-hen?), scritto da Shin Towada e pubblicato il 4 novembre. Ad agosto 2016 è cominciata una nuova serie, Naruto Shinden (NARUTO -ナルト- ナルト新伝?) (dove "Shinden" significa "nuova storia", invece che "vera storia", come era nella serie precedente), composta da quattro romanzi: Naruto: La nuova generazione della Foglia - Ninja alle terme (木ノ葉新伝:湯煙忍法帖 Konoha Shinden: Yukemuri Ninpōchō?), pubblicato il 4 agosto 2016 e scritto da Shō Hinata; Naruto: Le nuove avventure di Naruto: La giornata genitori e figli (ナルト新伝 親子の日 Naruto Shinden: Oyako no Hi?), pubblicato il 2 maggio 2018 e scritto da Mirei Miyamoto; Sasuke Shinden: Shitei no Hoshi (サスケ新伝 師弟の星?), pubblicato il 4 giugno 2018 e scritto da Jun Esaka; Shikamaru Shinden: Maichiru Hana o Ureu Kumo (シカマル新伝 舞い散る華を憂う雲?), pubblicato il 4 luglio 2018 e scritto da Takashi Yano. A giugno 2019 è cominciata un'ulteriore serie, chiamata Naruto Retsuden (NARUTO -ナルト- 烈伝?), composta da tre romanzi: Kakashi Retsuden: Rokudaime Hokage to Ochikobore no Shōnen (カカシ烈伝 六代目火影と落ちこぼれの少年?), pubblicato il 4 giugno 2019 e scritto da Jun Esaka; Sasuke Retsuden: Uchiha no Matsuei to Tenkyū no Hoshikuzu (サスケ烈伝 うちはの末裔と天球の星屑?), pubblicato il 2 agosto 2019 e scritto da Jun Esaka; un terzo volume incentrato sul personaggio di Naruto in uscita a ottobre 2019.
Oltre ai due adattamenti tratti dalla serie, è stato composto un romanzo da Masatoshi Kusakabe, Naruto - Battaglia al Villaggio della Cascata (滝隠れの死闘 オレが英雄だってばよ！ Takigakure no shitō ore ga eiyū dattebayo!?), uscito nel dicembre 2003 e basato su un OAV uscito nello stesso anno. Inoltre ognuno degli undici film è stato trasposto in un romanzo di cui i primi sette sono stati scritti da Masatoshi Kusakabe: Naruto - La primavera nel Paese della Neve (大活劇！雪姫忍法帖だってばよ！！ Daikatsugeki! Yukihime ninpōchō dattebayo!!?) è uscito il 23 agosto 2004, anch'esso tradotto da Emanuele Granatello, è basato sul primo lungometraggio cinematografico; Daigekitotsu! Maboroshi no chiteīseki dattebayo (大激突！幻の地底遺跡だってばよ?) è stato pubblicato il 22 agosto 2005 ed è tratto dal secondo film; Daikōfun! Mikazukito no animaru sōdo dattebayo (大興奮！みかづき島のアニマル騒動だってばよ?) è basato sul terzo film della serie ed è stato pubblicato il 7 agosto 2006; dal quarto film è stato tratto il romanzo Gekijōban Naruto Shippūden (劇場版NARUTO－ナルト－ 疾風伝?), pubblicato il 6 agosto 2007; Gekijōban Naruto Shippūden: Kizuna (劇場版NARUTO－ナルト－ 疾風伝 絆?) è stato pubblicato il 4 agosto 2008 ed è basato sul quinto film; dal sesto film è tratto Gekijōban Naruto Shippūden Hi no Ishi o Tsugu Mono (劇場版NARUTO－ナルト－ 疾風伝 火の意志を継ぐ者?) ed è uscito il 3 agosto 2009; mentre basato sul settimo film, Gekijōban Naruto Shippūden: Za Rosuto Tawā (劇場版NARUTO―ナルト― 疾風伝 ザ・ロストタワー?) è stato pubblicato il 2 agosto 2010. Dall'ottavo film è stato tratto Naruto: Buraddo Purizun (NARUTO―ナルト―鬼燈の城?) scritto da Akira Higashiyama e pubblicato il 4 luglio 2011; dal nono film è stato tratto il romanzo scritto da Yuka Miyata Road to ninja: Naruto the movie (ロード トゥ ニンジャ ナルト ザ ムービー Rōdo tu ninja: Naruto za Mūbī?), pubblicato il 27 luglio 2012; Maruo Kyozuka ha scritto il romanzo tratto dal decimo, The Last: Naruto the Movie (THE LAST -NARUTO THE MOVIE- Za Rasuto: Naruto za Mūbī?), pubblicato l'8 dicembre 2014; Ukyo Kodachi ne ha invece scritto uno basato sull'undicesimo film, Boruto: Naruto the Movie (BORUTO -NARUTO THE MOVIE- Boruto: Naruto za Mūbī?), uscito il 10 agosto 2015.
Naruto Card Game (NARUTO カードゲーム Naruto Kādo Gēmu?) è un gioco di carte collezionabili prodotto da Bandai e commercializzato a partire da dicembre 2002 fino al 1º maggio 2013. Il gioco è stato licenziato da Panini Comics in Italia e da Bandai America negli Stati Uniti, dove ha raggiunto una popolarità tale da stimolare la creazione di tornei appositi. Dall'estate 2014 è stato messo in commercio il nuovo gioco di carte Naruto Shippuden Deck-building Game, frutto di una collaborazione tra Cryptozoic Entertainment e Viz Media e basato su una modalità di gioco già presente in altri giochi di carte di Cryptozoic.
Dalla serie sono stati tratti anche numerosi videogiochi, prodotti per la maggior parte da Bandai, per varie piattaforme sia casalinghe sia portatili principalmente di Microsoft, Sony e Nintendo. Il primo videogioco pubblicato è stato Naruto: Konoha Ninpōchō, commercializzato nel solo Giappone nel 2003 per WonderSwan Color, mentre il primo gioco ad arrivare anche nei mercati occidentali è stato Naruto: Clash of Ninja, pubblicato in Giappone nel 2003 mentre arrivò negli Stati Uniti nel 2006. Al 2012 la Bandai ha venduto oltre 10 milioni di copie dei giochi di Naruto in tutto il mondo. Inoltre alcuni personaggi della serie sono stati inseriti anche in altri videogiochi, come in Battle Stadium D.O.N, in Jump Super Stars, in Jump Ultimate Stars, in J-Stars Victory Vs e in Jump Force.
Sulla rivista di Shūeisha Saikyō Jump è stato pubblicato il manga spin-off Rock Lee - Prodezze di un giovane ninja (ロック・リーの青春フルパワー忍伝 Rokku Rī no seishun furu pawā ninden?), scritto e disegnato da Kenji Taira da dicembre 2010 a luglio 2014, con 39 capitoli raccolti in sette volumi. La serie ha avuto anche un adattamento animato di 51 episodi diretto da Masahiko Murata e prodotto dalla Pierrot col titolo Naruto SD: Rock Lee no seishun full power ninden (NARUTO -ナルト- SD ロック・リーの青春フルパワー忍伝 Naruto SD: Rokku Rī no seishun furu pawā ninden?).
Uno spin-off dello stesso Kenji Taira, intitolato Sasuke Uchiha no Sharingan den (うちはサスケの写輪眼伝? lett. "La leggenda dello Sharingan di Sasuke Uchiha"), è stato serializzato su Saikyō Jump a partire da ottobre 2014. L'opera è in stile super deformed e si incentra sul Team Taka composto da Sasuke Uchiha, Suigetsu Hozuki, Karin e Jūgo, rivelandone i retroscena comici.
Dopo la fine della serie principale, è stata annunciata una miniserie spin-off intitolata Naruto Extra: Il settimo hokage e il marzo rosso (ＮＡＲＵＴＯ−ナルト−外伝・七代目火影と緋色の花つ月 Naruto gaiden: nanadaime hokage to akairo no hanatsuzuki?) serializzata dal 27 aprile al 6 luglio 2015 sulla rivista Weekly Shōnen Jump, scritta e disegnata dallo stesso Kishimoto e che ha trattato le vicende di Sarada Uchiha, figlia di Sasuke, e della nuova generazione dei ninja di Konoha. La miniserie si compone di dieci capitoli raccolti in un unico tankōbon pubblicato in Giappone il 4 agosto 2015 e in Italia il 3 novembre 2016.
Un'ulteriore serie spin-off, intitolata Boruto: Naruto Next Generations (ＢＯＲＵＴＯ―ボルト― ―ＮＡＲＵＴＯ ＮＥＸＴ ＧＥＮＥＲＡＴＩＯＮＳ― Boruto: Naruto Nekusuto Jenerēshonzu?), è serializzata dal 9 maggio 2016 a cadenza mensile sulla rivista Weekly Shōnen Jump, scritta da Ukyō Kodachi e disegnata da Mikio Ikemoto, entrambi collaboratori di Makashi Kishimoto. Il manga tratta le vicende della nuova generazione dei ninja di Konoha. Un adattamento anime, prodotto da Pierrot, va in onda in Giappone su TV Tokyo dal 5 aprile 2017.
Dal mondo di Naruto sono stati tratti sei databook contenenti informazioni sui personaggi, sulle tecniche utilizzate e miscellanea: il primo di questi, Il mondo di Naruto - La guida ufficiale al manga vol.1 - Hiden rin no sho: Il libro delle sfide (NARUTO―ナルト―［秘伝・臨の書］ Naruto Hiden: Rin no sho?), è stato pubblicato il 4 aprile 2002; il secondo è Il mondo di Naruto - La guida ufficiale al manga vol.2 - Hiden hyo no sho: Il libro del ninja (NARUTO―ナルト―［秘伝・兵の書］ Naruto Hiden: Hei no sho?), messo in vendita il 4 ottobre 2010; il terzo, intitolato Il mondo di Naruto - La guida ufficiale al manga vol.3 - Hiden to no sho: Il libro dei combattimenti (NARUTO―ナルト―［秘伝・闘の書］ Naruto Hiden: Tō no sho?), è stato pubblicato il 4 aprile 2005 e, insieme ai primi due, fornisce informazioni sui personaggi e sulle tecniche utilizzate fino al volume 27 del manga; il quarto, Il mondo di Naruto - La guida ufficiale al manga vol.4 - Hiden sha no sho: Il libro dei guerrieri (NARUTO―ナルト―［秘伝・者の書］ Naruto Hiden: Sha no sho?), è stato pubblicato il 4 settembre 2009; il quinto, Naruto Hiden: Mina no sho - Official Fanbook (NARUTO－ナルト－［秘伝・皆の書］オフィシャルプレミアムファンBOOK?), è stato pubblicato il 4 dicembre 2009 per festeggiare il decimo anniversario della serie e contiene illustrazioni di Naruto realizzate da altri autori, il one-shot di Karakuri e un'intervista con Masashi Kishimoto e Yoshihiro Togashi; il sesto databook intitolato Il mondo di Naruto - La guida ufficiale al manga vol.5 - Hiden jin no sho: Il libro degli schieramenti (NARUTO-ナルト-[秘伝・陣の書]キャラクターオフィシャルデータBOOK NARUTO Hiden: Jin no sho - Kyarakutā Ofisharu DētaBOOK?) è stato pubblicato il 4 novembre 2014 insieme al volume 71 del manga e contiene tutte le informazioni sui personaggi e sulle tecniche apparse tra il volume 44 e il penultimo albo della serie.
Dalla serie sono stati tratti anche quattro artbook: Naruto Uzumaki (NARUTO―ナルト― 岸本斉史画集 UZUMAKI Naruto Illustration Book - Uzumaki?) è stato pubblicato il 2 luglio 2004, PAINT JUMP: Art of Naruto (PAINT JUMP - Art of NARUTO－ナルト－?) è stato pubblicato il 4 aprile 2008, il terzo è stato pubblicato il 3 luglio 2009 ed è intitolato Naruto Illustration Book (NARUTO－ナルト－イラスト集 NARUTO Naruto Illustration Book - Naruto?) mentre l'ultimo artbook, Naruto Illustration Book - Uzumaki Naruto (NARUTO─ナルト─イラスト集 UZUMAKI NARUTO?), è stato pubblicato il 4 febbraio 2015.
Come annunciato sul numero 46 di Weekly Shōnen Jump, il 21 marzo 2015 nell'Aiia Theater Tokyo è andata in scena una rappresentazione teatrale del manga. Lo spettacolo si poi è spostato in diverse città del Giappone come Fukuoka, Osaka e Miyagi e all'estero a Macao, in Malaysia e a Singapore. L'adattamento è stato diretto da Akiko Kodama, Toshio Masuda si è occupato delle musiche e Kōdai Matsuoka ha interpretato Naruto Uzumaki.
Il manga ha goduto di un grande successo in Giappone. Al volume 51 la serie ha raggiunto i 100 milioni di copie stampate diventando il quinto manga di Weekly Shōnen Jump a raggiungere questa cifra, mentre a febbraio 2012 Naruto supera i 126 milioni di esemplari venduti, scavalcando Slam Dunk e diventando la quarta serie per volume di vendite nella storia della rivista, raggiungendo a febbraio 2014 i 131,5 milioni di copie stampate. Dal 2007 in poi i volumi del manga risultano sempre tra i tankōbon più venduti dell'anno e la serie ha occupato stabilmente la top ten dei manga più venduti durante l'anno. La rivista Da Vinci ha stilato una classifica dei 20 migliori manga ad apparire sulle pagine di Weekly Shōnen Jump, con Naruto che figura al 9º posto. Tramite un sondaggio online, TV Asahi ha pubblicato la classifica dei 100 anime preferiti dai giapponesi, in cui Naruto occupa la 17ª posizione sia nel 2005 sia nel 2006, mentre, nello stesso sondaggio nel 2006 figura al 34º posto tra gli anime preferiti dalle celebrità giapponesi. Naruto: Shippuden si colloca tra le serie più viste in Giappone, con i DVD della serie che risultano tra i più venduti in territorio nipponico. Inoltre la serie viene vista da più di 160.000 utenti in streaming una settimana dopo la messa in onda in televisione.
Naruto ha venduto più di 95 milioni di copie in 35 paesi nel mondo. Negli Stati Uniti, in Francia, Germania e Spagna detiene inoltre il titolo di manga col maggior numero di vendite. La serie è una delle più vendute tra quelle licenziate da Viz Media: nel 2006 gli albi di Naruto hanno coperto quasi il 10% del volume totale di vendita dei manga di quell'anno, continuando a vendere in maniera eccezionale nonostante i numerosi volumi da cui è composta la serie e risultando più di una volta il manga più redditizio pubblicato negli Stati Uniti secondo il sito ICv2. Sempre nel 2006 il settimo volume ha vinto il Quill Award per il miglior fumetto, diventando il primo manga a conquistare questo premio, mentre nel 2012 e nel 2013 il manga ha vinto il premio per il miglior franchise ai Neo Awards. Il volume 11 è inoltre diventato il tankōbon a raggiungere la posizione più alta nella classifica "Booklist" di USA Today alla posizione n°21, venendo poi superato dal volume 16 di Fruits Basket e dal n°28 di Naruto. Nel 2008, poi, la serie è stata una delle più vendute dell'anno, col volume 28 al secondo posto dietro Watchmen. Per quanto riguarda l'anime, la serie ha ricevuto, nel 2007, diverse nomination all'American Anime Award in varie categorie, tra cui miglior cast, miglior serie di lunga durata e miglior design del box DVD. La prima serie animata viene considerata una delle licenze di anime di proprietà di Viz Media più vendute. Nel Regno Unito, la serie ha venduto più di 378.000 copie di DVD e oltre 600.000 copie del manga confermandosi come uno dei migliori franchise oltremanica.
Il manga ha avuto un grande seguito anche in Italia, dove, sia con la prima edizione sia con le varie ristampe, è sempre uno dei 10 titoli più venduti ogni mese di Planet Manga. Sul sito AnimeClick.it, in un sondaggio per gli utenti tra chi fosse ritenuto il migliore tra Naruto, One Piece e Dragon Ball, Naruto ha ottenuto 485 voti su 1401 piazzandosi al secondo posto, dopo One Piece e prima di Dragon Ball. In Italia il doppiaggio della prima serie animata ha vinto, nel 2007, il premio conferito dal pubblico al miglior doppiaggio di un cartone giapponese al 6° Gran Galà del Doppiaggio.
Sul sito MyAnimeList.net il manga ha una media voto di 8,15 con oltre 100.000 votanti, mentre le due serie animate hanno una media rispettivamente di 7,76 (basata su oltre 266.000 voti) e di 7,99 (basata su oltre 203.000 voti). "Naruto" è risultato il settimo termine più ricercato nel web del 2007, figura inoltre al settimo posto anche tra le parole più ricercate nel 2008 sul motore di ricerca Yahoo. Sul servizio streaming Hulu, la serie Naruto: Shippuden è tra le serie televisive più viste e popolari.
Secondo l'autore Jason Thompson, oltre ai buoni disegni, la serie riesce a reinventare il mondo dei ninja miscelandolo con elementi mitologici giapponesi e creando un mondo crudele ma con antagonisti che hanno motivazioni reali per le loro azioni; a conclusione della sua analisi, Thompson lo definisce un buon manga e ne consiglia la lettura anche a chi si accosta per la prima volta al mondo dei fumetti giapponesi. Il recensore Carl Kimlinger ritiene che la formula del torneo presentata durante l'esame di selezione dei chunin, nonostante sia stata già utilizzata moltissime volte nei manga shōnen, abbia mostrato la capacità di Kishimoto di gestire bene i combattimenti e le loro scene, anche se con qualche spiegazione di troppo, e riuscendo a mostrare che anche il personaggio che all'apparenza sembra più goffo può diventare un avversario pericoloso, lamentandosi però della poca progressione della trama. Sempre riguardo al torneo, A. E. Sparrow è rimasto positivamente impressionato dalla capacità dell'autore di unire scene d'azione e comiche, mantenendo allo stesso tempo dei disegni di qualità. Stefano Radolovich, critico di Everyeye, trova nei personaggi e nelle loro interazioni il punto di forza del manga, che tocca in certi punti una profondità e una maturità rari per un manga shōnen, mentre i punti negativi sono dati da alcuni disegni che non riescono ad esprimere con nitidezza l'evolversi dello scontro e alcuni combattimenti che ricordano il classico scontro dove vince semplicemente il personaggio più potente.
Martin Theron ha criticato i lunghi combattimenti presenti nella serie, pur apprezzando il fatto che questi non seguano le canoniche regole degli shōnen, e ha inoltre lodato le musiche dell'anime, che aumentano l'intensità della serie e il coinvolgimento dello spettatore. Christina Carpenther di T.H.E.M. Anime ha descritto Naruto come leggermente sopra la media, con personaggi stereotipati e uno stile grafico che non è stato trasposto appieno dal manga. Per lo stesso sito, il recensore Derrick L. Tucker ha definito la qualità dell'animazione altalenante, con combattimenti tecnicamente buoni ma che rallentano lo svolgimento della trama principale. Per quanto riguarda Naruto: Shippuden, Carl Kimlinger ha evidenziato la presenza di toni più maturi mantenendo però lo stesso bilanciamento tra parte comica e parte seria, con i rapporti tra i personaggi che vengono approfonditi ma che rendono le prime puntate lente.
Con la crescita della popolarità della serie, numerosi sono stati gli omaggi fatti dai fan in tutto il Giappone. Nella Prefettura di Okayama, zona di nascita dell'autore Masashi Kishimoto, gli abitanti del luogo hanno usato diversi modi per esprimere il loro apprezzamento, come la rappresentazione del personaggio nei campi agricoli tramite l'utilizzo di diverse varietà di riso o il ridipingimento di un intero treno dedicato ai personaggi della serie. Nella città di Naruto, invece, è stata creata una riproduzione in scala del monte degli hokage e, durante il festival Awa Odori che si tiene nella stessa prefettura, sono state dedicate alla serie molte attrazioni, come mostre e negozi a tema. Inoltre, tramite un progetto speciale per il rimboschimento della prefettura di Yamanashi, la società di PresentTree e Shūeisha hanno piantato oltre 7.500 alberi chiamando l'area "Foresta di Naruto".
Nel 2009, per festeggiare i 10 anni di serializzazione del manga sulla rivista Weekly Shōnen Jump, più di 40 autori che hanno pubblicato sulle riviste di Shūeisha hanno realizzato delle illustrazioni di Naruto, tra cui i mangaka Akira Toriyama ed Eiichirō Oda, mentre nel 2014 sul numero 50, che ha visto coincidere sia la fine del manga sia i festeggiamenti per i 15 anni della serie, i mangaka con una serie in corso su Shōnen Jump si sono congratulati con Kishimoto per il lavoro svolto su Naruto durante i 15 anni di serializzazione, con Eiichirō Oda che ha inserito numerosi riferimenti al manga nella prima pagina del capitolo di One Piece uscito nello stesso numero. Per festeggiare i 10 anni di messa in onda della serie animata, è stato ospitato un parco a tema a marzo 2012 nel complesso acquatico Laguna Gamagori Resort dedicato a Naruto; il complesso è stato decorato con motivi e oggetti ispirati al mondo della serie oltre ad una rappresentazione delle scene più famose dell'anime. Con la collaborazione di Weekly Shōnen Jump, Pierrot e Toei Animation, l'azienda Bandai Namco Holdings ha creato un parco a tema dedicato alle serie più famose della suddetta rivista, tra cui Naruto a cui è stata dedicata un'intera area.
Dalla serie sono stati tratti inoltre diversi dōjinshi e parodie; tra le più famose: Naburo, una serie indonesiana pubblicata dall'autore Iruka Ousama sulla rivista Solomon Grup e da cui è stato tratto anche un film indie intitolato Naburo Bersyukur, e Raruto, una parodia dell'autore spagnolo Jesus Garcia Ferrer che ha poi creato anche il sequel Raruto Sisepuede. L'ambientazione del manga ha inoltre ispirato diversi appassionati di tutto il mondo, i quali hanno creato, anche amatorialmente, diversi giochi di ruolo online.
Dal franchise sono tratti numerosi oggetti di merchandising quali portachiavi, oggetti di cancelleria, action figure e molti altri gadget, commercializzati sotto il marchio Namco Bandai. L'azienda ha stetto negli anni diverse partnership per la promozione della serie, tra cui quella con gli Yomiuri Giants per la promozione del film Naruto Shippuden: Blood Prison, una collaborazione con Nike che ha creato un modello di scarpe limitato ispirate a Naruto e quella con la Croce Rossa per incentivare la donazione di sangue tra i giovani. Per festeggiare il 10º anniversario della serie animata, l'azienda Imperial Enterprise ha iniziato la vendita, a partire dal 19 gennaio 2012, di un'edizione limitata dell'orologio ufficiale della serie Naruto: Shippuden. Per la promozione del film The Last - Naruto the Movie l'azienda Movic ha messo in vendita dall'11 dicembre un orologio raffigurante il personaggio di Hinata e con la riproduzione della voce della doppiatrice del personaggio. Dopo la messa in onda dell'anime, la serie è diventata uno dei franchise di punta di TV Tokyo, contribuendo da sola al 10% del fatturato del 2013 dell'azienda.
In Nord America Viz Media è la società che detiene i diritti di sfruttamento del brand Naruto. L'azienda ha stretto alcune partnership delegando Mattel, Diamond Comic Distributor e CafePress alla creazione, distribuzione e vendita di merchandise relativo al franchise: Basic Fun si occupa della creazione di oggetti ispirati alla serie per iPod, Great Eastern Entertainment produce invece altri gadget come portachiavi e riproduzioni dei coprifronte usati nel manga. McDonald's ha effettuato inoltre una campagna promozionale con la creazione di un Happy Meal basato sul manga e commercializzato in America Latina.
In Italia il gruppo Campari ha dedicato alla serie una linea di lattine ad edizione limitata delle bevande Lemonsoda e Oransoda raffiguranti illustrazioni dei personaggi del manga. Insieme ai franchise di Dragon Ball e Spider-Man è una delle serie più vendute a livello di materiale per la scuola.
(JA) Masashi Kishimoto, Official Animation Book (NARUTO－ナルト－ オフィシャルアニメーションBOOK Ofisharu Animēshon Book?), Shūeisha, 2002, ISBN 4-08-873709-1.
(JA) Masashi Kishimoto, Naruto hiden dōga emaki Official Animation Book (NARUTO秘伝・動画絵巻オフィシャルアニメーションBOOK Naruto hiden dōga emaki Ofisharu Animēshon Book?), Shūeisha, 2003, ISBN 4-08-873550-1.
(EN) Kazuhisa Fujie, Matthew Lane, The Naruto Saga: The Unofficial Guide, DH Publishing, 2006, ISBN 978-1-932897-16-6.
(JA) Masashi Kishimoto, Gekijō ban Naruto Shippūden Book (ゲキジョウバンナルト/シップウデンBOOK?), Shūeisha, 2007, ISBN 978-4-08-874823-8.
 Masashi Kishimoto, Il mondo di Naruto. La guida ufficiale del manga vol.1 - Hiden rin no sho: Il libro delle sfide, Panini Comics, 2008, ISBN non esistente.
 Masashi Kishimoto, Il mondo di Naruto. La guida ufficiale del manga vol.2 - Hiden hyo no sho: Il libro del ninja, Panini Comics, 2009, ISBN non esistente.
 Masashi Kishimoto, Il mondo di Naruto. La guida ufficiale del manga vol.3 - Hiden to no sho: Il libro dei combattimenti, Panini Comics, 2010, ISBN non esistente.
 Masashi Kishimoto, Naruto Illustration Book, Panini Comics, 2010, ISBN non esistente.
 Masashi Kishimoto, Il mondo di Naruto. La guida ufficiale del manga vol.4 - Hiden sha no sho: Il libro dei guerrieri, Panini Comics, 2011, ISBN non esistente.
(JA) Masashi Kishimoto, Naruto Hiden: Jin no Sho - Character Official Databook (NARUTO-ナルト-[秘伝・陣の書]キャラクターオフィシャルデータBOOK NARUTO Hiden: Jin no sho - Kyarakutā Ofisharu DētaBOOK?), Shūeisha, 2014, ISBN 978-4-08-880263-3.
(EN) Scheda sul manga Naruto Extra: Il settimo hokage e il marzo rosso, Anime News Network.
