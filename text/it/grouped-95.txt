
L'HMS Havant (Pennant number H32), seconda nave da guerra britannica a portare questo nome, è stata un cacciatorpediniere classe H della Royal Navy. La costruzione dell'unità fu iniziata nei cantieri J. Samuel White il 30 marzo 1938 con il nome di Javary, insieme ad altre cinque per la Marina militare brasiliana. Varata il 17 luglio 1939, il 4 settembre successivo a due giorni dallo scoppio della seconda guerra mondiale, l'unità venne acquistata dall'Ammiragliato ed entrò in servizio come HMS Havant il 19 dicembre seguente.
Dopo l'ingresso in servizio, venne assegnato il 31 gennaio 1940 alla 9 Flottiglia cacciatorpediniere con base a Plymouth e compiti di pattugliamento del canale della Manica e scorta ai convoglio in arrivo da Sud ovest. Il 15 febbraio entrò in cantiere a Devonport per l'installazione delle apparecchiature di "degaussing" per le mine magnetiche e piccole riparazioni. In marzo operò come scorta ai convogli oceanici, mentre dal 12 aprile visitò Tórshavn, sulle isole Fær Øer, per riferire sull'umore della popolazione in seguito all'invasione tedesca della Danimarca. Il giorno successivo scortò l'incrociatore Suffok con a bordo un reparto di Royal Marines per iniziare l'occupazione delle isole. Dal 14 aprile venne impiegato con la Home Fleet come scorta ai convogli diretti in Norvegia. Dal 7 maggio l'unità venne trasferita agli ordini del Western Approaches Command per scortare i convogli in arrivo dagli Stati Uniti e dal Canada. Il 14 maggio scortò in Islanda le navi passeggeri SS Franconia e SS Lancastria, con a bordo le truppe necessarie a rinforzare la guarnigione britannica sull'isola. Tornata a Greenock il 25 seguente, venne impiegata dal 29 maggio nell'evacuazione delle truppe inglesi e francesi dalle spiagge di Dunkerque (Operazione Dinamo). Il 1º giugno, dopo aver imbarcato 500 soldati dalle spiagge, si fermò per assistere il cacciatorpediniere Ivanhoe, colpito da un attacco aereo, prendendo anche a bordo alcuni dei soldati imbarcati. Mentre era in viaggio per Dover venne attaccata da aerei nemici e colpita da 3 bombe. L'equipaggio e i soldati imbarcati vennero presi a bordo dal dragamine Saltash che, dopo un tentativo di rimorchiare l'Havant in porto, lo affondò a cannonate. Otto marinai dell'equipaggio rimasero uccisi e 25 feriti.
(EN) J.J. Colledge, Ships of the Royal Navy. The complete record of all fighting ships of the Royal Navy from 15th century to the present, a cura di Ben Warlow, Philadelphia & Newbury, Casemate, 2010, ISBN 978-1-935149-07-1.

L’Hodgson Seamount è una montagna sottomarina situata nella parte settentrionale dell'Oceano Atlantico. 
Fa parte della catena di vulcani sottomarini dei New England Seamounts, che è stata in attività più di 100 milioni di anni fa. La catena si è formata quando la placca nordamericana si è mossa al di sopra del punto caldo del New England.La denominazione è in onore di Robert David Hodgson, un geografo americano, considerato un esperto internazionale sugli aspetti geografici delle leggi e dei confini marittimi.

Il 1º gennaio 2012 il comune di Hohburg fu fuso con il comune di Falkenhain, formando il nuovo comune di Lossatal.

Homer Jay Simpson è uno dei protagonisti della serie televisiva a cartoni animati statunitense I Simpson, nonché padre dell'omonima famiglia, creato e disegnato dall'autore di fumetti Matt Groening e doppiato nella versione originale da Dan Castellaneta. Apparve per la prima volta, insieme al resto della sua famiglia, in The Tracey Ullman Show. A Groening fu richiesto di creare una serie di corti animati basati sul fumetto Life in Hell, ma egli decise successivamente di creare un nuovo tipo di personaggi. Il nome del personaggio deriva da quello del padre di Groening, che si chiamava Homer. Dopo che il programma venne mandato in onda per tre anni durante il The Tracey Ullman Show, la serie fece il suo debutto con le puntate di mezz'ora sulla rete televisiva Fox, il 17 dicembre 1989.
Homer è il capofamiglia dei Simpson e con sua moglie, Marge, ha tre figli: Bart, Lisa e Maggie. Lavora alla centrale nucleare di Springfield e personifica molti stereotipi della classe lavoratrice americana: è maleducato, rozzo, sovrappeso, maldestro, pigro e ignorante; eppure è molto attaccato alla propria famiglia, e nonostante la sua vita di routine come operaio, ha avuto molte esperienze di rilievo.
Il personaggio è apparso in altri ambiti legati ai Simpson, come l'omonimo film, videogiochi, pubblicità, fumetti e ha ispirato un'intera linea di merchandising. La sua espressione tipica, "D'oh!", è stata inclusa sin dal 2001 nell'Oxford English Dictionary.
Homer è uno dei personaggi immaginari più influenti nell'ambito televisivo ed è stato descritto dal giornale inglese The Sunday Times come "la più grande creazione comica dei tempi moderni". È stato eletto secondo miglior personaggio animato dalla rivista TV Guide ed è stato eletto dai telespettatori di Channel 4 come il più importante personaggio televisivo di sempre. Castellaneta ha ricevuto tre Emmy e un Annie per il doppiaggio di Homer.
Homer Simpson è il marito inetto di Marge e padre di Bart, Lisa e Maggie. Nacque a Springfield da Mona Olsen, scappata di casa a metà degli anni sessanta a causa di alcuni problemi con la legge, e da Abraham Simpson. Homer frequentò la Springfield High School e nell'ultimo anno di scuola si innamorò di Marge Bouvier. Marge in seguito scoprì di essere incinta di Bart e i due si sposarono in una piccola chiesa vicino al confine dello stato; successivamente Homer venne assunto come ispettore alla sicurezza nel settore 7-G della centrale nucleare di Springfield. Bart nacque poco dopo e due anni dopo (quando stava per nascere Lisa) la famiglia si trasferì nella loro casa al 742° di Evergreen Terrace.
Nel corso delle varie stagioni, gli eventi sembrano non seguire alcuna continuity: fatta eccezione per alcuni casi eccezionali (come la morte di determinati personaggi), le storie accadono in un periodo di tempo che appare ciclico, arrivando a contraddire e riscrivere le informazioni mostrate nelle stagioni precedenti. Anche il passato di Homer Simpson e la sua vita rientrano in questa regola del cartone animato, per esempio la sua età è variata nel corso della serie: nei primi episodi ha 36 anni, ne dichiara 38 nell'ottava stagione, mentre ne ha 40 durante la diciottesima, anche se perfino in quelle stagioni la sua età è incoerente.Durante la serie Homer ha ottenuto molti lavori diversi, più di 188 nei primi 400 episodi. Nell'episodio Il nuovo distintivo di papà della tredicesima stagione Homer annovera tutti i lavori svolti fino a suddetto episodio. Nella maggior parte di questi, egli lavora come ispettore alla sicurezza nella centrale nucleare di Springfield, ruolo che ha ottenuto fin dal terzo episodio della serie, ovvero L'odissea di Homer. Homer si addormenta spesso durante il lavoro, trascurando così i suoi doveri; ciò nonostante è spesso ignorato o completamente dimenticato dal padrone della centrale, C.M. Burns (che molte volte non ricorda il suo nome). Per via della facilità con cui Homer crea situazioni di confusione e pericolo, Matt Groening decise di far lavorare il capo famiglia nella centrale nucleare. Gli altri lavori che ha ottenuto non sono durati generalmente più di un episodio. Nella prima parte della serie viene data una spiegazione su come Homer venga licenziato e come sia successivamente riassunto; in seguito invece lui sceglie un nuovo lavoro con un gesto impulsivo, senza alcun riferimento al lavoro alla centrale nucleare.
Matt Groening concepì il personaggio di Homer e il resto della famiglia Simpson nel 1986 nell'atrio dell'ufficio del produttore James L. Brooks. Groening era stato chiamato per creare una serie di corti animati per il The Tracey Ullman Show e aveva intenzione di presentare un adattamento del suo fumetto Life in Hell. Quando si rese conto che l'animazione di quest'opera avrebbe richiesto l'annullamento dei diritti di pubblicazione, egli decise di fare un'altra scelta e creò una versione di una famiglia atipica, dando ai vari componenti i nomi della propria famiglia: ad esempio Homer è stato chiamato così dal nome del padre di Groening. A parte il nome, poche altre caratteristiche del personaggio sono state basate sul padre e, per dimostrare che la scelta di tale nome non era così significativa, Groening decise di chiamare il proprio figlio Homer. Anche se Groening ha dichiarato in molte interviste che Homer ha lo stesso nome di suo padre, in altre interviste del 1990 egli affermò di essersi ispirato anche al personaggio di Homer Simpson del romanzo Il giorno della locusta di Nathanael West per dare il nome al capofamiglia. L'iniziale J del secondo nome di Homer, che sta per Jay, è una sorta di tributo ad altri personaggi animati come Bullwinkle J. Moose e Rocket J. Squirrel di The Rocky and Bullwinkle Show, che ottennero il loro secondo nome dal creatore della serie, ovvero Jay Ward.Homer fece il suo debutto con il resto della famiglia il 19 aprile 1987 nel primo corto Good night trasmesso durante il The Tracey Ullman Show. Nel 1989 i corti furono sostituiti da episodi di mezz'ora in onda sul canale Fox dove Homer e la sua famiglia rimasero i protagonisti.
L'intera famiglia Simpson è stata disegnata in modo da avere una sagoma e una forma riconoscibile. All'inizio la famiglia fu disegnata sommariamente, poiché Groening, sottoponendo degli schizzi agli animatori, pensò che questi ultimi avrebbero ripulito e migliorato i disegni di base, invece essi ricalcarono solamente gli schizzi. Le caratteristiche fisiche di Homer generalmente non sono utilizzate per gli altri personaggi della serie: per esempio, nelle ultime stagioni, solamente lui e Lenny hanno lo stesso lineamento della barba. Quando Groening disegnò inizialmente Homer, egli mise le sue iniziali all'interno delle orecchie e nei capelli del personaggio: i capelli assomigliano ad una M, mentre l'orecchio ricorda una G. Successivamente l'autore decise di togliere questo particolare dall'orecchio, poiché riteneva che potesse distrarre troppo il pubblico; tuttavia continua a disegnare l'orecchio come una G quando disegna immagini di Homer per i fan. La forma base della testa di Homer è descritta dal direttore Mark Kirkland come una tazza cilindrica con una scodella da insalata in cima. Anche la testa di Bart ha la forma di una tazza cilindrica, mentre per le teste di Marge, Lisa e Maggie sono usate delle sfere. In alcuni dei primi episodi, i capelli di Homer erano più arrotondati invece che appuntiti, questo perché il direttore d'animazione Wes Archer pensò che così sarebbero sembrati più arruffati; in seguito i capelli di Homer furono modificati in modo da apparire decisamente più appuntiti. Durante le prime tre stagioni, il volto di Homer presentava nei primi piani alcune piccole linee che dovevano sembrare delle sopracciglia, ma Matt Groening non apprezzò questo dettaglio che fu successivamente eliminato.Nell'episodio della settima stagione La paura fa novanta VI, Homer fu trasformato in un personaggio tridimensionale per la prima volta grazie alla grafica computerizzata nel segmento Homer³. I direttori dell'animazione al computer lavorarono molto per non "reinventare il personaggio". Nell'ultimo minuto del segmento, l'Homer tridimensionale, per la prima volta nella storia della serie, si ritrova nel mondo reale. La scena fu girata a Los Angeles e fu diretta da David Mirkin. L'episodio della sesta stagione Il matrimonio di Lisa presenta una prolessi con un avanzamento temporale di 15 anni nel futuro. L'aspetto fisico di Homer è stato modificato per farlo sembrare più anziano: è stato disegnato in modo da sembrare più pesante, uno dei suoi capelli presenti sulla sommità del capo è stato rimosso ed è stata aggiunta una linea in più sotto i suoi occhi. Quest'aspetto fisico è stato in seguito mantenuto negli episodi in cui sono presenti delle prolessi.
Il personaggio di Homer viene doppiato in inglese da Dan Castellaneta, che presta la voce a molti altri personaggi, tra cui Abraham Simpson, Krusty il Clown, Barney Gumble, il giardiniere Willie, il sindaco Quimby e Hans Uomo Talpa. Castellaneta faceva parte del cast del The Tracey Ullman Show e precedentemente fece alcuni lavori di doppiaggio a Chicago con sua moglie Deb Lacusta. Siccome erano necessarie delle voci per doppiare gli episodi dei corti de I Simpson, i produttori decisero di chiedere a Castellaneta e alla compagna nel cast Julie Kavner di dare le loro voci a Homer e Marge piuttosto che ingaggiare nuovi attori. La voce di Homer risulta diversa nei corti e nei primi episodi di mezz'ora rispetto al resto della serie. All'inizio la voce era una vaga imitazione di quella di Walter Matthau, ma Castellaneta disse di "non poter esprimere abbastanza potenza dietro a quella voce" e di non poter sostenere l'imitazione di Matthau per le nove o dieci ore necessarie alla registrazione, perciò decise di cercare qualcosa di più semplice: calò il tono della voce e lo sviluppò in modo da renderlo più versatile e umoristico durante la seconda e la terza stagione della serie, in modo da poter coprire una più ampia gamma di emozioni.La voce normale di Castellaneta non ha alcuna somiglianza con quella di Homer, infatti, quando lo deve interpretare, egli abbassa il suo mento sul petto e dice di "lasciar andare il suo quoziente intellettivo". Mentre è in questo stato ha improvvisato molti commenti poco intelligenti di Homer, come ad esempio la frase "I am so smart, s-m-r-t" (nella versione italiana "sono un genio, g-e-g-n-o") presente nell'episodio della quinta stagione Homer va all'università che è un errore autentico fatto da Castellaneta durante la registrazione. A Castellaneta piace rimanere nel personaggio durante le sessioni di registrazione e prova a visualizzare una scena nella sua mente in modo da poter dare la voce adatta. Malgrado la fama di Homer, Castellaneta sostiene che raramente viene riconosciuto in pubblico, "tranne, forse, che da un fan molto accanito".L'episodio Il quartetto vocale di Homer è l'unico in cui la voce di Homer è interpretata da un altro attore oltre a Castellaneta: nell'episodio Homer racconta di quando faceva parte di un quartetto vocale noto come I Re Acuti e nelle parti dove venivano eseguite le canzoni la sua voce era doppiata da un membro dei The Dapper Dans, poiché ogni membro del gruppo prestava la voce ad uno dei componenti de I Re Acuti. I loro canti erano inframmezzati alle voci dei doppiatori di ruolo, spesso con un doppiatore che cantava la melodia e i Dapper Dans che fornivano il supporto.Fino al 1998 Castellaneta riceveva un compenso di 30.000 dollari ad episodio. Durante una vertenza sul compenso avvenuta nel 1998, la Fox minacciò di sostituire i sei doppiatori principali con nuovi attori, tanto che furono preparati i provini per la ricerca delle nuove voci. Alla fine la contesa si risolse e Castellaneta ricevette 125.000 dollari ad episodio fino al 2004, quando l'attore chiese di aumentare la sua retribuzione fino a 360.000 dollari a puntata. L'accordo fu raggiunto un mese dopo e Castellaneta arrivò a guadagnare 250.000 dollari per episodio.Dopo una nuova rinegoziazione del contratto, avvenuta nel 2008, il doppiatore ottenne all'incirca 400.000 dollari per episodio, ma tre anni più tardi, con la minaccia della Fox di cancellare la serie a meno che i costi di produzione non fossero diminuiti, Castellaneta e gli altri doppiatori accettarono una riduzione del 30% del loro compenso, ricevendo pertanto 300.000 dollari per episodio.Nella versione italiana, Homer è stato doppiato da Tonino Accolla (incluse le apparizioni al di fuori della serie), l'unica occasione in cui Accolla non presta la voce a Homer è nel sopraccitato episodio Il quartetto vocale di Homer in cui tutte le parti cantate sono state eseguite da Anton Giulio Castagna.. Dopo la scomparsa di Accolla, avvenuta il 14 luglio 2013, Mediaset e Fox hanno annunciato il 21 novembre 2013 di aver assegnato a Massimo Lopez il ruolo di doppiatore ufficiale di Homer.
Il produttore esecutivo Al Jean evidenzia che nella fase di scrittura di un episodio de I Simpson "tutti amano scrivere di Homer" e molte delle sue avventure sono basate su esperienze reali degli sceneggiatori. Il comportamento del personaggio è cambiato molte volte durante la messa in onda della serie: all'inizio era spesso infuriato e asfissiante nei confronti di Bart, ma queste caratteristiche sono state ridimensionate quando il suo carattere è stato approfondito. Nelle prime stagioni il personaggio appariva preoccupato per il fatto che la sua famiglia lo vedesse in maniera negativa, invece negli episodi più recenti sembra meno turbato per come viene giudicato dagli altri. Nei primi anni Homer era spesso descritto come dolce e sincero, mentre durante l'incarico di Mike Scully come produttore esecutivo (dalla nona alla dodicesima stagione) il personaggio diventò uno "zoticone rozzo e auto-esaltato". Chris Suellentrop di Slate scrisse: "Durante l'incarico di Scully, I Simpson sono diventati un cartone. [...] Episodi che una volta sarebbero finiti con Homer e Marge che vanno in bicicletta al tramonto [...] adesso finiscono con Homer che lancia un tranquillante nel collo di Marge". Durante le sessioni di registrazione, Dan Castellaneta ha rifiutato di doppiare alcune parti del copione in cui Homer era descritto come troppo meschino. Egli ritiene che Homer sia "rozzo e sconsiderato, ma non farebbe mai il meschino apposta". Durante il doppiaggio de I Simpson - Il film molte scene sono state cambiate o abbassate di tono per rendere il personaggio meno antipatico.Gli sceneggiatori hanno dato l'impressione di far diminuire l'intelligenza di Homer nel corso delle stagioni: hanno spiegato che questo non è stato fatto intenzionalmente, ma che è stato necessario per migliorare le scene precedenti. Per esempio, nell'episodio della decima stagione Dalle stelle alle stalle, gli sceneggiatori inserirono una scena nella quale Homer ammise di non saper leggere. Essi discussero se inserire o meno questa affermazione, poiché avrebbe contraddetto le scene precedenti in cui il personaggio leggeva, ma alla fine decisero di inserirla poiché la trovarono divertente. Gli sceneggiatori hanno discusso fino a che punto si può spingere la rappresentazione della stupidità di Homer e una regola suggerita è che "non può mai dimenticare il suo nome".
La personalità di Homer e la sua efficacia comica risiedono nei suoi frequenti attacchi di stupidità, nella pigrizia e nella rabbia esplosiva. Ha un basso livello di intelligenza, descritto dal regista David Silverman come "creativamente intelligente nella sua stupidità". Homer mostra inoltre una profonda apatia nei confronti del lavoro, è in sovrappeso ed è "devoto al suo stomaco". Matt Groening lo descrive come "dominato completamente dai suoi impulsi", mentre Dan Castellaneta lo ha definito come "un cane intrappolato nel corpo di un uomo" aggiungendo che "è incredibilmente leale, non del tutto onesto, ma dovete volergli bene." Il suo limitato raggio di attenzione è evidenziato dalle decisioni impulsive con cui si impegna in hobby e imprese varie, salvo poi "cambiare idea quando le cose non vanno bene". Homer passa spesso le serate bevendo birra Duff nella taverna di Boe e, come mostrato nell'episodio della quarta stagione Niente birra per Homer, è un alcolizzato. Homer è molto invidioso dei suoi vicini, la famiglia Flanders, e si infuria facilmente nei confronti di suo figlio Bart: capita spesso che Homer lo strangoli impulsivamente nella maniera dei cartoni e la prima volta che questo accade è nel corto Family Portrait. Matt Groening ha stabilito che Homer può strangolare Bart solo impulsivamente, senza premeditazione e deve essere un'azione molto veloce. Tra l'altro, originariamente Groening aveva pensato di "far succedere sempre qualcosa che gliela facesse pagare o di farlo strangolare a sua volta da Bart", ma quest'idea è stata scartata. Homer non ha pudori nell'esprimere la propria rabbia e non cerca di nascondere le sue azioni a persone esterne alla famiglia. Sebbene egli abbia sconvolto parecchie persone e abbia causato ogni genere di scompiglio alla città di Springfield, questi avvenimenti sono generalmente frutto di una mancanza di lungimiranza o della collera piuttosto che della malizia. Fatta eccezione per l'espressione del suo fastidio nei confronti di Ned Flanders, le azioni distruttive di Homer sono generalmente fatte senza volontarietà.
Homer ha un rapporto complesso con tutti e tre i figli: rimprovera spesso Bart (addirittura strangolandolo), anche se i due condividono spesso delle avventure e talvolta sono alleati; Homer e Lisa hanno personalità opposte e spesso il padre si lascia sfuggire le potenzialità della figlia, ma egli quando si rende conto delle sue negligenze fa di tutto per aiutarla; spesso si dimentica che Maggie esista, sebbene abbia provato a legarsi con lei, infatti la prima parola pronunciata dalla figlia è stata "papà". Sebbene i suoi gesti sconsiderati imbarazzino spesso la sua famiglia, Homer ha cercato anche di essere un padre e un marito premuroso: nell'episodio Lisa la reginetta di bellezza (quarta stagione) ha venduto il suo prezioso giro sul dirigibile Duff e ha usato il denaro per far partecipare Lisa ad un concorso di bellezza, in modo da farla sentire meglio con se stessa; nell'episodio L'orsetto del cuore (quinta stagione) ha rinunciato alla possibilità di diventare ricco per permettere a Maggie di mantenere il prezioso orsetto di peluche; nell'episodio Radio Bart (terza stagione) ha guidato un tentativo per recuperare Bart dopo che il ragazzo era caduto in un pozzo e nell'episodio Due cuori due capanne (ottava stagione) organizzò un secondo matrimonio a sorpresa con Marge per compensare la loro prima insoddisfacente cerimonia. Invece Homer non ha un gran rapporto con il padre Abraham Simpson, che è stato messo in una casa di riposo dal figlio non appena ha potuto. Tutti i componenti della famiglia fanno del loro meglio per evitare qualsiasi tipo di contatto con il nonno, ma Homer ha mostrato saltuariamente sentimenti di affetto verso il padre.Homer è "uno schiavo felice dei suoi vari appetiti" e venderebbe l'anima al diavolo in cambio di una singola ciambella. Nonostante abbia una mente vuota, è in grado di mantenere un gran numero di conoscenze su argomenti molto specifici. I brevi periodi di intelligenza sono comunque offuscati da periodi più lunghi e costanti di ignoranza, smemoratezza e stupidità. Homer ha un quoziente d'intelligenza basso, intorno a 55, che è stato attribuito a vari fatti, tra i quali: la presenza del gene Simpson (presente solo nei Simpson maschi), la dipendenza dagli alcolici, l'esposizione alle scorie radioattive, ripetuti traumi cranici e un pastello di cera conficcato nel lobo frontale del cervello. Nell'episodio della dodicesima stagione HOMR, Homer si sottopose a un intervento chirurgico per rimuovere il pastello di cera dal cervello, aumentando così il suo QI fino a 105, ma sebbene si trovasse in sintonia con Lisa, le nuove capacità di apprendimento lo resero infelice e perciò chiese a Boe Szyslak di reinserire il pastello in modo che la sua intelligenza tornasse al livello che aveva in precedenza. Homer discute spesso con la sua mente, che viene resa come voce fuori campo. Il suo cervello gli fornisce spesso consigli che a volte gli permettono di prendere la decisione giusta, ma in più occasioni fallisce facendo compiere a Homer un'azione sbagliata. A volte capita che il suo cervello sia completamente frustrato e, grazie agli effetti sonori, dà l'impressione di scappare via. Le conversazioni di Homer con il suo cervello sono state usate molte volte durante la quarta stagione, ma furono successivamente ridotte gradualmente dopo che i produttori ebbero "usato ogni possibile variazione del tema". Questi scambi furono introdotti poiché servivano per riempire il tempo ed era facile occuparsene per gli animatori.Nell'episodio dell'ottava stagione Il nemico di Homer gli sceneggiatori decisero di esaminare "come sarebbe lavorare al fianco di Homer Simpson". L'episodio esplora cosa potrebbe accadere se un personaggio realistico con una forte etica del lavoro chiamato Frank Grimes si trovasse nello stesso ambiente di lavoro di Homer. Nell'episodio Homer è ritratto come l'uomo comune e rappresenta lo spirito americano, comunque in alcune scene le sue caratteristiche negative e la sua stupidità sono aumentate. Alla fine dell'episodio, Grimes, rappresentato come un lavoratore assiduo, è relegato al ruolo di antagonista, in questo modo lo spettatore si immedesima con Homer e risulta soddisfatto che egli sia emerso come vincitore.
L'influenza di Homer nella commedia e nella cultura è stata importante. È stato posizionato al secondo posto, dietro a Bugs Bunny, nella classifica dei 50 migliori personaggi animati pubblicata da TV Guide, al quinto posto nella classifica dei 100 migliori personaggi televisivi redatta dal canale televisivo Bravo, risultando uno dei quattro personaggi animati presenti e primo in un sondaggio dei più grandi personaggi televisivi di sempre effettuato da Channel 4. Nel 2007 la rivista Entertainment Weekly pubblicò la lista delle 50 più importanti icone televisive e Homer è stato posizionato al nono posto.Dan Castellaneta ha vinto molti premi grazie al doppiaggio di Homer, inclusi 4 Emmy Award come miglior doppiatore nel 1992 per l'episodio Il pony di Lisa, nel 1993 per Mr. Spazzaneve, nel 2009 per Papà la sa più corta! e nel 2004 per Oggi sono un clown, anche se nell'ultimo caso è stato premiato per la sua interpretazione di diversi personaggi e non solo per il doppiaggio di Homer. Nel 1993 ricevette anche un Annie Award per il suo lavoro sul personaggio di Homer ne I Simpson. Nel 2004 Dan Castellaneta e Julie Kavner, la voce di Marge, vinsero un Young Artist Award come "mamma e papà più popolari in una serie TV".Nel 2005 Homer e Marge sono stati nominati per un Teen Choice Award come "Choice TV Parental Units". Molti episodi in cui Homer ha un ruolo importante hanno ricevuto un Emmy Award come miglior programma d'animazione dell'anno, tra cui Homer contro Lisa e l'ottavo comandamento nel 1991, Il matrimonio di Lisa nel 1995, La fobia di Homer nel 1997, Spazzatura fra i titani nel 1998, HOMR nel 2001, Due nuovi coinquilini per Homer nel 2003 e Se mi ubriachi cancello i Simpson nel 2008. Nel 2000 la famiglia Simpson è stata premiata con una stella nella Hollywood Walk of Fame posizionata a Hollywood Boulevard 7021.
Homer Simpson rappresenta l'uomo comune e incorpora diversi stereotipi americani della classe operaia: è rozzo, sovrappeso, incompetente, maldestro e al limite dell'alcolismo. Nel suo libro Planet Simpson l'autore Chris Turner descrive Homer come "il più americano dei Simpson" e afferma che mentre gli altri componenti della famiglia possono cambiare nazionalità, Homer è un "americano puro". Il libro I Simpson e la filosofia include un capitolo che analizza il personaggio di Homer dalla prospettiva delle virtù etiche aristoteliche: Raja Halwani scrive che l'amore per la vita di Homer è un tratto ammirabile del personaggio, "visto che molti propendono a vedere in Homer nient'altro che buffonaggine e immoralità. [...] Non è politicamente corretto, è più che felice di giudicare gli altri e certamente non sembra ossessionato dalla sua salute. Queste sue qualità possono anche non fare di lui una "persona" ammirevole, però in qualche modo lo rendono ammirevole e, cosa più importante, ci fanno apprezzare lui e tutti gli Homer Simpson di questo mondo." Nel 2008 Entertainment Weekly giustificò di aver scelto I Simpson come un classico della televisione poiché "noi tutti ammiriamo il patriarca della famiglia Simpson, Homer, perché la sua gioia è tanto reale quanto la sua stupidità è sbalorditiva."Nel libro Gilligan Unbound, l'autore Paul Cantor afferma che la devozione di Homer nei confronti della sua famiglia è stata aggiunta alla popolarità del personaggio. Egli scrive che "Homer è la distillazione di pura paternità. [...] Questo spiega perché, nonostante la sua stupidità, la sua mentalità ristretta e il suo egocentrismo, non possiamo odiare Homer. Lui fallisce continuamente nel tentativo di essere un buon padre, ma non smette mai di provarci e in qualche senso è questo che fa di lui un buon padre". Il Sunday Times affermò che "Homer è buono poiché, dopo tutto, è capace di esprimere un grande amore. Quando le cose non vanno bene, fa sempre la cosa giusta per i suoi figli e non è mai un traditore a differenza di altre occasioni".
Homer Simpson è uno dei personaggi televisivi più popolari e più influenti. Nel 2007 il quotidiano USA Today lo ha citato come una delle "25 persone più influenti negli ultimi 25 anni", aggiungendo che Homer "è il classico esempio dell'ironia e dell'irriverenza che è alla base dell'umorismo americano". Robert Thompson, direttore del Centro per gli studi della televisione popolare della Syracuse University crede che "fra tre secoli i professori inglesi considereranno Homer Simpson come una delle più grandi creazioni nella narrazione umana". Lo storico dell'animazione Jerry Beck descrive Homer come uno dei migliori personaggi di animazione, dicendo che "conosci qualcuno come lui o ti identifichi con lui. Questa è la vera chiave per un personaggio classico". Homer è stato descritto nel The Sunday Times come "la più grande creazione comica dei tempi moderni" ed è stato aggiunto che "ogni epoca ha bisogno della sua grande mediocrità senza pretesa. E noi abbiamo la nostra in Homer Simpson".Homer è stato considerato anche un cattivo esempio per i giovani: nel 2005, in un sondaggio condotto nel Regno Unito, il 59% dei genitori affermava che Homer promuove l'immagine di uno stile di vita non sano. In uno studio di 5 anni condotto in Francia su più di 2.000 persone di età media si notò un possibile legame tra il peso e le funzioni del cervello e le conclusioni di questo studio portarono a soprannominare questa scoperta come la "sindrome di Homer Simpson". I risultati sui test della memoria mostrarono che le persone con un indice di massa corporea (IMC) di 20 (che è considerato come un livello di buona salute) ricordavano in media 9 parole su 16, mentre le persone con un IMC di 30 (cioè all'interno del range dell'obesità) ricordavano in media solo 7 parole su 16.Malgrado Homer sia la rappresentazione della cultura americana, la sua influenza si è estesa ad altre parti del mondo. Nel 2003 Matt Groening affermò che suo padre, che si chiamava come il personaggio, era canadese e questo fatto rendeva anche Homer un canadese. Il personaggio ottenne in seguito la cittadinanza onoraria di Winnipeg, Canada, poiché si riteneva che Homer Groening venisse dalla provincia di Manitoba, sebbene altre fonti affermino che egli sia nato in realtà in quella di Saskatchewan. Nel 2007 un'immagine di Homer fu dipinta vicino al gigante di Cerne Abbas, nel Dorset per la promozione de I Simpson - Il film. Questo fatto causò uno scandalo nella comunità locale di neopagani che invocarono una "pioggia magica" per eliminare quell'immagine. Nel 2008 una moneta spagnola da un euro modificata è stata trovata nell'incasso di un commerciante di Avilés con la faccia di Homer al posto di quella del re Juan Carlos I; al venditore sono stati offerti 20 euro in cambio di quella moneta. Il 9 aprile 2009 la United States Postal Service inaugurò una serie di cinque francobolli raffiguranti Homer e gli altri quattro componenti della famiglia Simpson, diventando i primi personaggi di una serie televisiva a ricevere questo riconoscimento mentre lo show è ancora in programmazione. I francobolli, disegnati da Matt Groening, sono stati messi in commercio dal 7 maggio.Homer è apparso, doppiato sempre da Castellaneta, in molti altri programmi televisivi, tra cui la sesta stagione di American Idol in cui ha aperto il programma, The Tonight Show with Jay Leno in cui si è esibito in uno speciale monologo d'apertura animato per la puntata del 24 luglio 2007 e lo speciale per una raccolta fondi Stand Up to Cancer in cui gli viene effettuata una colonscopia.
Il tormentone di Homer, ovvero "d'oh!", viene pronunciato tipicamente quando si ferisce o si infortuna, quando capisce che ha fatto qualcosa di stupido o quando gli è accaduto o gli sta per accadere qualcosa di spiacevole, o anche quando gli viene negato o impedito qualcosa. Durante le sessioni di registrazioni dei corti presenti all'interno del The Tracey Ullman Show, era richiesto nel copione che Homer pronunciasse un "grugnito irritato" (traduzione letterale di annoyed grunt). Dan Castellaneta lo interpretò allungando la pronuncia in un "d'ooooooh"; fece così poiché si ispirò da James Finlayson, l'attore scozzese che comparve in 33 film di Stanlio & Ollio, che ha usato questa espressione al posto di "dannazione!". Matt Groening capì che si sarebbe adattato meglio al tempo dell'animazione se fosse stato pronunciato più velocemente, perciò Castellaneta lo accorciò in modo che venisse pronunciato come "d'oh!" Il primo uso di quest'espressione è stato fatto nel cortometraggio The Krusty the Clown Show del 1989 e il suo primo uso nella serie avvenne nel primo episodio della serie, Un Natale da cani."D'oh!" è stato aggiunto nel Oxford Dictionary of English nel 1998 ed è stato definito come un'interiezione "usata per commentare un'azione percepita come sciocca o stupida", mentre è stato aggiunto nel Oxford English Dictionary senza l'apostrofo nel 2001 con la definizione di "parola che esprime frustrazione nel momento in cui ci si accorge che un fatto non procede come è stato pianificato o che si è detto o fatto qualcosa di sciocco". Nel 2006 "d'oh!" è stato posizionato al sesto posto nella lista redatta da Tv Land dei 100 migliori tormentoni della televisione. È stato incluso anche nel The Oxford Dictionary of Quotations, dove sono presenti altre citazioni di Homer, come "Kids, you tried your best and you failed miserably. The lesson is never try" (nella versione italiana "Figlioli, avete tentato al meglio e avete miseramente fallito. La lezione è non tentare mai") dall'episodio della quinta stagione L'erede di Burns, nonché "Kids are the best, Apu. You can teach them to hate the things you hate. And they practically raise themselves, what with the Internet and all" (nella versione italiana "I figli sono grandiosi, Apu. Puoi insegnare loro ad odiare le cose che tu odi e praticamente si crescono da soli con Internet") dall'episodio della undicesima stagione Quando niente quando troppo!. Entrambe le citazioni sono entrate nel dizionario nell'agosto del 2007.
L'inserimento di Homer in molte pubblicazioni, giochi e altri oggetti di merchandising è una prova della sua duratura popolarità. Il libro di Homer, che riguarda la personalità e le qualità di Homer, è stato realizzato nel 2004 ed è attualmente in commercio; è stato dichiarato come "uno dei libri più interessanti del 2004" da The Chattanoogan. Altri oggetti di merchandising rappresentanti Homer sono bambole, poster, figurine, bobblehead, tazze, sveglie, puzzle e oggetti di vestiario come ciabatte, T-shirt, cappelli da baseball, e boxer. Homer è comparso nelle pubblicità di MCI Communications, Burger King, Butterfinger, C.C. Lemon, Church's Chicken, Domino's Pizza, Intel, Kentucky Fried Chicken, Ramada Inn, Subway and T.G.I. Friday's. Nel 2004 Homer è stato l'interprete principale in una pubblicità della serie Non ha prezzo di MasterCard che è andata in onda durante il Super Bowl XXXVIII. Nel 2001 la Kellogg's lanciò una marca di cereali chiamata "Homer's Cinnamon Donut Cereal" (in italiano "Cereali-ciambella alla cannella di Homer"), che è rimasta in commercio per un periodo limitato di tempo.Homer è apparso in altri media legati a I Simpson, come ad esempio i videogioco dedicati ai Simpson, tra cui I Simpson - Il videogioco e LEGO Dimensions. Accanto alla serie televisiva, Homer appare regolarmente nei fumetti dei Simpson, che sono stati pubblicati la prima volta il 29 novembre 1993 e che sono pubblicati mensilmente.Il 16 giugno 2009 il produttore olandese TomTom ha reso disponibile la voce originale di Homer Simpson, registrata da Dan Castellaneta come download per i suoi dispositivi di navigazione satellitare GPS; siccome non è sintetizzata in tempo reale, i nomi delle strade non vengono pronunciati.
Matt Groening, I Simpson: la guida completa alla nostra famiglia preferita, a cura di Ray Richmond e Scott M. Gimple, Milano, Rizzoli, 2007, ISBN 978-88-17-01962-0.
 Raja Halwani, I Simpson e la filosofia, a cura di William Irwin; Mark T. Conrad; Aeon Skoble, Milano, Isbn Edizioni, 2005, ISBN 88-7638-031-0.
(EN) Paul Arthur Cantor, Gilligan Unbound: Pop Culture in the Age of Globalization, Rowman & Littlefield, 2001, ISBN 0-7425-0779-3.
(EN) Matt Groening, Simpsons Comics Royale, HarperCollins, 2001, ISBN 0-00-711854-6.
(EN) Chris Turner, Planet Simpson: How a Cartoon Masterpiece Documented an Era and Defined a Generation, Toronto, Random House Canada, 2004, ISBN 0-679-31318-4.

Hondón de los Frailes è un comune spagnolo situato nella parte interna della provincia di Alicante, nella comarca del Vinalopó Mitjà, nella Comunità Valenzana. Ha 1.214 abitanti (INE 2009), su una superficie di 12,6 km², il suo clima è arido mediterraneo e si trova a 415 metri sul livello del mare, a 45 km da Alicante.

Il termine honji suijaku o honchi suijaku (本地垂迹?) nella terminologia religiosa giapponese fa riferimento a una teoria ampiamente accettata fino al periodo Meiji secondo cui le divinità buddiste indiane scelsero di apparire in Giappone come kami nativi per convertire e salvare più facilmente i giapponesi. La teoria afferma che alcuni kami (ma non tutti) sono manifestazioni locali (del suijaku (垂迹?), lett. una "traccia") delle divinità Buddhiste (i honji (本地?), lett., "terreno originale"). Le due entità formano un intero indivisibile chiamato gongen e in teoria dovrebbero avere uguale stato, ma ciò non è sempre vero. Nel primo periodo di Nara, ad esempio, l'honji era considerato più importante e solo in seguito i due vennero considerati uguali. Durante il tardo periodo Kamakura fu persino proposto che i kami fossero le divinità originarie e i buddha le loro manifestazioni (vedere la sezione Honji suijaku invertito sotto).La teoria non fu mai sistematizzata, ma nondimeno è divenuta molto pervasiva e influente. È considerata la chiave di volta del shinbutsu-shūgō (armonizzazione delle divinità buddiste e kami giapponesi). L'Honji suijaku è stato spesso visto come simile all'interpretatio Romana promossa nell'antichità da studiosi come Tacito, i quali sostenevano che le divinità "barbare" fossero solo le manifestazioni straniere delle divinità romane o greche.Il termine honji suijaku stesso è un esempio nella pratica giapponese del yojijukugo, una combinazione di quattro caratteri che possono essere letti in maniera letterale o simbolica.
I primi monaci buddisti non dubitavano dell'esistenza dei kami, ma li consideravano inferiori ai loro buddha. Le divinità indù avevano avuto la stessa accoglienza: erano considerate non illuminate e prigioniere del saṃsāra. Le rivendicazioni di superiorità buddhiste, tuttavia, incontrarono resistenza; i monaci hanno cercato di superarle integrando deliberatamente i kami nel loro sistema. I buddhisti giapponesi volevano in qualche modo dare ai kami lo stesso status. Furono sviluppate diverse strategie per attuarlo e utilizzate, una di queste era la teoria dell'honji suijaku.L'espressione è stata originariamente sviluppata in Cina e usata dai Buddisti Tendai per distinguere una verità assoluta dalla sua manifestazione storica (per esempio, il Buddha eterno dal Buddha storico, o il Dharma assoluto dalle sue forme storiche, il primo è l'honji, il secondo il suijaku). Il termine fa la sua prima apparizione con questo significato nell'Eizan Daishiden, un testo che si ritiene sia stato scritto nell'825. La teoria dell'honji suijaku venne applicata ai buddha e ai kami, con il suo primo uso datato al 901, quando l'autore del Sandai Jitsuroku afferma che "i mahasattva (buddha e bodhisattva) si manifestano a volte come re e talvolta come kami." La dicotomia era applicata alle divinità solo in Giappone e non, per esempio, in Cina.Una spiegazione diversa ma equivalente, l'idea che le divinità buddiste scelgono di non mostrarsi come sono, ma si manifestano come kami, è stata espressa in una forma poetica con l'espressione wakō dōjin (和光同塵?), il che significava che per aiutare gli esseri senzienti, le divinità "oscuravano il loro splendore e diventavano identiche alla polvere del mondo profano." La loro luminosità sarebbe altrimenti tale da distruggere i semplici mortali.Nel X e XI secolo ci sono numerosi esempi di divinità buddiste in associazione ai kami: le divinità sono di solito Kannon, Yakushi, Amida o Shaka Nyorai. L'associazione tra di loro era di solito fatta dopo un sogno o una rivelazione fatta ad un famoso monaco, poi registrata nei registri di un tempio o di un santuario. A quel punto, i kami in Giappone erano universalmente intesi come la forma presa dai buddha per salvare gli esseri umani, cioè le manifestazioni locali dei buddha universali. All'inizio del periodo Kamakura le associazioni erano solidamente codificate nei grandi templi o santuari. La frequenza della pratica è attestata dal kakebotoke (懸仏?), o "Buddha appesi", trovati in molti grandi santuari - specchi metallici che portano sul davanti l'effigie del kami del santuario e sul retro la relativa divinità buddista. Il nome mostra in fatto che di solito sono appesi al muro esterno di un santuario.Mentre la teoria si diffondeva gradualmente nel paese, il concetto di gongen ("manifestazione provvisoria", definita come un Buddha che sceglie di apparire ai giapponesi come kami) ebbe un'evoluzione. Uno dei primi esempi di gongen è il famoso Hie Sannō Gongen (山王権現?). Sotto l'influenza del Buddismo Tendai e dello Shugendō, il concetto di gongen fu adattato, ad esempio, alle credenze religiose legate al Monte Iwaki, un vulcano, per cui la kami femminile Kuniyasutamahime divenne associata a Jūichimen Kannon Bosatsu (Kannon con undici volti), kami Ōkuninushi con Yakushi Nyorai e Kunitokotachi no Mikoto con Amida Nyorai.
Il paradigma dell'honji suijaku è rimasto un tratto distintivo della vita religiosa giapponese fino alla fine del periodo Edo. Il suo uso non era limitato alle divinità, ma era spesso esteso anche a figure storiche come Kūkai e Shōtoku Taishi. Si sosteneva che questi particolari esseri umani fossero manifestazioni kami, che a loro volta erano manifestazioni del buddha. A volte la divinità coinvolta non era buddista. Questo poteva accadere perché la teoria non è mai stata formalizzata e consisteva sempre in eventi separati, in genere basati su particolari credenze di un tempio o di un santuario.Nulla era stato risolto: una divinità poteva essere identificata sia come honji che come suijaku in diverse parti dello stesso santuario, e diverse identificazioni potevano essere ritenute vere allo stesso tempo e luogo. La situazione religiosa durante il Medioevo era confusa. Gli storici hanno cercato di concentrarsi sui riformatori di quell'epoca con una visione chiara e con poco interesse per le questioni dei kami perché sono più facili da comprendere. La teoria era in definitiva benefica per il kami, che passò dall'essere considerato un estraneo non illuminato a forme reali assunte da divinità importanti. La massima espressione di questo cambiamento è il Ryōbu Shintō, in cui divinità e kami buddisti sono indivisibili ed equivalenti come i due lati di una moneta.L'uso del paradigma honji suijaku non era limitato alla religione - aveva importanti conseguenze per la società in generale, la cultura, l'arte e persino l'economia. Il buddismo, ad esempio, vietava la pesca, la caccia e l'agricoltura perché comportava l'uccisione di esseri viventi (insetti, talpe e simili nel caso dell'agricoltura), ma il concetto di honji suijaku permetteva alle persone di annullare il divieto. Se uno ha pescato per se stesso, il ragionamento è opportuno, sei stato colpevole e dovresti andare all'inferno. Tuttavia, se la cattura è stata offerta a un kami che era una nota emanazione di un buddha, il gesto aveva un evidente valore karmico ed era ammissibile. L'idea ha permesso di vietare l'attività economica individuale, e quindi incontrollata. Applicata com'era a tutte le principali attività economiche, questa interpretazione dell'honji suijaku permise un controllo completo del dissenso popolare.Quanto importante fosse il concetto può essere compreso da come l'idea che alcuni fenomeni locali possano essere in qualche modo legati ad un oggetto assoluto e sacro trovò ampia applicazione nei periodi medievale e all'inizio dell'era moderna. Si diceva spesso che le terre del tempio in Giappone erano emanazioni locali di paradisi buddisti o che il lavoro di un artigiano fosse una delle azioni sacre di un Buddha indiano.
Il paradigma honji suijaku trovò ampia applicazione nell'arte religiosa con il Honji Suijaku Mandara (本地垂迹曼荼羅?) o Songyō Mandara (尊形曼荼羅?). L'Honjaku Mandara (本迹曼荼羅?) (vedi l'immagine sopra) mostra delle divinità buddiste con le loro controparti kami, mentre il Honjibutsu Mandara (本地仏曼荼羅?) mostra solo divinità buddiste, e il Suijaku Mandara (垂迹曼荼羅?) mostra solo kami.Sōgyō Hachiman (僧形八幡?), o "Hachiman in abbigliamento sacerdotale" è una delle divinità sincretiche più popolari. Il kami viene mostrato vestito da sacerdote buddista ed è considerato il protettore delle persone in generale e dei guerrieri in particolare. Dall'ottavo secolo in poi, Hachiman fu chiamato Hachiman Daibosatsu, o Grande Bodhisattva Hachiman. Il fatto che sia vestito come un prete buddista probabilmente ha lo scopo di indicare la sincerità della sua conversione al buddismo. Entro il XIII secolo, altri kami sarebbero stati ritratti in abiti buddhisti.
Lo Shintōshū è un libro in dieci volumi che si ritiene risalga al periodo Nanboku-chō (1336–1392). Illustra con racconti sui santuari la teoria honji suijaku. Il punto comune dei racconti è che, prima di reincarnarsi come kami tutelare di un'area, un'anima deve prima nascere e soffrire come essere umano. La sofferenza è causata principalmente dalle relazioni con i parenti, specialmente le mogli o i mariti.
L'interpretazione dominante della relazione buddha-kami venne messa in discussione da ciò che gli studiosi moderni chiamano l'honji suijaku invertito (反本地垂迹 han honji suijaku?) o paradigma shinpon butsujaku (神本仏迹?), una teologia che ha invertito la teoria originale e ha dato la massima importanza al kami. I sostenitori della teoria credevano che, mentre quelli che hanno raggiunto la buddhità hanno acquisito l'illuminazione, un kami brilla di propria luce. La dottrina fu inizialmente sviluppata dai monaci Tendai, e la sua prima formulazione completa è attribuita a Jihen, un monaco legato al grande santuario di Ise che fu più attivo intorno al 1340. Nel primo fascicolo del Kuji hongi gengi sostenne che, all'inizio, il Giappone aveva solo kami e che solo in seguito i buddha vi subentrarono. Egli credeva che per questo motivo ci fosse stata una decadenza nella morale del paese e che un mondo dove il kami dominato sarebbe presto riapparso. Nel quinto fascicolo della stessa opera, ha paragonato il Giappone a un seme, la Cina a un ramo e l'India a un fiore o frutto. Proprio come i fiori che cadono e ritornano alle radici, l'India era tornata alle sue radici, i kami erano gli honji e i buddha le loro manifestazioni.Yoshida Kanetomo è stato influenzato da queste idee e le ha portate oltre, facendo una netta rottura con il passato, diventando il creatore dello Yoshida Shintō e portando l'inverso honji suijaku alla maturazione.Mentre di solito si afferma che l'inverso honji suijaku fosse una reazione dei culti nativi al dominio del buddhismo, esso proveniva anche dall'intellettualismo buddhista. La teoria non è di per sé anti-buddista e non mette in discussione l'esistenza dei buddha ma cerca semplicemente di invertire l'ordine stabilito di importanza tra kami e buddha. Perché i buddhisti dovrebbero sviluppare una tale teoria a scapito delle loro stesse divinità non è chiaro, ma è possibile che sia stato sviluppato da monaci dei santuari, o shasō, che si sono presi cura della parte del santuario dei complessi del tempio-santuario per migliorare il loro status.
 Honji suijaku Die Angleichung von Buddhas und kami – Religion-in-Japan, su www.univie.ac.at. URL consultato il 12 aprile 2019.
 Encyclopedia of Shinto - Home : Doctrines and Theories : Han honjisuijakusetsu (Anti-honjisuijaku thought), su eos.kokugakuin.ac.jp. URL consultato il 12 aprile 2019.
 Encyclopedia of Shinto - Home : Doctrines and Theories : Honjisuijakusetsu, su eos.kokugakuin.ac.jp. URL consultato il 12 aprile 2019.
Sueki, Fumihiko (2007). Chūsei no kami to hotoke (in giapponese). Tokyo: Yamakawa Shuppansha. ISBN 978-4-634-54320-1.
Teeuwen, Mark; Fabio Rambelli, eds. (Dec 27, 2002). Buddhas and Kami in Japan: Honji Suijaku as a Combinatory Paradigm. London: RoutledgeCurzon. ISBN 978-0-415-29747-9.
Satō, Makoto (2006). "Shinto and Buddhism —Development of Shinbutsu Shūgō (Combinatory Religion of Kami and Buddhas)". Encyclopedia of Shinto. Retrieved 2008-11-02.
Breen, John; Mark Teeuwen, eds. (July 2000). Shinto in History: Ways of the Kami. Honolulu: University of Hawaii Press. ISBN 978-0-8248-2363-4.

Horní Újezd (in tedesco Ober Aujezd) è un comune della Repubblica Ceca facente parte del distretto di Přerov, nella regione di Olomouc.

Howard Phillips Lovecraft, spesso citato come  H.P. Lovecraft (Providence, 20 agosto 1890 – Providence, 15 marzo 1937), è stato uno scrittore, poeta, critico letterario e saggista statunitense, riconosciuto tra i maggiori scrittori di letteratura horror insieme ad Edgar Allan Poe e considerato da molti uno dei precursori della fantascienza angloamericana. Le sue opere, una contaminazione tra horror, fantascienza soft, dark fantasy e low fantasy, sono state spesso descritte, anche da lui stesso, col termine weird fiction (dove weird sta per "strano"), venendo riconosciute tra le principali origini del moderno genere letterario del new weird.
Autore di numerosi racconti, come Dagon, Il colore venuto dallo spazio, Il richiamo di Cthulhu e L'orrore di Dunwich, e di romanzi, tra cui Il caso di Charles Dexter Ward, Le montagne della follia e La maschera di Innsmouth, oltre ad alcuni racconti in versi, Lovecraft non venne apprezzato in particolar modo dai critici del suo tempo.  Ad esempio, il racconto Il richiamo di Cthulhu venne inizialmente rifiutato in quanto definito troppo "straniante" secondo l'espressione di Wright, e non godette mai di buona fama se non dopo la sua morte. Molte delle sue opere sono state fonte di ispirazione per artisti di tutto il mondo, nella letteratura così come nel cinema e nella musica. Uno dei maggiori studiosi lovecraftiani, S. T. Joshi, definisce infatti la sua opera come "un'inclassificabile amalgama di fantasy e fantascienza, e non è sorprendente che abbia influenzato in maniera considerevole lo sviluppo successivo di entrambi i generi". Dal punto di vista del pensiero nei suoi racconti e saggi coniò la filosofia del cosmicismo, in conseguenza del suo ateismo e delle nuove scoperte scientifiche, e le sue idee in molti campi furono spesso controverse.
H. P. Lovecraft nacque il 20 agosto 1890 a Providence (Rhode Island), unico figlio di Winfield Scott Lovecraft, rappresentante per la Gorham Silver Company (una ditta di argenteria) e Sarah Susan Phillips, secondogenita di un proprietario terriero in declino. Nel 1891 i genitori si trasferirono ad Auburndale, nel Massachusetts, anche se cambiarono di frequente indirizzo nella zona di Boston. Quando Lovecraft aveva tre anni, cioè nel 1893, suo padre cominciò a manifestare i sintomi di una psicosi acuta in un hotel di Chicago dov'era in viaggio d'affari, farneticando di aver ricevuto insulti da una cameriera e che la moglie era stata aggredita; ricoverato al Butler Hospital di Providence, vi rimase per il resto della sua vita fin quando, colpito anche da una paralisi, morì di sifilide quando Lovecraft aveva solo otto anni.
Lovecraft venne quindi cresciuto dalla madre, da due zie (Lillian Delora Phillips e Annie Emeline Phillips) e dal nonno Whipple Van Buren Phillips, col quale Lovecraft e le sue parenti vissero nella villa di tre piani dei genitori di Sarah sita a Providence, al civico 194 di Angell Street. Suo nonno, appassionato di letteratura gotica, lo incoraggiò nella lettura fornendogli libri quali le fiabe dei fratelli Grimm e Le mille e una notte, libro da cui prenderà spunto per creare il folle Abdul Alhazred e il suo Necronomicon. Nel 1896 Lovecraft perse la nonna materna che lo aveva introdotto all'astronomia, Rhobinia Alzada Phillips, fatto che provocò in lui i primi incubi, che lo perseguiteranno per anni, costituiti da demoni da lui stesso definiti "Magri notturni" (Night-Gaunts). Nel 1897 scrisse la sua prima poesia, ispirata all'Odissea, nonché i primi racconti: The Noble Eavesdropper e The Little Glass Bottle. Nello stesso anno in cui morì il padre, il 1898, Lovecraft si accostò agli scritti di Edgar Allan Poe, Jules Verne e Wells, che stimolarono il suo interesse per l'insolito, la chimica (costruirà anche un laboratorio in cantina, con formule chimiche che dopo la sua morte verranno erroneamente interpretate per segni magici) e l'astronomia, e strinse le prime amicizie con i coetanei.
Nel 1900 cadde preda dei primi esaurimenti nervosi, forse provocati dall'atteggiamento iperprotettivo della madre (che arriverà al punto di vietare a Lovecraft di uscire per via - a detta della donna - dell'eccessiva bruttezza del bambino), che comunque non gli impediranno nei due anni successivi di aumentare la produzione di poesie e racconti realistici. La morte del nonno, avvenuta nel 1904, fa cadere l'intera famiglia in difficoltà economiche, tanto che Lovecraft dovette traslocare con la madre al civico 598 della stessa Angell Street, in un'abitazione più piccola e meno confortevole; da qui Lovecraft intraprese la carriera liceale, che non riuscì mai a completare a causa della sua salute malferma, dovuta anche a una caduta da un'impalcatura verificatasi nel 1905 in seguito alla quale soffrirà per tutta la vita di mal di testa. Il 1906 è l'anno in cui Lovecraft appare per la prima volta nella stampa, più precisamente il 3 giugno nel Providence Sunday Journal con una lettera ridicolizzante l'astrologia, mentre lo stesso anno scrisse un'altra lettera, poi pubblicata il 25 agosto, allo Scientific American dove dava credito alle prove circa l'esistenza di un pianeta oltre Nettuno (Plutone, declassato a pianeta nano nel 2006, fu scoperto solo nel 1930). La passione per l'astronomia continuò da luglio a dicembre sul settimanale Pawtuxet Valley Gleaner e, dall'agosto 1906 al 1908, con il Providence Morning Tribune e il Providence Evening Tribune.
Nel 1908 abbandonò definitivamente gli studi e nel 1909, a causa dei frequenti esaurimenti nervosi, farà altrettanto con un corso di chimica, iniziando al contrario lunghe passeggiate in bicicletta con gli amici alla scoperta della regione natale. Nel 1911 la famiglia di Lovecraft cadde nuovamente in disgrazia, stavolta a causa di investimenti sbagliati fatti dallo zio Edwin E. Phillips, piombando in uno stato di povertà da cui non riuscirà mai ad uscire. Il 1912 per H. P. Lovecraft rappresenta le prime poesie pubblicate (si tratta della lirica Providence in 2000 A.D. uscita nel Providence Evening Bulletin) che, anche grazie alle lettere edite nella rivista Argosy, lo fanno notare da Edward F. Daas, presidente dell'United Amateur Press Association (UAPA), un'associazione di scrittori dilettanti, che lo contatterà per delle iniziative. Lovecraft nel 1915 cominciò a revisionare manoscritti altrui, suo unico lavoro continuativo fino alla morte, offrendo per primo i suoi servigi all'ecclesiastico David Van Bush, mentre al contempo riesce a pubblicare il primo dei tredici numeri de The Conservative, una sua raccolta di saggi e poesie che rimarrà in piedi fino al 1923.
Nel frattempo, dal 1916, cominciò a prendere forma la sua vasta rete di corrispondenti. Fra i suoi interlocutori si possono citare il giovane Forrest J. Ackerman, Robert Bloch (autore di Psycho) e Robert E. Howard (Conan il barbaro). In questo periodo, insieme ad alcuni di questi corrispondenti, partecipò al circolo letterario "Kleicomolo" e lesse un libro fantastico che esercitò probabilmente su di lui un notevole influsso, Etidorhpa di John Uri Lloyd. Nel 1917, con l'ingresso degli Stati Uniti nella prima guerra mondiale, cercò di entrare volontario nella guardia nazionale del Rhode Island, ma ancora una volta l'intervento della madre gli precluse ogni possibilità di successo. In questo periodo, incitato anche da W. Paul Cook, curatore di varie riviste dilettantistiche, scrisse i racconti brevi La tomba e Dagon. Pochi anni dopo, nel 1919, Lovecraft incontrò a Boston uno degli autori da cui trarrà grande ispirazione per svariati racconti, Lord Dunsany, rimanendo abbagliato dallo stile e dalla tematica "onirica" dello scrittore irlandese. Lo stesso anno, dopo aver sofferto per un lungo periodo di isteria e depressione, la madre di Lovecraft venne ricoverata al Butler Hospital, lo stesso ospedale dove il marito era morto qualche anno prima. Il loro legame cessò solo con la morte della donna, avvenuta il 24 marzo 1921, a seguito di complicazioni durante un intervento alla cistifellea.
A Boston Lovecraft strinse amicizia, il 12 marzo 1921, con Sonia H. Greene, una vedova sette anni più anziana di lui, per la quale scriverà racconti che lo porteranno a iniziare un rapporto sentimentale (ancora limitatamente di carattere epistolare, vivendo la donna a New York). Dopo aver ricevuto dalla rivista semiprofessionale Home Brew una commissione per scrivere alcuni racconti, Lovecraft nel 1922 cambiò radicalmente le abitudini quotidiane, leggendo i suoi racconti in pubblico, partecipando a conferenze, venendo nominato presidente dell'UAPA e facendo numerosi viaggi nel New England. Proprio i racconti usciti su Home Brew, nello specifico Herbert West, rianimatore e La paura in agguato, lo porteranno all'attenzione di Edwin E. Baird, direttore della rivista professionale Weird Tales, sulla quale nell'ottobre 1923 uscirà Dagon.
Nel febbraio 1924 l'illusionista-acrobata Harry Houdini commissionò a Lovecraft la scrittura di un racconto, che uscirà su Weird Tales con il titolo di Imprisoned with the Pharaohs, facendo in modo che la trama apparisse come una vera avventura vissuta dall'attore di Budapest. Il titolo originale di Lovecraft fu Sotto le piramidi. A marzo lo scrittore si sposò con Sonia Greene, e la coppia si spostò nel distretto di Brooklyn a New York. La qualità delle sue opere spinse gli editori di Weird Tales ad offrirgli il posto da direttore, ma Lovecraft rifiutò perché non voleva trasferirsi a Chicago, lasciando il posto a Farnsworth Wright.
La permanenza di Lovecraft a New York venne funestata da problemi economici, poiché i suoi sforzi per trovare lavoro furono inutili e costrinsero la moglie, che nel frattempo aveva visto fallire la propria attività commerciale, a spostarsi a Cleveland alla ricerca di un impiego. Lovecraft quindi rimase a vivere da solo in una zona di Brooklyn, chiamata Red Hook (scenario, tra l'altro, di Orrore a Red Hook). Dopo aver iniziato la corrispondenza con lo scrittore Donald Wandrei nel 1925, Lovecraft il 17 aprile 1926 tornò a Providence. La sua nuova collocazione fu il numero 10 di Barnes Street (l'indirizzo che nel racconto Il caso di Charles Dexter Ward viene dato come residenza del dottor Willet), dove ebbe residenza fino al 1933. È di questo periodo l'avvio di contatti con August Derleth e la stesura dell'importante Il richiamo di Cthulhu e del saggio Supernatural Horror in Literature, nonché, nel 1927, dei suoi primi due romanzi: La ricerca onirica dello sconosciuto Kadath e Il caso di Charles Dexter Ward, che tuttavia verranno pubblicati postumi perché non ritenuti ben fatti dallo stesso Lovecraft. Nel frattempo, il rifiuto di Weird Tales di pubblicare Il colore venuto dallo spazio viene ripagato dal parere favorevole di Amazing Stories.
Nel 1928 Sonia si accordò con Lovecraft per un divorzio che venne accettato dal tribunale il 25 marzo 1929. Dopo la fine del matrimonio con Lovecraft, nel 1933 Sonia Greene si trasferì in California. Si risposò nel 1936 con un certo dottor Nathaniel Davis, di Los Angeles. La fine del suo matrimonio con Lovecraft non fu però mai formalizzata legalmente a sua insaputa: sebbene lo scrittore le avesse assicurato che il divorzio era stato presentato, lui non firmò mai il decreto finale, pertanto l'unione tra la Greene e Davis era tecnicamente bigama fino al 1937. Sonia Greene fu informata di ciò e della prematura morte di Lovecraft solo nel 1945, otto anni dopo la sua scomparsa, e ne fu molto disturbata.A causa della cattiva riuscita del suo matrimonio e della connotazione negativa del sesso in certi suoi racconti, alcuni biografi hanno ipotizzato che Lovecraft fosse asessuale; tuttavia, la moglie lo definì più volte "un amante adeguatamente eccellente". Lo scrittore manifestava raramente interesse verso il rapporto d'amore, la socialità e una difficoltà ad esprimere i sentimenti, nonché una vaga apparente misoginia, e molti biografi gli hanno attribuito tratti del disturbo schizoide di personalità o della sindrome di Asperger. Queste caratteristiche emergono anche nelle sue opere.
Il periodo dopo il ritorno a Providence (gli ultimi undici anni della sua vita) fu il più prolifico dal punto di vista letterario. Durante questi anni scrisse la maggior parte dei suoi racconti oggi più conosciuti e opere più impegnative come Il caso di Charles Dexter Ward, Alle montagne della follia (1931, ma non accettato da Weird Tales) e il contemporaneo La maschera di Innsmouth. Inoltre si dedicò alla revisione di opere di altri autori, lavorando anche come ghostwriter in opere come Il tumulo, La morte alata e Il diario di Alonzo Typer. Nel 1930 Lovecraft intrattenne per la prima volta rapporti epistolari con Robert Ervin Howard ed Henry S. Whitehead, diede luce al romanzo breve Colui che sussurrava nelle tenebre e conobbe, sempre per via epistolare, gli scrittori J. Vernon Shea e Seabury Quinn.
Nonostante gli sforzi creativi, la sua situazione economica continuò a peggiorare finché fu costretto, nel 1933, a trasferirsi al numero 66 di College Street in un alloggio più economico e più piccolo (la stessa abitazione di Robert Blake, protagonista di L'abitatore del buio) con l'unica zia superstite (Annie; Lilian morì nel 1932). Nel 1934 Lovecraft compì il suo viaggio più lungo fuori casa, ospitato per quasi due mesi dall'amico R.H. Barlow in Florida, futuro detentore delle opere di Lovecraft come da lui dettato nel testamento. Nel 1935 Weird Tales respinse un altro suo lavoro, il romanzo L'ombra calata dal tempo, spingendo sempre più Lovecraft ad abbandonare i testi interamente opera propria (l'ultimo, sempre del 1935, fu L'abitatore del buio) dedicandosi esclusivamente a revisioni o collaborazioni. La sfiducia nelle proprie capacità emerse di nuovo nel 1936, quando Analog Science Fiction and Fact pubblicò Alle montagne della follia e L'ombra calata dal tempo solamente dietro proposta di Donald Wandrei.
Il 10 marzo 1937, dopo un periodo di salute declinante e in rapido peggioramento, venne ricoverato al Jane Brown Memorial Hospital di Providence dove gli fu diagnosticato un tumore dell'intestino tenue in fase molto avanzata. Cinque giorni dopo, il 15 marzo, alle 6:00 del mattino, lo scrittore di Providence si spense a 46 anni a causa delle complicanze del cancro, tra cui denutrizione e cachessia dovuta a malassorbimento. L'ultimo ricordo su di lui è quello dell'amico Harry Brobst, che si recò a visitarlo poco prima della morte. Brobst cercò di confortare il sofferente Lovecraft, che pativa dolori cronici da mesi, menzionando lo stoicismo degli antichi filosofi; lo scrittore di Providence non rispose ma si limitò a scuotere la testa, negando in modo deciso la validità dell'argomentazione. Un'altra versione vuole diagnosticato il tumore a Lovecraft nel 1936, con lo scrittore che non informò gli amici e la zia della sua malattia per non amareggiarli; negli ultimi mesi tenne un diario di taglio scientifico (Diario di Morte) sulla propria salute per informare i medici delle sue condizioni.
Il corpo di Lovecraft venne sepolto assieme a quello dei genitori nel monumento funebre di famiglia dei Phillips, nel cimitero di Swan Point a Providence. Nel 1977, un gruppo di fan particolarmente devoti guidati da Dirk Mosig raccolse i fondi necessari per far realizzare una nuova lapide commemorativa, sulla quale vennero incisi il nome dello scrittore, la data di nascita, quella di morte e la frase "I AM PROVIDENCE" (io sono Providence), tratta da una delle sue lettere personali. Il 13 ottobre 1997, a poco più di sessant'anni dalla morte dello scrittore, uno o più sconosciuti hanno scavato nel cimitero cercando di riesumarlo, ignorando che il corpo non è sepolto sotto la nuova lapide.
L'opera di Lovecraft è stata divisa in tre categorie da alcuni critici. Anche se Lovecraft non fece mai riferimento a queste categorie scrisse a una sua corrispondente: "Ci sono i miei racconti alla Poe e i miei racconti alla Dunsany ma ahimè, dove sono i miei racconti alla Lovecraft?"
Ciclo di Cthulhu (approssimativamente 1926-1935)Qualche critico fa notare che ci sono ben poche differenze tra le storie oniriche e il Ciclo di Cthulhu; in entrambi infatti sono presenti il Necronomicon e le stesse divinità. Tuttavia mentre la prima categoria appartiene al genere fantasy, la seconda è più propriamente appartenente alla fantascienza.
La maggior parte delle opere di Lovecraft è ispirata dai suoi incubi e forse il continuo e duraturo successo dei suoi racconti si deve proprio a questo collegamento diretto con i simboli dell'inconscio. L'opera di Edgar Allan Poe influenzò profondamente i primi racconti macabri di Lovecraft e il suo stesso stile, noto per le atmosfere inquietanti e le paure latenti che evoca. La scoperta da parte di Lovecraft delle opere di Lord Dunsany, con la loro schiera di dei viventi in un mondo immaginario, lo spinse a cimentarsi in racconti dal contenuto onirico. Un'altra fonte di ispirazione, totalmente diversa dalle precedenti, fu l'importante progresso scientifico che in quegli anni si registrava in campi come la biologia, l'astronomia, la geologia e la fisica, che contribuiva, nella sua visione, a far sentire la razza umana come insignificante e impotente, in balia di un universo meccanico e privo di ogni riferimento spirituale, dando un fondamentale contributo alle idee che più tardi verranno definite col termine cosmicismo e dando ulteriore forza al suo convinto ateismo.
Probabilmente fu l'influenza di Arthur Machen, con i suoi efficaci racconti sulla sopravvivenza di un male antico in un'ambientazione moderna e realistica, e la sua convinzione che esistessero misteri nascosti sotto il velo della realtà, che fornì a Lovecraft ulteriore ispirazione e diede origine alla parte più matura e originale della sua opera. Nacque così il Ciclo di Cthulhu, col suo pantheon di divinità extra-dimensionali la cui esistenza si può indovinare da antichissimi miti e leggende. Il termine "Miti di Cthulhu" venne coniato dallo scrittore August Derleth, corrispondente di Lovecraft, dopo la sua morte; l'autore di Providence definiva scherzosamente la sua mitologia artificiale "Yog-Sothothery".
La prosa di Lovecraft risulta spesso antiquata, il che è riferibile alla sua formazione letteraria ricevuta dagli antichi volumi della biblioteca del nonno materno e al suo amore per le forme classiche (soprattutto per le forme derivanti dal latino o dal greco) di alcune parole. Spesso impiega varianti ortografiche e termini superati, termini riferibili al lessico esoterico e tentativi di trascrivere il dialetto locale che sono stati però definiti inaccurati e accondiscendenti. Lovecraft inoltre fa largo uso dell'inglese britannico (lui stesso si definiva anglofilo). Molto frequente, nelle sue descrizioni, il ricorso ad aggettivi quali "orribile", "mostruoso", "blasfemo"; nella sua già citata stroncatura di L'ombra venuta dal tempo, Edmund Wilson osserva maliziosamente: "Di sicuro, una delle regole principali per scrivere un efficace racconto dell'orrore è non usare mai nessuna di queste parole - specialmente se, alla fin fine, si finisce per descrivere un invisibile polpo fischiante." Differente è l'opinione di Stephen King, ammiratore di Lovecraft - che definisce "geniale" quando deve rappresentare il macabro - il quale sostiene nel suo saggio On writing come il principale limite dell'autore di Providence fossero i dialoghi artificiosi che metteva in bocca ai suoi personaggi e osserva come lo stesso Lovecraft ne fosse probabilmente consapevole, dato che, dei milioni di parole da lui scritte nelle sue opere, meno di "cinquemila" siano state quelle in forma di discorso diretto.
Lovecraft, tuttavia, era relativamente sconosciuto fra i suoi contemporanei. Anche se le sue opere vennero pubblicate su importanti riviste come Weird Tales, ben pochi conoscevano il suo nome, e nulla, all'epoca della sua morte, avrebbe potuto far presagire il notevole successo che avrebbero raggiunto i suoi lavori. Non mancarono giudizi critici nei confronti del suo lavoro; Edmund Wilson, che pure ammirava il saggio di Lovecraft Supernatural Horror in Literature, stroncò nel suo Tales of the Marvellous and the Ridiculous il romanzo breve L'ombra venuta dal tempo, commentando: "l'unico vero orrore in molte di queste storie è l'orrore del cattivo gusto e della cattiva arte". Non di rado, le sue opere furono rifiutate: in particolare, il direttore di Weird Tales Wright respinse inizialmente racconti come La maschera di Innsmouth e Il richiamo di Cthulhu. In particolare, l'insuccesso di Alle montagne della follia - scritto nel 1931 ma pubblicato solo nel 1936 e in forma rimaneggiata - fece considerare a Lovecraft (che era, per natura, critico nei confronti dei propri lavori) l'idea di abbandonare la professione di scrittore:
Uno dei temi principali della maggior parte delle opere di Lovecraft è quello della conoscenza proibita. Alcuni critici sostengono che questo tema sia una conseguenza del disprezzo che Lovecraft prova nei confronti del mondo che lo circonda, costringendolo a cercare dentro di sé conoscenza e ispirazione. Ne Il richiamo di Cthulhu (1926), Lovecraft scrive:
Nei suoi scritti la ricerca della conoscenza proibita guida molti dei personaggi principali; tuttavia questa ricerca, sebbene eroica, si rivela spesso disperata. Quando si giunge alla conoscenza, la sanità mentale dei protagonisti, che giungono sempre a ricomporre questo "quadro d'insieme", definendo la trama degli stessi racconti, finisce spesso per essere minata; coloro che incontrano le manifestazioni "viventi" dell'incomprensibile hanno una elevata probabilità di impazzire. I personaggi che tentano di utilizzare per i propri fini questa conoscenza finiscono quasi sempre per affrontare un triste destino. A volte la loro attività attira l'attenzione di esseri malevoli; altre volte, nello spirito di Frankenstein, vengono distrutti dai mostri che loro stessi hanno creato.
Spesso nell'opera di Lovecraft il protagonista non ha controllo sulle sue stesse azioni o trova impossibile cambiare il proprio destino. Molti dei suoi personaggi potrebbero sottrarsi al pericolo semplicemente fuggendo, tuttavia questa possibilità o non si presenta o è in qualche modo resa impossibile da qualche forza esterna, come nel Colore venuto dallo spazio. Spesso i personaggi sono soggetti all'influenza compulsiva di potenti esseri malevoli o indifferenti. Come nel tema dell'inevitabilità del destino determinato dalla stirpe, la fuga, ed eventualmente la morte, non garantiscono alcuna salvezza (La Cosa sulla soglia, L'Estraneo, Il caso di Charles Dexter Ward, ed altri). In qualche caso questo destino si manifesta per l'intera umanità e nessuna fuga è possibile (L'Ombra venuta dal tempo).
Diretta conseguenza di questa visione, secondo Lovecraft, i discendenti di una stirpe non possano sottrarsi alle conseguenze dei crimini commessi dai loro antenati, soprattutto nel caso in cui tali crimini siano atroci. I discendenti possono essere molto lontani sia nello spazio, sia nel tempo, sia nella colpa, dall'atto in sé, ma le conseguenze li colpiranno comunque. Esempi di ciò si possono trovare in I Topi nel Muro, La Paura in agguato, Arthur Jermyn, L'Alchimista, La maschera di Innsmouth e Il Caso di Charles Dexter Ward. Un esempio di crimine che Lovecraft considera sufficientemente odioso da generare tali conseguenze è il cannibalismo (Un'Illustrazione e una vecchia casa, e I Topi nel muro).
Strettamente legato al tema precedente è il pessimismo cupo e angoscioso che permea tutta l'opera di Lovecraft. Nella sua concezione, definita cosmicismo, gli esseri umani sono, nella scacchiera dell'universo, pedine insignificanti sovrastate da potenze sconosciute e terribili. Lovecraft sdegnò in modo pressoché sistematico ogni forma di "lieto fine"; non a caso, nelle sue storie i protagonisti sono spesso antieroi che vanno incontro a una fine tragica o appaiono solo come spettatori di vicende terrificanti, il cui esito non sono assolutamente in grado di modificare.
In una lettera a Natalie H. Wooley del 1933 Lovecraft esprime pessimismo nei confronti della possibilità di contatti con altre razze aliene (che, in caso di esistenza, ipotizza potrebbero essere estremamente differenti da quella umana), al contrario della letteratura fantascientifica del tempo che li proponeva ottimisticamente come vicini e possibili.
Lovecraft, influenzato dalle idee di Oswald Spengler e di Friedrich Nietzsche, spesso affronta l'idea della civiltà che combatte con elementi barbarici e primitivi. In qualche racconto questa lotta si manifesta a livello individuale; molti dei suoi protagonisti sono uomini acculturati, di istruzione elevata, che vengono progressivamente corrotti da influenze malvagie. In questi racconti la "maledizione" è spesso ereditaria, sia a causa di ibridazioni con creature non-umane (La verità sul defunto Arthur Germyn e la sua famiglia (1920), L'ombra su Innsmouth (1931)), o attraverso un'influenza magica diretta (Il caso di Charles Dexter Ward).
Il degrado fisico spesso si accompagna al degrado psicologico. Quest'attenzione al tema del "sangue corrotto" potrebbe essere stata influenzata dalla storia familiare di Lovecraft: si ricordi che il padre dello scrittore morì di sifilide. In altri racconti un'intera società è minacciata dalla barbarie che qualche volta si manifesta come minaccia esterna con una razza civilizzata distrutta in una guerra (La stella polare). Altre volte un isolato avamposto dell'umanità cade nella decadenza e nell'atavismo senza interventi esterni (La paura in agguato). Più spesso i racconti descrivono una civiltà che viene gradualmente minata alle sue basi da una malevola classe inferiore influenzata da esseri inumani.
Gli esseri dei miti lovecraftiani spesso hanno servitori umani (o quasi umani). Cthulhu, ad esempio, viene venerato, pur con nomi diversi, in alcuni culti diffusi presso gli eschimesi della Groenlandia e in Louisiana da seguaci della religione Voodoo, ma anche in molte altre parti del mondo. Questi seguaci servono spesso a Lovecraft come accorgimenti narrativi. Molti esseri dei Miti sono troppo potenti per essere sconfitti da esseri umani e solo la loro vista risulta essere talmente terrificante da generare un'immediata pazzia. Poiché i suoi personaggi hanno a che fare con esseri di questo genere, Lovecraft ha bisogno di fornire gli elementi per comprendere il racconto e creare tensione senza che la narrazione finisca prematuramente. I servitori umani consentono di rivelare informazioni sui loro "dei", anche se in forma edulcorata, e rendono anche possibile l'ottenimento da parte dei protagonisti di temporanee vittorie. Lovecraft, come i suoi contemporanei, considerava i "selvaggi" come più vicini alla natura; ciò significava, nel suo caso, essere più vicini a Cthulhu.
Il razzismo è uno degli aspetti più controversi delle opere di Lovecraft; come altri autori del tempo, lo scrittore di Providence spesso associa le caratteristiche di virtù, intelligenza, elevato status sociale, civiltà e razionalità agli anglosassoni e in generale ai bianchi, che pone in contrasto con la corruzione, l'inferiorità intellettuale, la mancanza di civiltà e l'irrazionalità di personaggi appartenenti a una classe inferiore, razzialmente impuri (tra cui mette in parte anche gli ebrei), di etnia non europea e di pelle scura che spesso ricoprono il ruolo di antagonisti. Alcune delle posizioni razziste più esplicite si possono riscontrare nelle sue opere poetiche, ma anche nella sua corrispondenza privata, in particolare On the Creation of Niggers ("Sulla Creazione dei negri") e New England Fallen ("La Nuova Inghilterra caduta"), entrambe del 1912. Nella prima, in particolare, Lovecraft porta il suo razzismo alle estreme conseguenze, caratterizzando esplicitamente le persone di colore come sub-umane:
Nei suoi scritti e nella vita personale ha spesso sostenuto una decisa preservazione della razza e della cultura dei vari popoli. Infatti, leggendo le opere di Lovecraft, il suo atteggiamento razziale è stato visto più come culturale che biologico, mostrando simpatia per coloro che hanno assimilato la cultura occidentale.
Le idee di Lovecraft sulle razze riflettono un sentimento comune nella sua epoca: la segregazione razziale era sancita dalla legge nella gran parte degli Stati Uniti e in molti stati erano state emesse leggi eugenetiche volte a proibire la "corruzione della razza", cosa del resto comune anche in molte nazioni europee. Il pensiero razzista era particolarmente diffuso nella società del New England, regione degli Stati Uniti in cui viveva Lovecraft.
Dichiaratamente anglofilo, Lovecraft considerava la cultura inglese come l'apice della civiltà, mentre guardava alla cultura statunitense come una sorta di derivazione inferiore di quella della madrepatria. L'amore per la storia e la cultura inglese è un tema ricorrente nell'opera di Lovecraft (il personaggio del Re Kuranes nel romanzo La ricerca fantastica dell'ignoto Kadath, ad esempio, esprime nostalgia per l'Inghilterra). Lo scrittore di Providence non si considerava nemmeno americano, ma inglese: secondo lui, la guerra di secessione delle colonie americane dal Regno Unito non avrebbe mai dovuto verificarsi. Le idee di Lovecraft sull'eugenetica vengono spesso estese ai suoi personaggi di razza bianca; infatti, l'autore mostra simpatia per i personaggi di razza caucasica e di cultura europea. L'io narrante di Aria fredda mostra disprezzo per gli ispanici di modesta estrazione sociale che compongono il suo vicinato, ma tratta con rispetto il ricco e aristocratico Dottor Muñoz, di origine celtico-iberica, che descrive come un "uomo di buoni natali, colto ed acuto".
L'io narrante di racconti come La Strada, Herbert West rianimatore, Il richiamo di Cthulhu, L'ombra su Innsmouth, Orrore a Red Hook, esprime sentimenti che possono essere definiti ostili verso gli ebrei. Ciononostante, Lovecraft sposò una donna di famiglia ucraino-ebraica, Sonia Greene; essa affermò di aver più volte ricordato allo scrittore le sue origini quando questi si lasciava andare a considerazioni antisemite. "Ogni volta che ci trovavamo in mezzo alla folla multietnica che caratterizza New York" scrisse la Greene dopo il divorzio da Lovecraft, "Howard diventava livido di rabbia. Sembrava quasi impazzito". Secondo lo studioso lovecraftiano Giuseppe Lippi, l'innegabile razzismo di Lovecraft non è tuttavia così univoco e presenta aspetti contraddittori, come il matrimonio con la Greene o l'amicizia con Samuel Loveman, poeta di origine ebraica, e sarebbe stato una sorta di fobia; il suo "orrore verso gli stranieri" sarebbe stato soprattutto un "mezzo di difesa" trovante sbocco nei suoi "incubi letterari". 
Tuttavia, secondo il suo biografo L. Sprague de Camp, Lovecraft reagì con orrore alle notizie delle violenze antisemite nella Germania nazista precedenti alla seconda guerra mondiale e questo sembra suggerire che l'autore di Providence si sarebbe opposto nella realtà politica all'idea di eliminare violentemente e definitivamente quelle che riteneva essere "razze inferiori".
Il razzismo è uno dei punti sui quali si sono focalizzati gli sforzi interpretativi degli studiosi di Lovecraft. S. T. Joshi, uno dei principali esperti di Lovecraft, fa notare che "Non c'è modo di negare il razzismo di Lovecraft né lo si può etichettare come "tipico della sua epoca", perché è evidente che egli espresse questa posizione in maniera molto più pronunciata (anche se di solito non nelle opere pubblicate) rispetto a molti suoi contemporanei. Sarebbe sciocco negare che il razzismo entri nella sua opera." Joshi sottolinea inoltre come il razzismo sia stato praticamente l'unico aspetto del pensiero di Lovecraft rimasto invariato nel corso di tutta la sua vita, mentre lo scrittore di Providence non esitò a modificare le sue concezioni religiose, politiche, economiche ed estetiche a seconda delle nuove informazioni e idee con le quali venne a contatto. Tra vari scritti e lettere, troviamo sfoghi violenti come quando, dopo una visita nel 1922, parlava di Chinatown come di «un immondezzaio» pieno di «suini dai formicolanti movimenti istintuali che nemmeno un biologo di rango sarebbe in grado di prevedere... un guazzabuglio bastardo di carni meticce in stufa senza intelletto, repellenti all'occhio, al naso e all'immaginazione... possa Dio spedirci una misericordiosa ventata di cianogeno che asfissi quell'aborto gigante e ripulisca quel posto ponendo fine alle sue pene». Nelle sue lettere e nei racconti si ritrovano riferimenti al pericolo giallo, la paura che le persone asiatiche possano invadere e l'occidente e ottenere il dominio del mondo, ad esempio in L'orrore a Red Hook (The Horror At Red Hook, 1927), dove "immigrati dagli occhi a mandorla praticano riti innominabili in onore degli dei pagani alla luce della Luna", e Lui (He, 1925), dove al protagonista viene dato un assaggio del futuro: gli "uomini gialli" hanno conquistato il mondo, e ora ballano ai loro tamburi sulle rovine dell'uomo bianco.Nel suo libro H. P. Lovecraft: contro il mondo, contro la vita, Michel Houellebecq sostiene che sia proprio l'"odio razziale" a fornire la forza emotiva e l'ispirazione alla maggior parte delle più grandi opere di Lovecraft. Alcuni ricercatori fanno inoltre notare che le sue opinioni in materia non cambiarono nemmeno dopo le scoperte scientifiche e sociali dell'epoca.
Le donne nell'opera di Lovecraft sono piuttosto rare e non ricoprono quasi mai ruoli positivi. I pochi personaggi femminili importanti nei suoi racconti, come Asenath Waite in La cosa sulla soglia e Lavinia Whateley nell'Orrore di Dunwich, sono senza eccezione servitrici di forze sinistre. L'elemento romantico è virtualmente assente nella sua opera e dove si affaccia il tema dell'amore, di solito si tratta di un amore platonico (ad esempio in L'Albero). I personaggi di Lovecraft vivono in un mondo dove la sessualità ha connotazioni negative. Il rapporto sessuale genera esseri meno che umani (L'Orrore di Dunwich). Comunque, nella sua vita privata, l'autore non era disinteressato oppure ostile alla sessualità come sostenuto da alcuni autori, almeno secondo quanto si evince dalle memorie della moglie Sonia Greene.
Tra l'altro Lovecraft afferma in una lettera privata, indirizzata a una delle numerose intellettuali con cui intratteneva un rapporto di amicizia, che la discriminazione delle donne è una superstizione "orientale", di cui gli "ariani" dovrebbero sbarazzarsi. A parte l'evidente razzismo, è chiaro che la lettera esclude, almeno a livello conscio, la misoginia, nonostante che, ad esempio, il primo contatto con l'universo femminile per Lovecraft sia stata la madre, mentalmente malata. Lo studioso S. T. Joshi ricorda la quasi decennale corrispondenza che l'autore di Providence ebbe con Elizabeth Toldridge, aspirante poetessa, costretta nella sua casa di Washington dall'invalidità.
Per quanto riguarda la tematica religiosa, sebbene Lovecraft si dichiarasse molto vicino all'ateismo, nella sua narrativa il tema del misoteismo ("odio nei confronti della divinità") era ricorrente; infatti, in molte opere di Lovecraft vi sono eventi e personaggi che non credono a un amore o a una protezione divina. I suoi scenari sono governati da diversi pantheon di divinità distinte, che sono indifferenti o attivamente ostili all'umanità, in contrasto a quanto si trova nella Genesi e nelle storie della creazione di altre religioni.
I personaggi protagonisti sono spesso uomini istruiti che prediligono le ragioni delle scienze fisiche su quelle delle sacre scritture. In Herbert West–Reanimator riflette sull'ateismo comune nei circoli accademici. Anche in Attraverso le porte della Chiave d'Argento, il personaggio di Randolph Carter tenta, dopo aver perso la possibilità di sognare, di cercare conforto nella religione, in particolare nella chiesa congregazionale, ma non lo trova e perde in ultima analisi, la fede.
Lo stesso tema del sogno è ricorrente nelle opere di Lovecraft; infatti, in numerosi suoi testi, la dimensione onirica assume un ruolo fondamentale, dalle visioni dei personaggi di Oltre il muro del sonno, Polaris e Hypnos ai sogni strani e sgradevoli del narratore di Dagon, dagli incubi collettivi de Il richiamo di Cthulhu a quelli angoscianti di Walter Gilman in La casa delle streghe. D'altronde, non di rado per Lovecraft i suoi sogni rappresentavano lo spunto di partenza per scrivere una nuova opera. Un esempio di racconto ispirato da un sogno è La dichiarazione di Randolph Carter, che, come Lovecraft scrisse a Galpin, si basava su un incubo in cui lo scrittore e l'amico Samuel Loveman rinvenivano un'antica tomba.
Lovecraft, come altri autori del suo tempo, presenta nei suoi racconti tematiche ed idee ampiamente diffuse ed accettate nell'allora mondo intellettuale e politico (come il razzismo), sia tra i Democratici che tra i Repubblicani, ma che nei decenni successivi hanno assunto una valenza negativa o legata esclusivamente a posizioni politiche ultra-conservatrici. Lo stesso scrittore, in diverse sue lettere, parla delle proprie idee politiche e di come queste si siano evolute nel tempo, oltre a commentare la situazione politica e sociale del suo tempo. Naturalmente, essendo differenti i destinatari delle missive e il loro rapporto con lo scrittore di Providence, le sue opinioni erano espresse di volta in volta più o meno esplicitamente e più o meno approfonditamente.
Da un punto di vista politico Lovecraft, che proveniva da una famiglia di fede repubblicana, dopo una gioventù in cui esprimeva idee conservatrici (principalmente per l'influenza dell'ambiente familiare e dei suoi studi), si è schierato sia con i democratici, sia con l'ala progressista dei repubblicani. Tra i motivi di questo cambio, per ammissione dello stesso, l'aver visto le conseguenze della crisi che aveva colpito gli Stati Uniti a cavallo tra la fine degli anni venti e i primi anni trenta. Tuttavia, manifestanto un sentimento anticomunista, nella lettera a Elizabeth Toldridge del 10 giugno 1929, commenta la vittoria del Partito Laburista nelle elezioni britanniche del 1929, affermando che "è certo deprimente assistere al trionfo di un gruppo che combatte l'ordine da cui è scaturita la nostra civiltà, caratterizzata da costumi squisiti e signorili"; ritenne tuttavia che il laburismo inglese fosse lontano da "tentazioni bolsceviche" e che se da una parte i laburisti avrebbero modificato l'Inghilterra, dall'altra la stessa cultura tradizionale inglese avrebbe positivamente modificato i laburisti.
Nelle elezioni presidenziali del 1932 Lovecraft votò per il democratico Franklin Delano Roosevelt, sostenendo poi il New Deal. Nella lettera a J. Vernon Shea del 22 dicembre 1932, Lovecraft commentò il risultato di queste elezioni, sostenendo che dare il voto a candidati minori (nel caso Norman Thomas del Partito Socialista d'America, preferito dall'interlocutore), potrebbe portare alla vittoria del candidato maggiore che meno si preferisce ("Il buon senso ci dice che solo i grandi nomi possono spuntarla"). Nella lettera afferma tuttavia che "Roosevelt era senz'altro migliore di Hoover e Thomas capiva la realtà probabilmente più degli altri, ma in gran parte il suo programma non era prudente. Concedere grandi poteri decisionali alle masse è assurdo, direi disastroso", ribadendo nuovamente la necessità di una nuova regolamentazione che tenesse conto delle modifiche apportate dalla meccanizzazione al mondo del lavoro.
Il 27 novembre 1933 scrive una missiva a Natalie H. Wooley in cui afferma di ritenere il mondo Occidentale destinato al declino, concordando con le tesi de Il tramonto dell'Occidente di Oswald Spengler, e di considerare l'epoca più civile del mondo "l'Atene di Pericle, intorno al 450 a.C.". Nella stessa lettera dà una visione pessimistica del futuro della civiltà umana, ritenendo che la guerra e le altre situazioni negative siano frutto di "pulsioni umane permanenti e non sradicabili" e che al limite sarà possibile, tramite "ingegno e senso comune", ridurre solamente "il numero dei grandi conflitti armati ed esercitare un maggior controllo sul ladrocinio perpetrato a livello politico".
Per buona parte della sua vita la sua idea di governo ideale era rappresentata da una nazione guidata da un'élite illuminata, che fosse in grado di tenere vive le tradizioni culturali, ma soprattutto di garantire il benessere anche alle classi meno elevate, permettendo loro di lavorare e quindi di guadagnare abbastanza per vivere degnamente. Idea di governo che era quindi contrapposta al modus operandi dei capitalisti statunitensi, i quali, secondo la visione dello scrittore, si arricchivano ed accumulavano profitti tramite la meccanizzazione, che invece portava disoccupazione e di conseguenza povertà. Questa tipologia amministrativa auspicata era spesso da lui identificata con una forma di governo "fascista" con influenze socialiste. 
In una lettera del 16 maggio 1935, indirizzata al signor Bantz, Lovecraft conferma di preferire, come "unica forma di governo destinata a durare nel futuro", un modello ispirato sia al fascismo che al socialismo, affermando altresì di essere interessato al pensiero politico di Robert M. La Follette, Sr. e dei suoi prosecutori. La Follette era un politico repubblicano, appoggiato però da diversi partiti e movimenti di centro-sinistra, che era stato governatore del Wisconsin tra il 1901 e il 1906 e, successivamente, senatore tra il 1906 e il 1925, e deceduto nel 1925. La sua opera politica era stata proseguita per diversi anni dalla moglie Belle Case La Follette (avvocatessa attivista e sostenitrice del suffragio femminile) e dai figli Robert M. La Follette, Jr. (che sarà senatore) e Philip La Follette (come il padre governatore del Wisconsin). Nella stessa lettera fa un'analisi dei due principali schieramenti politici nazionali statunitensi: il Partito Repubblicano, pur essendo quello di riferimento per la sua famiglia, è ritenuto ormai inadatto a governare il paese del futuro, mentre i Democratici, in quanto portatori di novità, avrebbero maggiori possibilità di migliorare le condizioni del paese.
Pochi giorni dopo, il 19 maggio 1935, in una lettera indirizzata a Woodburn Harris, Lovecraft prese posizione contro gli eccessi del capitalismo, arrivando ad auspicare la nazionalizzazione delle grandi industrie. Nella sua tesi ipotizza che, una volta preso questo provvedimento e garantita la possibilità di occupazione per tutti i lavoratori, ci possano poi essere governi socialisti "aperti e intelligenti", ma che questi si dovrebbero tenere ben lontani dalle "barbarie, dall'ignoranza, dalla falsa scienza e dai valori grottescamente capovolti dei comunisti marxiani ortodossi":
Nella lettera del 2 giugno 1935, indirizzata a Elizabeth Toldridge, torna sulla sua teoria in base alla quale per uscire dalla situazione di crisi è necessaria una guida illuminata, in questo caso dei "liberali del Nord" che, contrastando "i plutocrati riluttanti", possano dar vita alle riforme necessarie, senza cedere a tentazioni rivoluzionarie bolsceviche. Al contrario del passato, anche recente, in questa missiva il suo timore per un rischio di una svolta comunista (o nazista) negli Stati Uniti sembra minore: "Non credo che violenti sistemi europei come il bolscevismo e il nazismo abbiano la minima possibilità di attecchire qui. Nessun gruppo abbastanza importante, in Inghilterra o in America, vuole ciò che offrono quei sistemi o crede negli assunti su cui si basano".
Nella lettera a Catherine L. Moore del 19 giugno 1936 Lovecraft descrive quelli chi secondo lui sono gli errori del "comunismo marxiano ortodosso": la fallacia della filosofia proposta ("si affida a valori falsi e artificiali, postula legami e interazioni inesistenti fra campi molto diversi dell'attività umana"), il fatto di voler applicare "obiettivi estremi e mondiali" indistintamente a razze e culture differenti e l'incoraggiare metodi "violenti, illiberali, arbitrari, intellettualmente disonesti e irresponsabilmente distruttivi". Detto questo, lo scrittore si definisce vicino alla posizione del fabianesimo, preferendo l'introduzione graduale di idee e progetti progressisti nei programmi di governo. Lovecraft afferma che "Se il partito socialista di Thomas[...]avesse una remota possibilità di vincere le elezioni, io raccomanderei di votarlo. Ma poiché questa possibilità non esiste, sostengo che tutti i voti progressisti debbano andare a qualunque partito potenzialmente eleggibile"; questo dovrebbe inserire nei suoi programmi progetti a favore della "pianificazione economica, della previdenza sociale e della nazionalizzazione delle grandi risorse e dei grandi mezzi di produzione", ribadendo quindi il suo appoggio al New Deal e alla filosofia di La Follette (che afferma avrebbe votato se avesse avuto diffusione nazionale). Lovecraft prevede quindi che "I capitalisti si renderanno conto che il loro sistema non godrà più dell'appoggio pubblico, i criteri amministrativi miglioreranno e gli esperti al loro servizio potranno finalmente lavorare per scopi socialmente costruttivi" e che, se la situazione non avesse avuto una svolta violenta, nell'arco di 50/100 anni sarebbero avvenute riforme sociali graduali non violente (contrapposte a quelle russe).
Pochi giorni dopo, in una lettera a J.K. Plaisier (8 luglio 1936) descrive esplicitamente i motivi per il suo cambio di idee politiche, dagli inizi come un "Tory per ragioni tradizionali e per amore dell'antichità, ma anche perché non avevo mai riflettuto sui problemi sociali e del lavoro", al cambio di opinioni post-1929 dovuto al "riesaminare i fatti della storia da un punto di vista non sentimentale, ma anzi di analisi scientifica", la dura critica alle sue posizioni precedenti ("Non è passato molto prima che mi rendessi conto di essere stato un imbecille"), il conseguente rifiuto del sistema capitalista che "accumula ricchezza nelle mani di pochi e impoverisce il grosso della popolazione", per arrivare a un'apertura sempre maggiore nei confronti delle idee della sinistra, seppur "rifiutando totalmente i dogmi del marxismo vero e proprio, che sono basati su precisi errori scientifici e filosofici".
In una lettera a Kenneth Sterling, del 16 settembre 1936, afferma di aver letto anni prima il Manifesto del Partito Comunista, in un periodo in cui era "totalmente contrario" alle idee marxiste, ma di avervi comunque trovato diversi argomenti interessanti. Al momento in cui scrive Lovecraft ritiene invece che:
Lovecraft paragona Marx a Sigmund Freud e Charles Darwin, ritenendo che il marxismo, come la psicanalisi e l'evoluzione, sia basato su scoperte importanti, ma abbia alcuni errori di base dovuti sia all'impostazione mentale dei loro autori (impostazione frutto del tempo e della società in cui le teorie sono state elaborate), sia all'ovvia ignoranza delle successive evoluzioni sociali e scientifiche. L'applicazione pratica rigorosa del marxismo sarebbe quindi doppiamente sbagliata, sia perché troppo rigida e non correlata alle tradizioni e culture delle varie popolazioni, sia perché basata su una teoria iniziale non aggiornata e corretta. Lo scrittore ipotizza quindi per gli Stati Uniti (e per altri paesi occidentali), nell'ipotesi migliore, una terza via rispetto al comunismo di stampo sovietico e al "fascismo" in senso lato (questa volta identificato come termine indicante una forma di governo negativa), basata su un'applicazione di un socialismo più moderato. Nell'ipotesi peggiore, invece, gli attriti sociali sarebbero sfociati in azioni violente e da lì probabilmente nel comunismo. Per quello che riguarda gli USA ritieneva che la strada fosse resa più difficile, rispetto alla situazione inglese e nordeuropea, a causa della storia recente del paese, basata su una colonizzazione del continente che esaltava "il profitto individuale fino a estremi grotteschi", ma riteneva anche che questi ideali fossero ormai in fase di attenuazione.
Nella lettera a Toldridge del giugno 1929 prende posizione contro l'avanzata della società tecnologica, contro il capitalismo spinto che si stava diffondendo negli Stati Uniti e contro l'"invecchiamento culturale della nazione", ritenendo questi (e non l'avanzata del laburismo) cause prime della distruzione del "vecchio, amato ordine semi-feudale", per concludere che:
Nella lettera a Robert Ervin Howard del 16 agosto 1932, partendo da una discussione sugli alcolici (era l'ultimo periodo del proibizionismo) e sull'uso che ne facevano le classi lavoratrici, Lovecraft ipotizza che ci possano essere industriali interessati ad "avvelenarle per impedire loro di pensare, organizzarsi ed esercitare pressione politica" e a proposito di questo disse:
Lo scrittore tuttavia non riteneva che le modifiche sociali da lui auspicate potessero essere frutto di "progettazione da parte degli strati sociali più bassi", che si trovavano in una situazione in cui la progressiva meccanizzazione creava un aumento della disoccupazione e un peggioramento del benessere dei lavoratori, bensì dalla forza intimidatoria relativa al rischio di una loro rivolta:
Secondo Lovecraft, gli industriali e le classi dirigenti, nel timore di una rivoluzione che potesse far nascere uno stato comunista o una situazione di anarchia completa, avrebbero allora appoggiato un governo di tipo fascista in grado di garantire una migliore condizione di vita delle classi inferiori, grazie a una più equa ripartizione dei profitti, garantendo quindi l'ordine sociale. Il curatore dell'edizione italiana dell'epistolario, Giuseppe Lippi, fa notare nelle note a corredo della lettera indirizzata a Robert Ervin Howard del 16 agosto 1932, che Lovecraft, apparentemente ispirandosi alla prima ideologia anticapitalista del fascismo italiano mussoliniano, sembra però ignorare i forti legami che questo aveva con il mondo capitalista una volta divenuto un regime..
Tesi simili sono ribadite anche nella lettera indirizzata ad Alfred Galpin alcuni mesi dopo, il 27 ottobre 1932: Lovecraft, nell'evidenziare nuovamente che la progressiva meccanizzazione del lavoro avrebbe fatto aumentare la disoccupazione e la povertà, finendo per causare una rivoluzione, e ritenendo "sia la democrazia sia il comunismo pericolosi per la civiltà occidentale", torna a sostenere la necessità di uno stato fascista a guida oligarchica che, tramite il controllo dell'industria, assicuri a tutti un sistema pensionistico, definito "panem et circenses", o la possibilità di lavorare (seppur per un numero minore di ore), in modo da evitare la degenerazione della situazione. Questo sistema, secondo la tesi dello scrittore, avrebbe da una parte aiutato "le masse turbolente a spese dei super ricchi", e dall'altra avrebbe comunque permesso di avere una "piccola e colta classe dirigente (non plutocratica però) che sia sostanzialmente ereditaria, anche se col tempo potrà allargarsi agli individui che assurgano allo stesso livello culturale".
In una lettera a Edgar Hoffmann Price del 29 luglio, parlando di questioni inerenti alle ristampe della rivista Weird Tales e la necessità o meno di retribuire gli autori per queste, Lovecraft imposta un discorso più ampio, in cui afferma di non condividere sistemi economici che, di fronte a una consistente domanda, diminuiscano artificiosamente l'offerta solo per poter aumentare i profitti.
In una lettera ad Howard dell'aprile 1934, Lovecraft valuta l'opportunità di revisionare la Costituzione degli Stati Uniti d'America, ritenuta ormai inadeguata in alcune tematiche: "È più importante ridare potere d'acquisto ai salari della gente che seguire alla lettera una serie di precetti, oggi irrilevanti, concepiti centoquarantacinque anni fa in un mondo scomparso". Le modifiche, in chiave anti-liberista e che lo scrittore prevede verrebbero fortemente osteggiate, dovrebbero garantire un maggiore controllo dello stato nei settori produttivi, ripristinando così una migliore condizione di vita per la popolazione.
In una lettera del 12 giugno 1933 destinata a James F. Morton, Lovecraft trattò il tema delle leggi razziali naziste (le prime erano state promulgate ad aprile) e della questione ebraica. Partendo da idee di superiorità della "razza teutonica" ed esprimendo fastidio per i molti immigrati stranieri giunti negli Stati Uniti, lo scrittore espresse il proprio razzismo in doppia versione, da una parte biologico (dove tra le razze inferiori inserisce quella "negra o australoide", mentre tra le evolute, oltre agli europei e ai loro discendenti americani, comprende anche "la maggior parte degli ebrei e degli asiatici"), per cui arriverebbe a giustificare differenti trattamenti legali in base agli antenati di una persona, e una culturale, in base al quale piccoli gruppi delle razze evolute possono inserirsi in gruppi differenti, a patto che rinuncino alle loro tradizioni culturali e si integrino completamente con lo stile di vita del popolo ospitante.
L'inserimento di gruppi culturali minoritari ma forti in una cultura differente maggioritaria, per Lovecraft, rappresenta un pericolo per la purezza di quest'ultima, mentre l'omologazione alla cultura dominante del luogo rende i nuovi venuti eguali al resto della popolazione. In base a questo principio lo scrittore ritiene errata l'ideologia razzista a sfondo biologico di Hitler, sostenendo:
Pur avendo letto con grandissimo interesse la traduzione inglese del Mein Kampf, si descriverà "lontano dal nazismo", e dirà in una lettera che Hitler è un "nevrotico" ma anche «lo so che è un pagliaccio, ma per dio, se mi piace quel ragazzo!»Si tratta quindi di una forma di razzismo culturale. Lovecraft afferma che lo stesso tipo di difesa culturale dovrebbe valere a parti invertite, e che nel caso esistesse una nazione ebraica, eventualità ritenuta possibile dallo scrittore, questa avrebbe dovuto potersi proteggere dalle influenze degli ariani. Il vero motivo di contrasto con le popolazioni ebraiche, secondo lo scrittore, non è quindi né biologico, né religioso, ma culturale, essendo "il nostro un sistema di valori totalmente, inconciliabilmente diverso da quello ebraico", nonostante il fatto che la diffusione del cristianesimo (che viene definito "venti secoli di molle menzogna cristiana") e viene considerato un qualcosa di estraneo, in quanto derivato dall'ebraismo, rispetto alla cultura occidentale nata su basi pagane), possa far pensare ad alcuni di condividere parte della cultura ebraica ("che è quella degli schiavi", contrapposta al "profondo, istintivo codice di valori" proprio degli "ariani e pagani").
Il 22 novembre 1934, in una missiva indirizzata a Natalie H. Wooley, torna sul tema del razzismo, sostenendo apertamente la tesi per cui le uniche differenze che portano l'essere umano a sostenere idee razziste sono culturali, portando come esempio ipotetico il caso di un neonato giapponese che, operato per assumere lineamenti occidentali ed allevato in una famiglia americana, secondo lo scrittore arrivato all'età adulta sarebbe pressoché indistinguibile, dal punto di vista del comportamento e degli istinti, dagli altri giovani statunitensi "di pura razza nordica".
Nella già citata lettera a Kenneth Sterling del 16 settembre 1936, Lovecraft parla dei "fondamentalisti arretrati del Ku Klux Klan & della Legione Nera" elencandoli tra le forze reazionarie presenti negli Stati Uniti che potevano opporsi a una svolta sociale del governo di Roosevelt.
I titoli delle opere riportate in questa sezione sono tratti da  Gianni Pilo e Sebastiano Fusco (a cura di), Lovecraft - Tutti i romanzi e i racconti, 2ª ed., Newton Compton Editori, 2009,  pp. 1907-1912.
La ricerca onirica dello sconosciuto Kadath (The dream-quest of unknown Kadath, 1926-27) (ciclo di Randolph Carter)
La maschera di Innsmouth o L'ombra su Innsmouth (The shadow over Innsmouth, 1931)
L'ombra venuta dal tempo (The shadow out of time, 1934; su "Astounding Stories")
Un ricordo del Dottor Samuel Johnson (A Reminiscence of Dr. Samuel Johnson, 1917)
La dolce Ermengarda (Sweet Ermengarde; or The heart of a country girl, 1919 forse), come Percy Simple
La sorte che colpì Sarnath o Il fato che colpì Sarnath (The Doom that Came to Sarnath, 1919)
La dichiarazione di Randolph Carter (The Statement of Randolph Carter, 1919) (ciclo di Randolph Carter)
Le vicende riguardanti lo scomparso Arthur Jermyn e la sua famiglia (Facts Concerning the Late Arthur Jermyn and His Family, 1920)
La casa misteriosa lassù nella nebbia (The Strange High House in the Mist, 1926)
La cosa al chiaro di luna (The thing in the moonlight, 1927) (incluso in una lettera a Donald Wandrei)
L'abitatore del buio (The Haunter of the Dark, 1935)Dati tratti da: Pilo, Fusco 2008
Spinto dalle difficoltà economiche, Lovecraft lavorò spesso come ghostwriter scrivendo in questa veste circa il 30% della sua narrativa. In alcuni casi il lavoro dello scrittore di Providence si limitava a una semplice revisione del materiale preparato dall'autore "ufficiale"; in altri casi, a Lovecraft venivano forniti soltanto un'idea di base o un canovaccio, a partire dai quali elaborava l'intera storia. In effetti, in molte "revisioni" è possibile riconoscere non solo la prosa, ma anche le tematiche dell'autore di Providence; interessanti sono inoltre le citazioni e le apparizioni delle creature e delle divinità del Ciclo di Cthulhu, come in Dagli eoni, L'uomo di pietra e Il diario di Alonzo Typer.
Secondo lo studioso Giuseppe Lippi, l'attività di Lovecraft come ghostwriter, se da una parte lo portò in quelle opere a una minore cura stilistica e a una maggiore ripetitività nella struttura, dall'altra gli permise di scrivere più liberamente di quanto non facesse nei suoi lavori ufficiali, superando il suo perfezionismo sotto certi aspetti paralizzante e la continua insoddisfazione che provava nei confronti delle proprie opere, e permettendogli di "esplorare" in modo più sereno la mitologia da lui creata, in alcuni casi addirittura autoparodiandosi.
In concreto, le revisioni e le collaborazioni di Lovecraft possono essere distinte in quattro famiglie:
Racconti concepiti e scritti interamente da Lovecraft; a loro volta divisi tra quelli commissionatigli da scrittori dilettanti o alle prime armi con solamente uno spunto per il soggetto, e quelli che Lovecraft diede alla luce in seguito a un'ispirazione occasionale (un sogno, una poesia, una conversazione ecc.) e a quali donò, come atto di cortesia, la firma di un altro scrittore. I testi appartenenti alla prima tipologia sono i primi tredici, mentre gli ultimi tre appartengono alla seconda tipologia:
L'orrore di Martin's Beach (The Horror at Martin's Beach o The Invisible Monster, 1922) - con Sonia H. Greene;
Sordo, muto e cieco o Cieco, sordo e muto (Deaf, Dumb and Blind, 1924) - per Clifford M. Eddy Jr.;
Sotto le piramidi (Under the Pyramids, anche Imprisoned with the Pharaohs, 1924) - per Harry Houdini;
L'orrore nel camposanto (The Horror in the Burying Ground, 1933) - per Hazel Heald;
Il Prato Verde (The Green Meadow, 1918) - apparso con il doppio pseudonimo "Elizabeth Berkeley e Lewis Theobald Jr" a nascondere Lovecraft e Winifred V. Jackson;
Il Caos Strisciante (The Crawling Chaos, 1920) - stesso pseudonimo del precedente;
La poesia e gli dei (Poetry and the gods, 1920) - con Anna Helen Crofts mentre Lovecraft usò lo pseudonimo "Henry Paget-Lowe".
Racconti scritti interamente da Lovecraft, ma sulla base di un testo o di una trama completa elaborata da altri. Lo scrittore di Providence sovente riscrisse del tutto le storie inviatigli per esprimere un giudizio o apportare piccole correzioni, inserendo anche personalità e situazioni derivanti dalla sua fantasia; questi racconti sono:
L'ultimo esperimento (The Last Test, 1927) - revisione di un racconto di Gustav Adolf Danziger;
Il boia elettrico (The Electrical Executioner, 1929) - revisione di un racconto di Gustav Adolf Danziger;
Attraverso le porte della Chiave d'Argento (Through the Gates of the Silver Key, 1932) - revisione di un racconto di Edgar Hoffmann Price (ciclo di Randolph Carter);
Il diario di Alonzo Typer (The Diary of Alonzo Typer, 1935) - revisione di un racconto di William Lumley;
Tra le mura di Eryx (In the Walls of Eryx, 1936) - revisione di un racconto di Kenneth Sterling.
Racconti di altre persone, per i quali Lovecraft si è limitato a un'opera di revisione testuale, riscrivendone parti più o meno lunghe, modificandone inizio e/o fine, e inserendo episodi di sua invenzione:
Finché tutti i mari... (Till A' the Seas..., 1935) - con Robert Hayward Barlow;
Collaborazioni estemporanee, ovvero storie per le quali l'intervento di Lovecraft si concretizzò nelle correzioni di lessico e di punteggiatura, con l'occasionale inserimento di frasi e/o la riscrittura di interi periodi. Si tratta di opere non sempre attribuite a Lovecraft, e il cui numero è incerto; quelle sicuramente esistite sono le seguenti:
Il lupo mannaro di Ponkert (The Werewolf of Ponkert, 1924) - a firma di Harold Warner Munn;
L'orrore che viene dall'est (The Inevitable Conflict, 1932) - a firma di Paul H. Lovering;
Il combattimento che concluse il secolo (The Battle that Ended the Century, 1934) - a firma di Robert Barlow;
Il tesoro del mostro stregone (The Hoard of the Wizard-Beast) - a firma di Robert Barlow;
L'uccisione del mostro (The Slaying of the Monster) - a firma di Robert Barlow;
Sfida dall'infinito (The Challenge from Beyond, 1935) - storia composta da Catherine L. Moore, Abraham Merritt, H. P. Lovecraft, Robert E. Howard e Frank Belknap Long, ognuno dei quali scrisse un capitolo;
Già a cinque o sei anni Lovecraft cominciò a vergare i suoi quaderni con storie ispirate al fantastico, all'orrido, ad Edgar Allan Poe, Arthur Conan Doyle, Jules Verne ed a Le mille e una notte. Lovecraft continuò a percorrere questa strada fino ai 18 anni compiuti, quando fu indotto a smettere dalla madre, che demoralizzò a tal punto il figlio da fargli strappare, nel 1908, tutte le storie fino ad allora prodotte eccetto, non si sa per quale motivo, le seguenti:
La caverna segreta o L'avventura di John Lee (The Secret Cave or John Lee's Adventure, 1898)
Il mistero del cimitero o La vendetta di un uomo morto (The Mystery of the Graveyard, 1898)
L'alchimista (The Alchemist, 1908) - racconto in seguito al quale W.P. Cook, membro del circolo letterario a cui era iscritto Lovecraft, incoraggiò il giovane scrittore a inviargli ulteriori testi, che risulteranno essere La tomba e Dagon.
Dopo la morte di Lovecraft, August Derleth cominciò, a partire dal 1945, a pubblicare alcuni testi accompagnati, oltre che dalla sua, dalla firma di Lovecraft. Tale pratica suscitò negli ex corrispondenti di Lovecraft l'inesatta convinzione che lo scrittore di Providence avesse lasciato, al momento della morte, una gran quantità di testi incompiuti. Derleth, dietro queste pressioni, dovette però rendere noto che i lavori erano in realtà suoi, basandosi solamente su spunti narrativi forniti da Lovecraft nel corso della corrispondenza. I titoli dei racconti rimasti incompiuti sono:
La magione di Edward Orne (The Edward Orne house) (frasi scritte in un foglio senza titolo, quello indicato qui è stato fornito dai critici);
Su stregonerie malvagie avvenute nel New England e su demoni di forma non umana (Of Evill Sorceries done in New-England - Of Daemons in no Human Shape)
Dal 1908 al 1917 Lovecraft si dedicò moltissimo alla poesia, benché egli stesso confermò, come fecero poi altri critici letterari, che le sue opere erano di basso livello, semplici esercitazioni. Dei 200 componimenti attribuiti con certezza a Lovecraft, la maggior parte venne pubblicata su riviste dilettantistiche, mentre a livello professionale Weird Tales pubblicò 15 sue liriche mentre era in vita e 23 dopo la morte. Le poesie più famose, peraltro di difficile datazione, sono:
Funghi da Yuggoth (fine 1929 - inizio 1930, componimento di trentasei sonetti in gran parte ispirati a sogni fatti in varie epoche della sua vita);
Nel corso della sua vita, Lovecraft intrattenne rapporti epistolari con numerosi amici e scrittori del suo tempo. Stimato in circa 118.000 lettere, alcune delle quali lunghe dalle 60 alle 70 pagine, l'epistolario di Lovecraft è il più vasto mai costruito, cresciuto al ritmo di 10-15 lettere al giorno. Al 2009 erano 16.000 le lettere ancora esistenti. Attraverso consigli, incitamenti, e a volte riscritture complete di racconti, lo scrittore di Providence contribuì a formare personalità come Robert Bloch, August Derleth, Fritz Leiber, Frank Belknap Long, Henry Kuttner, Joseph Payne Brennan e Donald Wandrei. Altri suoi corrispondenti furono Jacques Bergier, Clark Ashton Smith, Robert Ervin Howard, Henry S. Whitehead, J. Vernon Shea, Carl Richard Jacobi, Harold Warner Munn e Seabury Quinn. Lovecraft scrisse anche a scrittori dilettanti appartenenti ai diversi circoli letterari in cui militò egli stesso, avendo con questi rapporti più stretti rispetto ai futuri scrittori professionisti.
Derleth, Wandrei e George Turner curarono inoltre l'epistolario di Lovecraft, impegnandosi in più di venti anni di trascrizioni e raccolte di missive (solo quelle per cui venne autorizzata la cessione) archiviate in circa 20.000 cartelle stipate negli archivi della casa editrice Arkham House, della John Hay Library di Providence e in archivi privati. Al 1992 le lettere non erano ancora state pubblicate tutte.
Lovecraft si dedicò anche alla critica letteraria. Nel saggio In difesa di Dagon, scritto per difendere il suo racconto dai detrattori, l'autore di Providence distinse tre principali categorie nell'ambito della produzione letteraria: quella romantica, i cui sostenitori, sostiene, sono disposti anche ad accettare finzioni e falsità psicologiche purché il tutto rimanga in un contesto prosaico; quella realistica, che secondo Lovecraft ha il pregio di descrivere fedelmente la vita, ma ha come limite il rischio di cadere nello "sgradevole e nel banale"; e infine quella fantastica, l'unica in grado di soddisfare le aspirazioni e le esigenze della fantasia.
Il lavoro di critica letteraria più noto composto da Lovecraft è probabilmente Supernatural Horror in Literature, scritto tra il 1925 e il 1927; in esso, lo scrittore di Providence esamina le radici del genere horror e fantastico, commentando autori quali Edgar Allan Poe, Arthur Machen, Lord Dunsany e Ambrose Bierce. D'altronde, Lovecraft non si occupò solo di letteratura fantastica: ad esempio, fu tra i primi a riconoscere l'importanza dell'Ulisse di Joyce in America, dove l'opera venne inizialmente attaccata in quanto giudicata pornografica.
Sono inoltre frequenti anche nelle opere di narrativa di Lovecraft, a testimonianza della sua vasta cultura e dei suoi molteplici interessi, riferimenti ad autori quali Dante Alighieri, John Milton ed Edgar Allan Poe, alle opere di Gustave Doré (nel racconto "Dagon") e di Francisco Goya (ne Il cane e Il modello di Pickman), nonché incisi su argomenti quali l'architettura, l'antropologia, la chimica, la geologia e l'astronomia (antica passione di Lovecraft).
H. P. Lovecraft tenne, come altri scrittori, un taccuino degli appunti (Commonplace Book) su cui scrivere idee e immaginazioni da trasformare, in futuro, in veri e propri racconti. L'originale è custodito presso la John Hay Library di Providence.
Dato lo stato in cui versava il taccuino (segnato da cancellature, strappi, sostituzioni e aggiunte di pagine), Lovecraft nel 1934 decise di affidarlo a Robert H. Barlow in cambio di una copia scritta a macchina, che venne poi riconsegnata a Lovecraft il quale permise all'amico di tenersi l'originale, oltre a due copie in carta carbone. Il confronto tra l'originale e la copia dattiloscritta mostra varie modifiche fatte da Barlow (non si sa se con il benestare di Lovecraft o meno): quest'ultima infatti non include varie stringhe di testo cancellate da Lovecraft con un tratto di penna e ne esclude altre contrassegnate con una "X"; ci sono poi errori di interpretazione dovuti all'elaborata grafia di Lovecraft, e alcune date non corrispondono all'originale. In ogni caso Lovecraft ringraziò Barlow di averlo aiutato, e usò i fogli bianchi in coda al libretto per vergare un altro anno di appunti.
Quando lo scrittore di Providence morì, nel 1937, Barlow divenne suo esecutore letterario e come tale entrò in possesso del Commonplace Book dattiloscritto che aveva Lovecraft. Una volta corretti gli errori ed aver integrato la sua "vecchia" copia, Barlow riuscì a stampare il taccuino grazie all'interesse di due tipografi di Lakeport (California), e la prima edizione vide la luce nell'estate del 1938, non senza omissioni ed errori di vario genere. Nel 1943 Derleth e Wandrei inserirono, basandosi sulla copia dattiloscritta una volta in possesso di Lovecraft, il Commonplace Book nel volume Beyond the Wall of Sleep (in un'ottica di ristampa delle opere di Lovecraft), non ripristinando né l'ordine delle voci né il testo completo, unendo inoltre voci diverse e introducendo alcune modifiche al testo di Lovecraft.
La prima versione filologicamente corretta del taccuino degli appunti di Lovecraft giunse solamente nel 1973, grazie al rinvenimento dell'originale alla John Hay Library di Providence. L'analista Kenneth W. Faig diffuse privatamente la sua edizione del taccuino con ripristinate tutte le voci originali, incluse quelle eliminate da Lovecraft con un segno della penna, e senza le interpretazioni di Barlow e Derleth. Al 2009 le edizioni totali in cui è stato pubblicato il taccuino degli appunti di Lovecraft sono quattro: 1938, 1943, 1973 (diffusione privata) e 1987.
Diversi elementi degli scritti di Howard Phillips Lovecraft, in particolare dei Miti di Cthulhu, sono stati spesso utilizzati nella cultura di massa come modelli stilistici per ambientazioni e per personaggi orribili o soprannaturali.
Molti sono gli scrittori che hanno collaborato con Lovecraft, come Clark Ashton Smith, Robert Ervin Howard e Fritz Leiber, attingendo a loro volta alle sue opere. Stephen King e Neil Gaiman sono tra gli autori moderni più influenzati dai racconti lovecraftiani. Anche alcuni fumetti hanno tratto ispirazione, seppur in minima parte o solo in alcuni numeri, dall'opera di Lovecraft, tra i quali Batman, Dampyr, Djustine, Dylan Dog, Métal Hurlant, Martin Mystère, Soul Eater e Zagor.
Tra le pellicole cinematografiche nelle quali compaiono riferimenti alle opere dello scrittore vi sono La città dei mostri, ...E tu vivrai nel terrore! L'aldilà, Paura nella città dei morti viventi, Re-Animator, Jason va all'inferno, Il seme della follia e Dagon - La mutazione del male, oltre alla serie La casa. Lovecraft viene citato e perfino "rappresentato" nel film di Pascal Laugier Ghostland (anche noto come "incident in a ghostland" - titolo italiano: "la casa delle bambole" - 2018, in cui Lovecraft è in certo qualmodo il filo conduttore.) 
Anche alcune serie televisive contengono, in qualche episodio, riferimenti ai Miti di Cthulhu, tra le quali Rick and Morty, South Park, Doctor Who, Supernatural e Andromeda.
La musica è il campo che ha maggiormente risentito dell'opera di Lovecraft, dedicando album o singoli alle sue creature; tra i gruppi musicali, in particolare vicini al heavy metal, influenzati dallo scrittore vi sono Morbid Angel, Cradle of Filth, Black Sabbath, Iron Maiden, Metallica, Mercyful Fate, 1349, Therion, Nile, Blue Öyster Cult, GWAR, Rage ed il DJ/ Producer deadmau5. Due band hanno scelto di chiamarsi con il nome dell'artista di Providence, i H. P. Lovecraft e i Lovecraft.
Anche giochi e videogiochi hanno tra le proprietà caratteristiche elementi che richiamano la filosofia e l'universo lovecraftiano; tra questi vi sono Alone in the Dark, Shadow of the comet, Prisoners of ice, Call of Cthulhu: Dark Corners of the Earth, Sherlock Holmes: il risveglio della divinità, Dark Project: L'ombra del ladro, Il richiamo di Cthulhu, Delta Green, Amnesia: The Dark Descent, The Witcher, Silent Hill, Darkest Dungeon, Tales of Symphonia, Alan Wake, Bloodborne, Eternal Darkness: Sanity's Requiem, The Vanishing of Ethan Carter, Terraria.
Anche il settore fumetti è in espansione. In molti hanno voluto omaggiare Lovecraft con storie prese dai suoi racconti, come i fumetti di Alberto Breccia, o Alan Moore col suo Neonomicon; vi sono anche storie originali: il divertente Il Giovane Lovecraft di José Oliver e Bartolo Torres, mentre guardando il panorama italiano, dal 2014 esiste Cthulhu Chronicles, fumetto (inizialmente webcomic e ora stampato in cartaceo) ispirato alle novelle lovecraftiane dallo stile particolare, creato per essere fruibile ad un pubblico più vasto, riuscendo però a mantenere bene l'atmosfera inquietante e horror.
Claudio Foti, Misteri e Curiosità di H.P. Lovecraft, Roma, Weirdbook, 2018; ISBN 978-88-99507-12-1
 Sebastiano Fusco (a cura di), Il vento delle stelle - Storie in versi e no, Roma, Agpha Press, 1998,  p. 185.
 Michel Houellebecq, H. P. Lovecraft, contro il mondo, contro la vita, Milano, Bompiani, 2001, ISBN 88-452-5560-3.
(EN) S.T. Joshi, Lovecraft, four decades of criticism, Ohio University Press, 1980.
(EN) S.T. Joshi, H. P. Lovecraft: A Life, Necronomicon Press, 1996, ISBN 0-940884-88-7.
(EN) S. T. Joshi, David E. Schultz, An H. P. Lovecraft encyclopedia, Greenwood Publishing Group, 2001, ISBN 0-313-31578-7.
 S. Joshi, A Dreamer and a Visionary: H. P. Lovecraft in his Time, Liverpool University Press, 2001,  pp. 95, 97, 111, 221–222, 359–360, ISBN 0-85323-936-3.
 Giuseppe Lippi (a cura di), Il meglio dei racconti di Lovecraft, Milano, Mondadori, 1997, ISBN 88-04-43276-4.
 Giuseppe Lippi (a cura di), Lettere dall'altrove : epistolario 1915-1937, Oscar Mondadori, 1993, ISBN 88-04-37390-3.
 Giuseppe Lippi (a cura di), Tutti i racconti 1931-1936, Milano, Mondadori, 1992, ISBN 978-88-043-6128-2.
 Giuseppe Lippi (a cura di), Tutti i racconti 1927-1930, Milano, Mondadori, 1991, ISBN 978-88-043-4769-9.
 Giuseppe Lippi (a cura di), Tutti i racconti 1897-1922, Milano, Mondadori, 1989, ISBN 978-88-043-2094-4.
 Gianni Pilo e Sebastiano Fusco (a cura di), Lovecraft - Tutti i romanzi e i racconti, 2ª ed., Roma, Newton Compton Editori, settembre 2009, ISBN 978-88-541-1375-6.
 Darrell Schweitzer, Discovering H. P. Lovecraft, Borgo Press, 2001, ISBN 978-1-58715-471-3.
 Donald Tyson, The Dream World of H. P. Lovecraft: His Life, His Demons, His Universe, Llewellyn Worldwide, 2010,  pp. 33-35, ISBN 0-7387-2284-7.Per approfondimenti L. Sprague de Camp, Lovecraft: A Biography, Orion, 2011, ISBN 978-0-575-10364-1.
 Howard Phillips Lovecraft, su Treccani.it, Istituto dell'Enciclopedia Italiana. 
(EN) Howard Phillips Lovecraft, su Enciclopedia Britannica, Encyclopædia Britannica, Inc. 
(EN) Bibliografia di Howard Phillips Lovecraft, su Internet Speculative Fiction Database, Al von Ruff. 
 Bibliografia italiana di Howard Phillips Lovecraft, su Catalogo Vegetti della letteratura fantastica, Fantascienza.com. 
H. P. Lovecraft — Bibliografia italiana completa, 1960-2010 50 anni di traduzioni italiane, a cura di Stefano A. Vizzola
(EN) Considerazioni sullo stile di Lovecraft e sulla sua popolarità, su dir.salon.com. URL consultato il 6 novembre 2007 (archiviato dall'url originale il 3 novembre 2007).
(EN) Brano del libro di Michel Houellebecq H. P. Lovecraft: contro il mondo, contro la vita, su books.guardian.co.uk.
(EN) Sito della H. P. Lovecraft Historical Society, su cthulhulives.org. URL consultato il 6 novembre 2007 (archiviato dall'url originale il 1º novembre 2007).

HR 8799 è una stella bianca visibile nella costellazione di Pegaso, situata ad una distanza di 129 anni luce (39 parsec) dal sistema solare.
Si tratta di una stella di sequenza principale molto giovane, di dimensioni appena superiori a quelle del Sole e variabile del tipo γ Doradus; appartiene anche alla tipologia stellare λ Bootis, che comprende stelle caratterizzate da una metallicità molto bassa. È inoltre classificata come stella di tipo Vega, in quanto caratterizzata da un eccesso di radiazione infrarossa dovuto alla presenza in orbita di un disco di detriti circumstellare. HR 8799 è l'unica stella conosciuta ad essere contemporaneamente una variabile γ Doradus, una stella λ Bootis e una stella di tipo Vega.Sebbene la metallicità della stella sia piuttosto bassa, attorno ad essa orbita un sistema planetario che contiene una cintura asteroidale ed almeno quattro pianeti massicci, i quali, assieme a Fomalhaut b, sono stati i primi il cui moto orbitale è stato confermato dall'osservazione diretta. Secondo uno studio effettuato col telescopio Keck, i 4 pianeti potrebbero essere in risonanza tra loro
HR 8799 si individua con una discreta facilità all'interno della costellazione di Pegaso, nonostante la sua magnitudine apparente di 5,964 la ponga quasi al limite della visibilità ad occhio nudo: si trova infatti sulla linea che congiunge le due stelle brillanti Markab (α Pegasi) e Scheat (β Pegasi), vertici dell'asterismo del Quadrato di Pegaso, quasi a metà strada tra le due. Appare ad occhio nudo o con un binocolo come una stellina anonima di colore biancastro o bianco-azzurro. Per una strana coincidenza, HR 8799 si trova a breve distanza apparente, nella costellazione, da 51 Pegasi, la prima stella simile al Sole attorno alla quale è stato confermato un pianeta extrasolare (51 Peg b).La stella si trova nell'emisfero boreale celeste, ed è pertanto osservabile con più facilità dall'emisfero nord; tuttavia, si trova sufficientemente vicina all'equatore celeste da poter essere scorta da tutte le aree popolate della Terra. I mesi ideali per la sua osservazione nel cielo serale vanno da luglio a gennaio, dall'emisfero boreale, e da agosto a dicembre dalle latitudini medie australi.
HR 8799 è una stella bianca appartenente alla sequenza principale. Sebbene sia al limite della visibilità ad occhio nudo, la sua distanza dal sistema solare, quantificata grazie al metodo della parallasse in 129 anni luce (39 parsec), fa sì che la magnitudine assoluta della stella sia pari a circa 3, il che la rende dunque circa 4,9 volte più luminosa del Sole. Conoscendo la luminosità della stella e il suo raggio, misurato tramite rilievi interferometrici in 1,4 R☉, è stato possibile determinarne la massa, pari a 1,5 volte quella del Sole. Data la massa, gli astrofisici, sulla base dei modelli dell'evoluzione stellare, ritengono che la stella permarrà sulla sequenza principale ancora per 2,8 miliardi di anni, prima di espandersi in gigante rossa.L'analisi astrosismologica della velocità di rotazione della stella restituiscono un'inclinazione dell'asse uguale o superiore a 40°, mentre il piano delle orbite dei pianeti presenta un'inclinazione differente, 20° ± 10°. La ragione di tale differenza di inclinazione è ancora sconosciuta. Le osservazioni condotte tramite il telescopio spaziale Chandra indicano bassi livelli di attività magnetica, anche se l'attività nella banda dei raggi X è superiore a quella delle normali stelle di classe A; per tale ragione si è ipotizzato che la stella presenti una struttura più simile a quella di una stella di classe F0, con una temperatura della corona di circa 3,0 milioni di K.HR 8799 è anche una stella variabile, appartenente al tipo γ Doradus, la cui luminosità varia a causa di pulsazioni non radiali della sua superficie che intercorrono ad intervalli irregolari, compresi tra 0,505 e 0,579 giorni.
HR 8799 fa parte della classe di stelle peculiari denominate λ Boötis, caratterizzate da una metallicità molto bassa; pertanto, il tipo spettrale risulta molto complesso. L'aspetto delle linee di emissione HI e la sua temperatura superficiale, misurata in 7250 kelvin, rispecchiano meglio lo spettro di una stella di classe F0 V; tuttavia, la particolare intensità delle linee K del calcio ionizzato (Ca II) e le linee di altri metalli rendono lo spettro più simile a quello di una stella di classe A5V. Per questi motivi, lo spettro della stella è trascritto come kA5 hF0 mA5 V; λ Boo.Un'analisi dettagliata dello spettro della stella rivela quantità di carbonio ed ossigeno lievemente superiori in confronto a quelle del Sole rispettivamente del 30% e del 10%. Mentre alcune stelle di tipo λ Boötis possiedono un'abbondanza di zolfo simile a quella del Sole, HR 8799 ne ha solamente il 35% circa; la stella ha inoltre bassissime quantità di elementi più pesanti del sodio: ad esempio, la quantità di ferro è appena il 28% di quella del Sole. Lo studio astrosismologico di diverse stelle λ Boötis pulsanti suggerisce che le peculiari caratteristiche di tali stelle siano circoscritte solamente alle zone più superficiali: è probabile che il resto della stella abbia una composizione chimica più "normale". Tali caratteristiche hanno indotto gli astronomi a ritenere che le abbondanze degli elementi osservate sarebbero il risultato dell'iniziale accrescimento della protostella a partire da una nube molecolare povera in metalli.
La determinazione dell'età della stella varia in relazione ai metodi di datazione utilizzati. Considerando dati statistici, la luminosità di una stella circondata da un disco di detriti restituirebbe una stima di 20–150 milioni di anni; il confronto invece con stelle dotate di simili moti spaziali restituisce un range di età di 30–160 milioni di anni. Utilizzando invece un diagramma Hertzsprung-Russell che metta a confronto la temperatura con la luminosità, il range risulta ben più ampio, tra 30 e 1.128 milioni di anni. Le stelle di tipo λ Boötis come HR 8799 sono generalmente stelle giovani, con un'età media prossima al miliardo di anni, come suggerito dall'indagine astrosismologica. Tuttavia un simile valore sarebbe inattendibile per via del fatto che i presunti pianeti verrebbero considerati delle nane brune in ossequio ai modelli termici; inoltre, le nane brune non avrebbero orbite stabili in una simile configurazione.
Altre stime, condotte sulla base dell'alta luminosità delle polveri residue, convergono su valori di 50–60 milioni di anni. Il valore maggiormente accettato è tuttavia prossimo a 30 milioni di anni, che è coerente con la probabile appartenenza della stella all'associazione della Colomba.
Attorno ad HR 8799 orbita un sistema planetario, costituito da almeno quattro pianeti (denominati, in ordine di distanza dalla stella, e, d, c e b) ed una cintura asteroidale.
Il 13 novembre 2008 è stato dato l'annuncio ufficiale della scoperta di tre pianeti in orbita attorno alla stella; tutti e tre sono stati ripresi dai telescopi Keck e Gemini mediante l'utilizzo di ottiche adattive per condurre osservazioni nell'infrarosso. Se le masse ipotizzate si rivelassero corrette, il sistema di HR 8799 sarebbe il primo sistema planetario multiplo ad essere stato scoperto mediante l'osservazione diretta: il loro moto orbitale è stato infatti confermato tramite osservazioni multiple condotte sin dal 2004.Nel 2009 si è tuttavia scoperto che il telescopio spaziale Hubble aveva già ripreso il pianeta b undici anni prima, nel 1998 (immagine al lato), suggerendo dunque che numerosi altri esopianeti potrebbero essere individuati semplicemente analizzando gli archivi fotografici del telescopio; i risultati di una successiva analisi, pubblicati nel 2011, hanno mostrato che in realtà anche i pianeti c e d erano stati ripresi nelle immagini del 1998.Nel novembre 2010 è stata annunciata la scoperta, tramite l'osservazione diretta, di un quarto pianeta, denominato HR 8799 e, più interno rispetto agli altri pianeti scoperti. Il pianeta è stato scoperto dai telescopi Keck mediante osservazioni nelle bande K e L dell'infrarosso.Nel 2016, dopo osservazioni compiute con il radiointerferometro ALMA, alcuni astronomi hanno suggerito la presenza di un quinto pianeta nel sistema.
I raggi delle orbite dei pianeti "d", "c" e "b" sono da 2 a 2,5 volte quelli Saturno, Urano e Nettuno rispettivamente. Per via della legge dell'inverso del quadrato, che determina l'intensità della radiazione elettromagnetica ad una determinata distanza dalla sorgente che l'ha emessa, la temperatura nella regione dei pianeti scoperti sarebbe simile a quella presente nelle vicinanze di Urano e Nettuno, sebbene le distanze dei pianeti scoperti da HR 8799 siano 
   = 2,2 volte le distanze di Urano e Nettuno dal Sole.L'articolo pubblicato dagli scopritori suggerisce che le orbite siano circolari ed osservate quasi frontalmente al loro piano, dal momento che la direzione del moto orbitale dei pianeti è antioraria, e che le masse dei pianeti abbiano valori compresi tra 5 e 13 masse gioviane (MJ). Tuttavia le simulazioni dinamiche condotte al calcolatore mostrano che solo per determinati valori della massa (stimati per i pianeti b, c e d rispettivamente in 5, 7 e 7 MJ) il sistema risulta essere stabile, dal momento che valori superiori renderebbero il sistema instabile lungo scale temporali inferiori all'età della stella. Simili valori di massa collocano comunque questi pianeti quasi al limite tra pianeta di grande massa e nana bruna.La simulazione mostra inoltre che la stabilità conferita al sistema da masse non superiori a 7 MJ si riflette anche in una probabile risonanza 1:2:4 (come i tre più interni satelliti medicei: Io, Europa e Ganimede), il che implica che l'orbita del pianeta più interno abbia un'eccentricità di 0,04 ed un'inclinazione di almeno 20–30°. Se queste ipotesi trovassero un riscontro osservativo, il sistema di HR 8799 sarebbe il primo caratterizzato da una risonanza multipla.
Le interazioni che i pianeti instaurano con la cintura asteroidale esterna sembrano indicare che i pianeti non si trovino ancora nelle loro orbite definitive, ma che anzi stiano ancora attraversando una fase di migrazione orbitale. È inoltre probabile che nelle parti più interne del sistema possano essere già presenti o siano ancora in via di formazione dei pianeti rocciosi.Gli oggetti sono più deboli di 2-3 magnitudini rispetto alle nane brune di colore paragonabile; una simile scarsa luminosità è caratteristica di oggetti substellari giovani in fase di transizione dalla classe L alla classe T, probabilmente dovuta a un contenuto alto di polveri e ad uno squilibrio della chimica del CO/CH4 nelle loro atmosfere.
Intorno ad HR 8799 orbita una delle più massicce cinture asteroidali conosciute, simile per caratteristiche alla cintura di Kuiper del sistema solare, il che le è valso l'appellativo di cintura di Kuiper di HR 9799. Nel gennaio del 2009 il telescopio spaziale Spitzer è riuscito ad ottenere delle immagini di questo disco, che hanno permesso di individuarne tre componenti distinte:
un disco interno di polveri "calde" (T ~ 150 K), che orbita circa 10 UA più internamente rispetto al pianeta d;
un ampio disco esterno di polveri fredde (T ~ 45 K), con un bordo interno molto netto che ricade a circa 100 UA dalla stella, appena più in là del pianeta più esterno, da cui è probabilmente confinato;
un alone di polveri finissime che si origina dalle polveri fredde e si estende per circa 2000 UA.La massa complessiva delle polveri nel disco interno ed esterno è stimata, rispettivamente, sulle ≈1 × 10−5 e 4 × 10−2 masse terrestri. L'alone presenta caratteristiche insolite, che implicano la presenza di intense dinamiche interne dovute molto probabilmente all'influenza gravitazionale dei pianeti. Tali dinamiche sarebbero responsabili di plurime collisioni tra i corpi che costituiscono questa cintura, molto simili a quelle che coinvolgono gli oggetti della fascia di Kuiper del sistema solare.
Segue un prospetto sulle caratteristiche delle componenti del sistema planetario.
(EN) In a First, Astronomers Report Viewing Planets of Other Suns, su washingtonpost.com.
(EN) NASA - APOD: HR 8799: Discovery of a Multi-planet Star System, su apod.nasa.gov.
Hradištko è un comune della Repubblica Ceca facente parte del distretto di Nymburk, in Boemia Centrale.

Hřiměždice è un comune della Repubblica Ceca facente parte del distretto di Příbram, in Boemia Centrale.

Hugh Lamont Douglas (Mansfield, 23 agosto 1971) è un ex giocatore di football americano statunitense che ha giocato nel ruolo di defensive end nella National Football League. Fu scelto come 16º assoluto nel Draft NFL 1995 dai New York Jets. Al college ha giocato a football alla Central State University.
Douglas fu scelto nel primo giro del Draft 1995 dai New York Jets e scambiato con i Philadelphia Eagles prima della stagione 1998 per due scelte del draft. Dopo avere trascorso la stagione 2003 con i Jacksonville Jaguars, fece ritorno agli Eagles 2004. Douglas è al quarto posto nella classifica di tutti i tempi della franchigia per sack in carriera dietro Reggie White (124), Clyde Simmons (76,5) e Trent Cole (57), con 54,5 in sei stagioni. Fu svincolato prima della stagione 2005 ma assunto nella dirigenza poco dopo.
Il 5 novembre 2005, Douglas fu coinvolto in un diverbio con l'ex compagno agli Eagles Terrell Owens, che era nel mezzo di una guerra con la società. Owens fu sospeso dalla squadra e successivamente svincolato per non essersi pienamente scusato dell'accaduto e per i suoi commenti denigratori nei confronti del quarterback degli Eagles Donovan McNabb.

Hustle - I signori della truffa (Hustle) è una serie televisiva britannica prodotta dal 2004 al 2012.
La serie è stata prodotta e trasmessa in prima visione in Gran Bretagna dalla BBC. In Italia è stata trasmessa in chiaro da LA7 e sul satellite da Fox dalla prima alla quinta stagione, per poi non essere più trasmessa per cinque anni, quando Joi nel 2014 ha trasmesso sesta, settima e ottava stagione.
La serie vede protagonisti alcuni abili truffatori londinesi, alle prese con giochi e inganni di ogni tipo. Il classico humour inglese, una certa dose d'ironia, correlata all'azione nello svolgimento, costituiscono gli elementi essenziali dello show.
La serie segue le vicende del truffatore Michael Stone, il quale, dopo essere uscito di prigione, decide di rimettere in piedi la sua vecchia squadra formata dalla sua collaboratrice Stacie Monroe, dal tecnico informatico Ash Morgan e il suo mentore Albert Stroller. I quattro accolgono nel loro gruppo un giovane truffatore dilettante, ma con grandi potenzialità, Danny Blue, inizialmente Michael non era sicuro di Danny, ma il ragazzo riesce a integrarsi bene nel gruppo dando prova del suo talento. Il gruppo di truffatori prende sempre come bersaglio uomini d'affari disonesti, e spesso si vedono costretti ad affrontare poliziotti e agenti corrotti che cercano di sfruttare le loro capacità a loro favore, ma avendo sempre la meglio.
La trama della serie cambia all'alba della quarta stagione, Michael abbandona temporaneamente Londra per attuare una truffa con alcuni suoi amici in Australia, in sua assenza Danny diventa il leader del gruppo, inoltre Albert decide di far entrare un giovane truffatore nel team, Billy Bond, il quale vuole imparare da Danny i trucchi del mestiere.
Michael torna a Londra nella quinta stagione, Danny, Stacie e Billy hanno lasciato la città, quindi Michael, Ash e Albert rimangono soli, ma le loro strade incrociano quelle di due giovani truffatori, i fratelli Kennedy, Sean e Emma. Albert decide di farli entrare nel gruppo per insegnare ai due i trucchi del mestiere. Nel finale della serie, Michael decide di ritirarsi dal giro e di prendersi una pausa da tutto, quindi lui e la squadra prendono di mira un ricco ereditiere molto pericoloso e violento, Stacie e Danny tornano a Londra e aiutano il loro amico nella truffa, riuscendo a rubare all'obbiettivo dieci milioni di sterline.
Il 6 maggio 2011 la BBC ha annunciato che l'ottava stagione di Hustle sarebbe stata l'ultima prodotta.
Michael "Mickey" Stone (stagioni 1-8), interpretato da Adrian Lester, doppiato da Vittorio Guerrieri.Conosciuto anche con lo pseudonimo di Mickey Bricks, è un truffatore professionista. Dopo aver passato tre anni in prigione per aggressione, a scapito dell'amante della moglie, decide di ritornare nel mondo della truffa mettendo in piedi una squadra. Lui è il capo del gruppo, ed è la mente dietro alle operazioni.
Danny Blue (stagioni 1-4, guest 8), interpretato da Marc Warren, doppiato da Francesco Pezzulli.È il giovane "allievo" che vuole imparare, ben inserito nel gruppo. Un tempo si guadagnava da vivere con delle piccole truffe, ma conoscendo Mickey e il resto del gruppo diventa un truffatore esperto sotto la loro ala. Rispetta molto Mickey, anche se spesso si sente sminuito da lui, ciò lo porta a mettersi sempre a confronto col suo capo.
Albert Stroller (stagioni 1-8), interpretato da Robert Vaughn, doppiato da Michele Kalamera.Veterano del gruppo, è l'uomo incaricato di agganciare le vittime. Amante del gioco d'azzardo, è stato lui a istruire Mickey facendo di lui un grande truffatore. Ha una figlia di nome Kathleen, dalla quale ha avuto due nipotini.
Ash Morgan (stagioni 1-8), interpretato da Robert Glenister, doppiato da Fabrizio Temperini.Amante delle truffe alle assicurazioni, è il tecnico specializzato in informatica, inoltre è un ottimo falsario. Gli è stato affibbiato il soprannome di "Tre Calzini".
Stacie Monroe (stagioni 1-4, guest 8), interpretata da Jaime Murray, doppiata da Roberta Pellini.Unica donna in un gruppo di uomini, abile come gli altri, è l'ammaliatrice fatale.
Billy Bond (stagione 4), interpretato da Ashley Walters, doppiato da Andrea Lavagnino.Ragazzo di strada proveniente dai quartieri bassi di Londra, si guadagna da vivere con piccoli furti, ma poi decide di diventare un truffatore professionista con l'aiuto di Danny e Albert.
Emma Kennedy (stagioni 5-8), interpretata da Kelly Adams, doppiata da Barbara De Bortoli.Affascinante truffatrice che opera insieme al fratello minore, è molto talentuosa, ma inesperta, quindi Albert convince Mickey a farla entrare nella squadra (insieme al fratello) per istruirla. Prova dei forti sentimenti per Mickey, da lui ricambiati, ma a causa del loro lavoro di truffatori, i due sono ben consapevoli che le cose tra loro non funzionerebbero.
Sean Kennedy (stagioni 5-8), interpretato da Matt Di Angelo, doppiato da Andrea Mete.È il fratello minore di Emma, anche lui truffatore, lui e la sorella sono orfani, in seguito all'abbandono del padre e alla morte della madre. Dopo essere passati da una casa famiglia all'altra, hanno imparato a contare solo l'uno sull'altra. Ha delle buone potenzialità come truffature, anche se non paragonabili a quelle di Emma.
Eddie (stagioni 1-8), interpretato da Rob Jarvis, doppiato da Vladimiro Conti.Gestisce un bar, che spesso viene usato come luogo di ritrovo per i truffatori, quali sono i protagonisti.

Hvidebæk, fino al 1º gennaio 2007 è stato un comune danese situato contea di Vestsjælland, il comune aveva una popolazione di 5.492 abitanti (2005) e una superficie di 98 km².
Dal 1º gennaio 2007, con l'entrata in vigore della riforma amministrativa, il comune è stato soppresso e accorpato ai comuni di Gørlev, Bjergsted e Høng per dare luogo al riformato comune di Kalundborg compreso nella regione della Zelanda.
I Can't Understand What My Husband Is Saying (旦那が何を言っているかわからない件 Danna ga nani o itteiru ka wakaranai ken?, lett. "Non capisco cosa stia dicendo mio marito") è un manga yonkoma scritto e disegnato da Cool-kyō Shinja. La serializzazione è iniziata nel 2011 e i capitoli sono stati pubblicati da Ichijinsha prima in versione digitale e poi cartacea. Un adattamento anime, prodotto da Dream Creation e realizzato da Seven, è stato trasmesso in Giappone in due stagioni tra il 2 ottobre 2014 e il 25 giugno 2015.
La serie è incentrata sulle vicende quotidiane di Kaoru, una donna che ogni giorno lavora duramente in ufficio, e suo marito Hajime, un otaku che trascorre le giornate a casa su Internet.
La moglie di Hajime. È una donna di venticinque anni che ogni giorno mette tutta se stessa nel suo lavoro in ufficio e che, nonostante abbia un marito fuori dal comune, accetta di buon grado il suo essere otaku.Hajime (ハジメ?)
Il marito di Kaoru. È un otaku di ventitré anni che trascorre le sue giornate su Internet come blogger e che più tardi inizia a lavorare come web designer.Mayotama (マヨタマ?)
Il fratello crossdresser di Hajime. È un giovane artista ed autore di manga dotato di un senso dell'umorismo un po' perverso.Miki (三木?)
Un appassionato di manga, nonché il direttore di una società di inserimento dati. Si prende una cotta per Mayotama, senza rendersi conto che egli è in realtà un maschio.Rino Juse (樹瀬リノ?)
Il manga, scritto e disegnato da Cool-kyō Shinja, è prima distribuito online e poi in versione cartacea da Ichijinsha. Il primo volume tankōbon è stato pubblicato il 27 dicembre 2011 e al 4 agosto 2015 ne sono stati messi in vendita in tutto cinque.
La serie televisiva anime di tredici episodi, prodotta dalla Dream Creation ed animata dallo studio Seven, è andata in onda sulle televisioni giapponesi dal 2 ottobre al 25 dicembre 2014. Il soggetto è stato scritto dal regista Shinpei Nagai, mentre il character design è stato sviluppato da Ryūichi Baba. Una seconda stagione, annunciata nel tredicesimo e ultimo episodio della prima serie e intitolata I Can't Understand What My Husband Is Saying: 2nd Thread (旦那が何を言っているかわからない件 2スレ目 Danna ga nani o itteiru ka wakaranai ken 2 sure-me?), è stata trasmessa tra il 2 aprile e il 25 giugno 2015. In varie parti del mondo, tra cui l'Italia, gli episodi di entrambe le stagioni sono stati trasmessi in streaming, in contemporanea col Giappone, da Crunchyroll.
(EN) Scheda sull'anime I Can't Understand What My Husband Is Saying: 2nd Thread, Anime News Network.
I Classici del Giallo Mondadori è una collana di narrativa poliziesca della Arnoldo Mondadori Editore con uscite mensili. Il primo volume della collana, Perry Mason e il pugno nell'occhio di Erle Stanley Gardner, fu pubblicato nel 1967. 
Nei suoi numeri vengono riproposti racconti e romanzi polizieschi già usciti nella collana Il Giallo Mondadori, tuttavia alcune volte sono pubblicati inediti di autori importanti, diventati col passare degli anni veri classici del genere giallo.
Dal luglio 2009 inizia la pubblicazione di una serie di articoli in appendice alla collana, I segreti del giallo, piccoli saggi che indagano i meccanismi del genere giallo. A partire dal luglio 2011 la testata reca come titolo Il Giallo Mondadori - Classici.
Dal luglio 2013, vengono siglati come Gialli Oro e Classici Oro dei volumi usciti nei mesi estivi (luglio e agosto), con numerazione a se stante come supplementi. Dal luglio 2015 le uscite della collana sono state stabilizzate in una al mese.

I miserabili (Les misérables) è un film del 1998, diretto da Bille August e tratto dall'omonimo romanzo di Victor Hugo.
Jean Valjean termina il periodo di condanna ai lavori forzati, e viaggia verso Digione fermandosi a Digne, dove decide di ricambiare l'accoglienza del vescovo Myriel con maltrattamenti e furto della sua argenteria. Le guardie lo bloccano decise ad arrestarlo per l'ennesimo crimine, ma il vescovo lo scagiona dalle accuse. Colpito da questo atteggiamento, Jean Valjean decide di cambiare strada e seguire la via della rettitudine.
Alcuni anni dopo è diventato il sindaco di una piccola cittadina ed è il proprietario della maggior fabbrica. Nello stesso paese arriva un nuovo ispettore di polizia: l'ispettore Javert. Costui è una ex guardia carceraria e riconosce il vecchio gaelotto Valjean, per cui inizia a perseguitarlo per riportarlo in prigione. Nel frattempo Valjean decide di prendersi cura di Cosette, la figlia di una prostituta, morta per colpa dello stesso ispettore. Dopo aver venduto la fabbrica a suoi operai, insieme a Cosette fugge a Parigi e si rifugia in un convento.
Dopo diversi anni, finalmente, decide di uscire dal convento, soprattutto per la richiesta di Cosette. Cosette si innamora di Marius, un giovane repubblicano che lotta contro la monarchia. Marius viene ferito, e Jean lo salva dopo la fallita rivoluzione, nella quale aveva risparmiato la vita al prefetto Javert, che non aveva mai smesso di dargli la caccia. Alla fine proprio quest'ultimo, che aveva arrestato Jean, si pente, lo libera e si suicida annegando nella Senna.
Prodotto dalle società Mandalay Entertainment e TriStar Pictures, il film venne girato ai Barrandov Studios di Praga, nella città stessa (la casa di Valjean e Cosette si trova a Praga ed era già stata utilizzata come casa di Mozart nel film Amadeus) e a Parigi.
Il film ha incassato un totale di 14.096.321 dollari negli Stati Uniti, di cui 5.011.840 nella prima settimana di programmazione.

I promessi sposi è un celebre romanzo storico di Alessandro Manzoni, ritenuto il più famoso e il più letto tra quelli scritti in lingua italiana. Preceduto dal Fermo e Lucia, spesso considerato romanzo a sé, fu pubblicato in una prima versione nel 1827 (detta "ventisettana"); rivisto in seguito dallo stesso autore, soprattutto nel linguaggio, fu ripubblicato nella versione definitiva fra il 1840 e il 1842 (detta "quarantana"). 
Ambientato tra 1628 e il 1630 in Lombardia durante il dominio spagnolo, fu il primo esempio di romanzo storico della letteratura italiana. Il romanzo si basa su una rigorosa ricerca storica e gli episodi del XVII secolo, come ad esempio le vicende della monaca di Monza (Marianna de Leyva y Marino) e la Grande Peste del 1629–1631, si fondano su documenti d'archivio e cronache dell'epoca. Il romanzo di Manzoni viene considerato non solo una pietra miliare della letteratura italiana - in quanto è il primo romanzo moderno di questa tradizione letteraria - ma anche un passaggio fondamentale nella nascita stessa della lingua italiana. 
I promessi sposi, inoltre, sono considerati l'opera più rappresentativa del romanticismo italiano e una delle massime della letteratura italiana per la profondità dei temi (si pensi alla filosofia della storia in cui, cristianamente, opera l'insondabile Grazia divina nella Provvidenza). Inoltre, per la prima volta in un romanzo di tale successo, i protagonisti sono gli umili e non i ricchi e i potenti della storia. Il romanzo, infine, per la sua popolarità presso il grande pubblico e per il vivace oggetto d'interesse da parte della critica letteraria tra XIX e XX secolo, è stato rielaborato in forme artistiche, che vanno dalla rappresentazione teatrale al cinema, dall'opera lirica alla fumettistica.
La prima idea del romanzo risale al 24 aprile 1821, quando Manzoni cominciò la stesura del Fermo e Lucia, componendo in circa un mese e mezzo i primi due capitoli e la prima stesura dell'Introduzione. Interruppe però il lavoro per dedicarsi al compimento dell'Adelchi, al progetto poi accantonato della tragedia Spartaco e alla scrittura dell'ode Il cinque maggio. Dall'aprile del 1822 il Fermo e Lucia fu ripreso con maggiore lena e portato a termine il 17 settembre 1823: il Manzoni dichiarò, nella lettera all'amico Claude Fauriel del 9 novembre dello stesso anno, di aver portato a termine una nuova creazione letteraria caratterizzata dalla tendenza al vero storico. L'oggetto della vicenda fu offerto al Manzoni dalla lettura di alcuni manoscritti recanti episodi realmente accaduti (le minacce ad un curato di campagna per non far celebrare il matrimonio tra due giovani, per esempio) che saranno centrali per lo sviluppo della trama.
La vicinanza della stesura della tragedia, del carme in ode di Napoleone e del romanzo, mostrano affinità tematiche molto evidenti, come lo sviluppo della Provvidenza, della vanità delle cose umane rispetto alla grandezza di quelle celesti e la negatività ontologica della realtà, dominata dal binomio oppressi-oppressori (quest'ultima concezione maturata nel soggiorno parigino del 1818-1820, grazie alla conoscenza del filosofo Augustin Thierry). Ermengarda, tanto quanto Napoleone e gli umili del romanzo manzoniano, sono, seppur nelle loro diversità biografiche ed esistenziali, soggetti alla legge dell'oppressione che regna nella realtà storica dell'umanità: la provvida sventura di Ermengarda, che è stata liberata dal dolore per il ripudio dell'amato Carlo per giungere alla pace celeste, non è dissimile dalle sventure dell'imperatore francese che, tramite la dura prova dell'esilio e la riflessione sulla vanità delle conquiste militari, è salvato dal dolore in cui annaspava tramite la valida man che 
Il concerto operato dalla Provvidenza nella redenzione degli oppressi dalla negatività della storia regna nell'intera economia del romanzo: le conversioni di Fra Cristoforo, quella finale della Monaca di Monza e lo stesso sviluppo umano di Renzo durante le sue traversie e l'incontro finale con Don Rodrigo mostrano come, attraverso i disegni di Dio, i vari protagonisti raggiungano quella consapevolezza che li possano innalzare al di sopra delle tragiche vicende storiche di cui sono stati gli oppressi.
Il Fermo e Lucia non va considerato come laboratorio di scrittura utile a preparare il terreno al futuro romanzo, bensì come opera autonoma, dotata di una struttura interna coesa e del tutto indipendente dalle successive elaborazioni dell'autore. Rimasto per molti anni inedito (sarebbe stato pubblicato solo nel 1915, da Giuseppe Lesca, col titolo Gli sposi promessi), il Fermo e Lucia viene oggi guardato con grande interesse. Anche se la tessitura dell'opera è meno elaborata di quella de I promessi sposi, nei quattro tomi del Fermo e Lucia si ravvisa un romanzo irrisolto a causa delle scelte linguistiche dell'autore che, ancora lontano dalle preoccupazioni che preludono alla terza e ultima scrittura dell'opera, crea un tessuto verbale ricco, ove s'intrecciano e si alternano tracce di lingua letteraria, elementi dialettali, latinismi e prestiti di lingue straniere. Nella seconda Introduzione a Fermo e Lucia l'autore definì la lingua usata «un composto indigesto di frasi un po' lombarde, un po' toscane, un po' francesi, un po' anche latine; di frasi che non appartengono a nessuna di queste categorie, ma sono cavate per analogia e per estensione o dall'una o dall'altra di esse», definita anche come buona lingua. Oltre all'aspetto linguistico, che Manzoni maturerà per tutti gli anni '20 e '30 (fino alla stesura della Quarantana), il Fermo e Lucia differisce profondamente da I promessi sposi per la struttura narrativa più pesante, dominata dalla suddivisione in quattro tomi e dalla mancata scorrevolezza dell'intreccio narrativo, dovuta ai frequenti interventi dell'autore o alla narrazioni dettagliate delle vicende di alcuni protagonisti («una cooperativa di storie e "biografie"»), specie della Monaca di Monza.
Differente per struttura narrativa, cornice, presentazione dei personaggi e uso della lingua è invece la prima edizione de I promessi sposi, rivisitata dal Manzoni grazie all'aiuto degli amici Ermes Visconti e Claude Fauriel. Questa stesura dell'opera (la cosiddetta ventisettana, che è la prima edizione a stampa) fu pubblicata da Manzoni nel 1827 (in tre tomi distinti tra il 1825 e 1827) con il titolo I promessi sposi, con l'aggiunta del sottotitolo storia milanese del sec. XVII, scoperta e rifatta da Alessandro Manzoni, riscuotendo un notevole successo di pubblico. La struttura più equilibrata (quattro sezioni di estensione pressoché uguale), la decisa riduzione di quello che appariva un "romanzo nel romanzo", ovvero la storia della monaca di Monza, la scelta di evitare il pittoresco e le tinte più fosche a favore di una rappresentazione più aderente al vero, sono i caratteri di questo che è in realtà un romanzo diverso da Fermo e Lucia. 
Oltre alla struttura linguistica, cambiano anche i nomi dei personaggi e, in alcuni casi, anche il loro carattere. Oltre a Fermo che diventa Renzo, il nobile Valeriano diventa definitivamente Don Ferrante, così come il Conte del Sagrato cambia il suo nome nel ben più celebre Innominato. In quest'ultimo caso, il personaggio cambia radicalmente: il Conte del Sagrato non possiede l'indole riflessiva, tragicamente esistenziale nel rimembrare le sue colpe, della sua controparte dell'Innominato. Il Conte del Sagrato, infatti, è «un killer d'alto rango, che delinque per lucro [...] ha anche una tinteggiatura politica antispagnola», elementi non presenti nell'Innominato.
Linguisticamente, Manzoni abbandona il composto indigesto linguistico dell'edizione precedente per avvicinarsi al toscano in quanto è ritenuta dal Manzoni, per il suo lessico "pratico" utilizzato sia presso gli aristocratici che i popolani, la lingua più efficace per dare un tono realistico e concreto al suo romanzo. Manzoni, che in famiglia parlava o il francese (lingua della nobiltà e delle classi colte) o il dialetto milanese, tra il 1824 (ancor prima del termine della stesura) e il 1827 cercò di imparare il toscano attraverso strumenti linguistici, utilizzando il dizionario Cherubini (italiano-milanese) e il Grand dictionnaire français-italien di François d'Alberti de Villeneuve per la traduzione in italiano dei lemmi francesi. Non era tuttavia soddisfatto del risultato ottenuto, poiché il linguaggio dell'opera era ancora troppo debitore delle proprie origini lombarde, e quindi artificioso. Nello stesso 1827, si recò a Firenze, per "risciacquare – come disse – i panni in Arno" e sottoporre il romanzo ad un'ulteriore e più accurata revisione linguistica, affrancandola dal dialetto toscano in generale, e rendendola aderente al dialetto fiorentino, visto ancor più adatto al realismo che si prefiggeva. Una scelta destinata ad incidere profondamente nella nascita dell'italiano standard del neonato Regno d'Italia, grazie alla relazione che il Manzoni stesso inviò, nel 1868, al ministro per l'istruzione Broglio per l'insegnamento dell'italiano nelle scuole statali.
L'edizione definitiva de I promessi sposi, realizzata tra l'ottobre del 1840 e il novembre del 1842 con l'aggiunta in appendice della Storia della colonna infame, fu decisa sia per la volontà da parte dell'autore di rinnovare l'impianto stilistico e linguistico della ventisettana dopo l'esperienza fiorentina, sia per la spinta che Manzoni ricevette da parte della seconda moglie, Teresa Borri - grande ammiratrice dell'opera manzoniana -, e da quella dell'amico di lunga data Tommaso Grossi, i quali intravedevano numerosi introiti dalla nuova edizione. La revisione della seconda edizione, che essenzialmente differisce da quella del 1827 per la revisione linguistica dal toscano al fiorentino colto, vide il prezioso aiuto della fiorentina Emilia Luti, governante dei figli dello scrittore, con la quale mantenne un'intensa corrispondenza epistolare anche dopo che l'istitutrice lasciò i Manzoni per i Litta-Modigliani. Alcuni critici suggeriscono altresì che l'ormai ultracinquantenne Manzoni, distaccato da anni di inattività poetica, abbia deciso di smussare alcune espressioni troppo vicine alla sfera lirica.
Il successo dell'opera manzoniana comportò, in un'epoca in cui non esisteva ancora il diritto d'autore, il proliferare di edizioni abusive. Tali edizioni spinsero Manzoni a dotare l'edizione di alcune attrattive in più: un corredo di illustrazioni, l'utilizzo della carta e dell'inchiostro migliori e l'aggiunta, in allegato, di un romanzo del tutto nuovo, Storia della colonna infame. Per le illustrazioni Manzoni pensò dapprima a Francesco Hayez, che ne inviò due a Parigi, ma il celebre pittore rinunciò affermando che un simile lavoro gli avrebbe procurato danni alla vista. Lo scrittore chiese quindi aiuto in Francia all'amica Bianca Milesi, che si rivolse al pittore francese Louis Boulanger, ma nemmeno questo tentativo, testimoniato da un solo disegno, si rivelò fruttuoso. Quando Francesco Gonin, giovane e promettente pittore piemontese, fu ospitato a Milano da Massimo d'Azeglio, Manzoni riconobbe in lui la persona giusta. 
Il suo lavoro convinse pienamente l'autore, che con il Gonin intrattenne nei primi mesi del 1840 una fitta corrispondenza. Il rapporto fra i due fu di grande intesa: lo scrittore guidò la mano del pittore nella composizione di questi quadretti. L'aver trovato l'illustratore non era tuttavia sufficiente: era necessario anche un buon incisore. Per tramite del pittore e incisore Giuseppe Sacchi, Manzoni riuscì a far venire dalla Francia i transalpini Bernard e Pollet e l'inglese Sheeres. La direzione del lavoro fu affidata al Gonin, incaricato di valutare e approvare le incisioni. Siccome queste andavano però a rilento, l'autore fece pressione sul Sacchi affinché venissero inviati d'oltralpe altri collaboratori, e fu accontentato con l'arrivo dei francesi Victor e Loyseau. A questo punto Manzoni poté infine occuparsi del contratto con gli stampatori Redaelli e Guglielmini, firmato il 13 giugno 1840.
La Storia della colonna infame, ricostruzione del clima di intolleranza, ferocia e alienazione in cui si svolgevano i processi contro gli untori al tempo della peste raccontata nel romanzo, inizialmente fu appendice nel Fermo e Lucia per poi essere aggiunta, dopo essere stata rielaborata linguisticamente e strutturalmente, alla Quarantana nel 1842. La vicenda, che affronta la tragica vicenda del barbiere Gian Giacomo Mora e dell'ufficiale di sanità Guglielmo Piazza, accusati di aver contribuito a diffondere la pestilenza attraverso presunti intrugli preparati dal Mora e affidati poi al Piazza, è una ferma e violenta condanna dell'illogicità della feroce superstizione della massa popolare e della tortura usata dalle autorità per estorcere le presunte colpe dei due. Secondo alcuni studiosi non sarebbe un'appendice, ma il vero finale del romanzo, come dimostrerebbe l'impaginazione stessa, stesa dallo stesso Manzoni. Interessante anche l'analisi narratologica dell'opera manzoniana, da cui si comprende la distanza esistente fra narratore e autore.
Il romanzo manzoniano presenta varie analogie, ma anche evidenti differenze, con il romanzo storico dello scozzese Walter Scott, Ivanhoe, ambientata nel Medioevo inglese sullo sfondo delle lotte e della successiva unione tra i normanni invasori e le popolazioni preesistenti, in primo luogo i sassoni. Manzoni, che non conosceva l'inglese, durante il soggiorno parigino del 1818-1820 poté leggere il capolavoro di Scott in un'edizione francese. Una volta ritornato a Milano lo scrittore, dalla sua villa di Brusuglio si fece inviare attraverso il direttore della Biblioteca di Brera Gaetano Cattaneo, gli altri romanzi di Scott tradotti in francese (La sposa di Lammermoor, Il Monastero, Waverly e altri). 
Il filo rosso conduttore tra lo scrittore scozzese e Manzoni si riscontra sul piano prettamente storico (anche se Manzoni critica le eccessive libertà creative di Scott, sottolineandone la diseguale fedeltà alle fonti) e sulle riscostruzioni paesaggistiche, mentre il Nostro si disinteressa dell'avvicendarsi dei fatti avventurosi che rendono veloce e spigliata la trama dell'Ivanhoe, trama che richiama le antiche epopee cavalleresche del ciclo arturiano e dell'Orlando Furioso dell'Ariosto. I personaggi di Ivanhoe non rispecchiano quella complessità d'anima, quel «guazzabuglio del cuore umano» che invece caratterizzano così fortemente i personaggi de I promessi sposi, costantemente immersi in un dinamismo storico realistico che sembra essere molto distante dal mondo fantastico dell'Inghilterra medioevale dipinta da Scott.
Dipoi, se nell'opera manzoniana c'è un forte interesse "civile", inteso a fornire, tramite il romanzo, un'unità linguistica e delle solide basi morali ai lettori, in quella dello Scott tale dimensione è totalmente assente, in quanto indirizzata maggiormente al divertimento dei lettori che al formarli secondo precise intenzioni civico-pedagogiche. Tra i modelli che Manzoni alfine usufruì si ritrovano Laurence Sterne (1713-1768) e i romanzi gotici, quali Il castello di Otranto di Horace Walpole nella parte relativa al Castello dell'Innominato e, più esplicitamente, nel legame che unisce il cappuccino manzoniano al frate francescano descritto nel Viaggio sentimentale di Yorik.
Il romanzo manzoniano rientra, dunque, all'interno del genere del romanzo storico, impresa assai ardua in Italia dove, a causa della mancanza di unità linguistica e della conseguente inesistenza di modelli (se si eccettuano i romanzi barocchi, completamente distanti dall'obiettivo della temperie romantica), di romanzi nel senso moderno del termine non erano stati scritti neppure uno. L'esigenza di passare dalla tragedia al romanzo storico (quello che poi Manzoni definirà come una «mistura di storia e invenzione») risiedeva in un'esigenza, di primo luogo, morale per la risoluzione di quello che Angelo Stella ha definito «pessimismo cristiano», ovvero della necessità di far vincere in questo mondo a dei personaggi di fantasia le sfide della storia, elemento che non poteva essere accolto nella veridicità storica delle tragedie, ove la rivincita poteva avvenire solo nell'aldilà. Inoltre, il genere del romanzo permetteva al narratore di far prevalere la parte del vero poetico rispetto al vero storico, come delucidato da Gino Tellini:
La scelta degli "umili" quali protagonisti dell'intera storia, attorniati dai "grandi" che entrano ed escono dalle loro vite, fu una scelta maturata non solo dalla temperie romantica che si stava facendo sentire anche a Milano con l'attività di scrittori quali Carlo Porta e Ludovico di Breme, ma soprattutto grazie all'incontro che Manzoni fece con lo storico e idéologue Augustin Thierry a Parigi nel suo secondo soggiorno del 1819-1820. Il Thierry, sostenitore dell'ideale borghese e patrocinatore di una storia in cui i protagonisti non sono i grandi, ma gli oppressi, gettò il seme nel cuore di Manzoni nel redigere una storia che avesse al centro non gli eroi secondo i prototipi della tradizione letteraria, ma semmai dei veri e propri "antieroi".
Benché sia considerato il modello per eccellenza del romanzo storico italiano, in realtà l'opera va ben oltre i ristretti limiti di tale genere letterario: Manzoni infatti, attraverso la ricostruzione dell'Italia del Seicento, non tratteggia soltanto un grande affresco storico, ma prefigura degli evidenti parallelismi con i processi storici di cui era testimone nel suo tempo, non limitandosi a indagare il passato; bensì, riflettendo su costanti umane – di carattere culturale, psicologico, spirituale, sociale e politico – l'autore traccia anche un'idea ben precisa del senso della storia, oltre che del rapporto che il singolo ha con gli eventi storici che lo coinvolgono.
Davanti a questo rigoroso spirito d'osservazione della realtà che circonda le vicende dei protagonisti, I promessi sposi si possono ritenere un romanzo che apre la via alla corrente del realismo italiano: la descrizione dettagliata nei minuti resoconti storici delle digressioni; l'analisi psicologica e fisica dei singoli personaggi - personaggi non più solo appartenenti alla grande storia, ma anche agli umili - l'attenzione verso una realtà non più mitizzata e idealizzata come nella produzione romantica inglese o tedesca, ma inserita nella quotidianità del Seicento sono indizi che apriranno, in un certo modo, la strada al verismo verghiano. Eurialo de Michelis, nel capitolo Preliminari ai "Promessi Sposi", conferma il tono profondamente realistico che il romanzo assume anche per la stessa natura del Manzoni, e non solo per esigenze estetiche:È allo stesso tempo romanzo di formazione, sulla scia già tracciata dai Bildungsroman tedeschi quali il Wilhelm Meister di Goethe: si veda in particolare il percorso umano di Renzo, da ingenuo contadino ad abile – troppo – attivista politico fino ad accorto e saggio nei confronti delle insidie del mondo, ma per alcune ambientazioni e vicende presenti (la monaca di Monza, il rapimento di Lucia segregata poi nel castello dell'Innominato), ha anche caratteristiche che lo possono accomunare ai romanzi gotici sette-ottocenteschi.
Le fonti cui Manzoni attinse per la ricostruzione delle vicende della Milano Seicentesca e di alcuni personaggi furono essenzialmente: il Mediolani Historia Patriae di Giuseppe Ripamonti (1573-1643), monumentale storia di Milano ricchissima di informazioni sulla peste del 1630 , sulla vicenda di don Bernardino Visconti, il personaggio storico cui Manzoni si ispirò per l'Innominato) e sulla tragica storia di suor Marianna de Leyva; l'Economia e statistica di Melchiorre Gioia (1763-1829), fonte utile per ricostruire il panorama sociale ed economico della Lombardia spagnola e quindi il grave stato di miseria in cui versava la popolazione, costretta ad emigrare in Paesi vicini quali la Repubblica di Venezia. La Monaca (La Religieuse) di Denis Diderot, modello che ha potuto arricchire d'immaginazione la mente del Manzoni riguardo a suor Gertrude, anche se il critico Giovanni Macchia ne sottolinea la distanza perché «serrato in tutte le sue parti come un'opera filosofica», e quindi lontana dal realismo che Manzoni invocava. Da ricordare è anche lo scritto De Pestilentia di Federigo Borromeo, dalla cui lettura Manzoni si ispirò in generale per l'ambientazione della Milano devastata dal morbo, e più in particolare per l'episodio della madre di Cecilia. Infine, come ricordato dal Manzoni nel capitolo XXXI, per la nitida narrazione della pestilenza l'autore si servì anche del Ragguaglio dell'origine et giornali successi della gran peste di Alessandro Tadino.
La narrazione prende le mosse da un manoscritto anonimo del XVII secolo, che racconta la storia di Renzo e Lucia: un topos che nella letteratura mondiale era già stato utilizzato spesse volte, come nel caso del Don Quijote di Miguel de Cervantes (il manoscritto in aljamiado di Cide Hamete Benengeli), dell'Orlando innamorato di Matteo Maria Boiardo e dell'Orlando Furioso di Ludovico Ariosto. Nulla è noto dell'autore del manoscritto, salvo che ha conosciuto da vicino i protagonisti della vicenda e che quindi si presenta in uno stile seicentesco ironicamente criticato dall'autore e perciò "modernizzato" nella lingua. Il topos della trascrizione della vicenda narrata da un testo o trascritta dalla voce diretta di uno dei protagonisti, inoltre, permette all'autore di giocare sull'ambiguità stessa che sta alla base del moderno romanzo realistico-borghese, ovvero il suo essere un componimento di fantasia che spesso non disdegna di proporsi ai suoi lettori come documento storico reale ed affidabile. Si viene a creare un trinomio Renzo-Anonimo-Manzoni in cui la finzione letteraria adoperata da quest'ultimo permette una falsa stratificazione delle opinioni dei singoli narratori, determinando di conseguenza una duplice prospettiva nella quale vengono visti gli avvenimenti: una secondo i fatti narrati, attribuiti all'autore del manoscritto; l'altra secondo i commenti e le riflessioni del romanziere sulle vicende trattate.
La finzione narrativa dell'Anonimo del manoscritto permette all'autore di intervenire nel corso della vicenda, sentenziando dei veri e propri commenti sulle azioni dei suoi personaggi in modo ironico e paternalistico. Per l'ironia, basti pensare al paragone che Manzoni usò per tratteggiare il carattere pavido di Don Abbonio con la risolutezza del principe di Condé prima della Battaglia di Rocroi o alla famosa locuzione «la sventurata rispose» in riferimento al traviamento interiore di Gertrude; per il paternalismo, concetto sviluppato da Antonio Gramsci nei Quaderni dal Carcere, si intende la posizione bonaria e protettrice dell'aristocratico Manzoni che mostra compassione solo in nome della morale cattolica verso gli ultimi, e non per una vera solidarietà di classe sociale che deve essere inalterata. Ancora, il narratore Manzoni giudica con acrimonia i vizi del Seicento, la sua corruzione, il suo modo di intendere cultura e tutta l'ortoprassi degli uomini di quell'epoca: l'ironia addotta verso la cultura di Don Ferrante; la condanna sferzante verso il presunto ruolo malefico degli untori; l'ironia patetica mostrata verso la scelta del cardinale Federigo di indire la processione con le reliquie di san Carlo per porre fine alla pestilenza e l'aggravamento della diffusione del contagio il giorno dopo sono solo alcuni dei numerosi interventi dell'autore nel commentare lo sviluppo della storia, rendendo più fluido e diretto il suo intervento che, nelle tragedie, era relegato ai cori. Ne consegue, infine, che il narratore del romanzo è un narratore onnisciente:
Manzoni, nella sua Lettera Sul romanticismo al Marchese Cesare D'Azeglio del 1823, aveva dichiarato esplicitamente che la funzione dell'arte e della letteratura, per lui, deve orientare i lettori secondo tre coordinate estetico-paideutiche ben precise:Nel caso del romanzo, il veicolo morale dunque deve passare attraverso una narrazione che attiri l'attenzione del lettore per la veridicità delle vicende (scelta del Seicento) in cui, grazie all'infusione della finzione narrativa, si è capaci di rendere attraente e piacevole al lettore la vicenda narrata, purché vi sia l'utile come finalità. Tale scopo è quello di elevare moralmente il lettore che legge il romanzo, eliminando qualsiasi parte sconveniente o che possa, in qualche modo, traviare la sensibilità di determinati lettori. Questo proposito è soprattutto esposto nel Fermo e Lucia, come risulta dalle stesse parole del Manzoni:
Il romanzo, dunque, deve attendere ad altri scopi, che siano di utilità alla società e alla fraternità umana: «come sarebbe la commiserazione, l'affetto al prossimo, la dolcezza, l'indulgenza, il sacrificio di se stesso: oh di questi non v'ha mai eccesso».
Oltre al proposito espresso nel Fermo e Lucia, Manzoni spinge l'intenzione moralista a più alte vette, rendendo la Provvidenza divina il "motore" che può permettere l'esplicazione di tale condotta. Il romanzo, pertanto, assume una forte connotazione morale intrisa dell'escatologia cristiana, dominata dalla presenza della Provvidenza nella storia e nelle vicende umane. Il male è presente, il gioco di forze contrapposte genera effetti a volte disastrosi nella storia dei protagonisti, ma Dio non abbandona gli uomini e la fede nella Provvidenza, nell'opera manzoniana, permette di dare un senso ai fatti e alla storia dell'uomo, come emerge alla conclusione del romanzo stesso:
Luciano Parisi, sulla scia della conclusione formulata dal Manzoni per bocca di Renzo e Lucia, asserisce per l'appunto che la Provvidenza è «l'oggetto imprecisato ed imprecisabile di una 'fiducia indeterminata' (PS, p. 362), di una fede più istintiva che razionale, che sopravvive ai dolori e fortifica contro di essi». La Provvidenza agisce in modo misterioso e secondo schemi che non seguono i ragionamenti degli uomini, compiendo il suo scopo anche attraverso eventi dolorosi, ricollegando il tutto alla celebre espressione della provvida sventura. Si possono recare numerosi esempi al riguardo: le conversioni di Ludovico (fra Cristoforo) e dell'Innominato avvengono all'improvviso, dopo eventi traumatici subitanei (l'omicidio causato da Ludovico) o ripetuti (gli omicidi perpetrati dall'Innominato nel corso degli anni). Nel primo caso, l'arrogante Ludovico si macchia di un delitto e, ricoverato presso il vicino convento dei capuccini, durante la convalescenza, «gli parve che Dio medesimo l’avesse messo sulla strada, e datogli un segno del suo volere, facendolo capitare in un convento, in quella congiuntura»; nel secondo, la Provvidenza fa breccia nel cuore già tumultuante dell'Innominato per mezzo di una spaventata Lucia che, nella foga, proferisce la frase che scatenerà la conversione del criminale: «Dio perdona tante cose, per un’opera di misericordia!», conversione che giungerà a pieno compimento dopo la terribile notte e l'incontro col cardinale Federigo Borromeo nel capitolo seguente.
Ma la questione della Provvidenza delineata da Manzoni è assai diversa, invece, da quella presentata dai suoi personaggi: nessuno di loro (se non Fra Cristoforo e il Cardinale) definisce in modo nitido come Dio operi nella storia, passando da interpretazioni perlomeno accettabili (il voto alla Madonna che Lucia compie mentre è prigioniera dell'Innominato, e la sua liberazione intravista quale segno della benevolenza divina) a quelle blasfeme di Don Abbondio (la peste è vista come una «gran scopa» provvidenziale) e di Don Gonzalo de Cordoba che, davanti all'avanzare della peste portata dai Lanzichenecchi, afferma che ci penserà la Provvidenza a risolvere tutto. Si ha quindi una pluralità di visioni, che tolgono ai promessi sposi l'epiteto di Epopea della Provvidenza, visto che l'autore vi accenna appena. Solo alla fine del romanzo emerge il vero volto della Provvidenza divina, scoperta che illumina la realtà dell'agire di Dio nella Storia e che spinse Parisi a "ridefinire" l'epiteto dell'opera manzoniana: « Si potrebbe dire, in questo senso, che i promessi sposi sono il romanzo della fede nella Provvidenza, più che il romanzo della Provvidenza…».
Perché la Provvidenza potesse manifestarsi, secondo l'intenzione dell'autore, al massimo della sua epifania salvifica, era necessario che il retroterra storico culturale in cui ambientare il romanzo fosse dominato dal male, dalla violenza e dall'ignoranza. La profonda disistima che l'illuminista Manzoni nutriva verso il Seicento, secolo della decadenza morale, civile e culturale, rendeva tale periodo perfetto nelle intenzioni programmatiche dell'autore:
La Lombardia, nella prima metà del XVII secolo, viveva uno dei periodi più bui della sua storia. Retta da una classe di potenti inetta e corrotta e da un governatore assente e dedito esclusivamente all'esecuzione degli ordini imposti da Madrid, quello che era il Ducato di Milano divenne il crocevia degli eserciti ispano-imperiali impegnati nella sanguinosa guerra dei trent'anni (1618-1648), che in Italia si declinò nella guerra di successione al Ducato di Mantova. Sempre sul finire degli anni '20, prima dello scoppio della terribile pestilenza che decimerà la popolazione lombarda, si era abbattuta una rovinosa carestia - accennata in più passaggi nel corso della storia - che porterà alla rivolta dei forni dell'XII capitolo. Il malcostume, l'inefficacia delle grida di giustizia e la violenza che dilaga a livello regionale nel fenomeno dei bravi si declinano, inevitabilmente, nel vissuto quotidiano dei protagonisti. 
Gli esempi sono molteplici: la violenza compiuta dai bravi di don Rodrigo a don Abbondio nel capitolo primo; i tentativi, sempre da parte del signorotto spagnolo, di sottomettere Lucia ai suoi desideri; la violenza che "la vittima" don Abbondio compie su Renzo, sfoggiando una cultura classicheggiante e teologica che il giovane analfabeta non può comprendere; la violenza psicologica perpetrata dal padre di Gertrude per monacarla forzatamente e quella che la stessa userà contro la conversa Caterina insieme all'amante Egidio per farle tacere della relazione segreta. Il culmine della violenza, «nella quale affoga collettivamente una civiltà sbagliata...per una purificazione...quale premessa necessaria alla ricostruzione della società», è infine la terribile pestilenza in cui le vicende dei personaggi si riallacciano in una Milano completamente devastata in ogni aspetto della sua vita sociale. Nonostante la desolazione e la morte imperante, è qui che Renzo trova quella pietà che lo spingerà a riconciliarsi con don Rodrigo morente e che spingerà Lucia a riconsiderare il voto per unirsi definitivamente con Renzo, aprendosi agli imperscrutabili disegni che la Provvidenza opera nei cuori loro e degli uomini.
Un ruolo fondamentale nell'economia del romanzo è la presenza del paesaggio, inteso sia nella sua veste naturalistica, quanto in quella antropologica. Domina, infatti, il paesaggio familiare di Lombardia, con i suoi cieli, i suoi monti, le sue acque e la sua mite luce autunnale: «Quel cielo di Lombardia così bello quand'è bello, così splendido, così in pace». Il paesaggio è calato nella realtà storica e umana del romanzo. La sobrietà delle descrizioni è il risultato di uno scarnimento ricco di possibilità liriche ed evocative; i passi descrittivi sono trascrizioni di un momento di vita interiore. In effetti l'intero incipit dell'opera è una dettagliata descrizione del paesaggio del Lecchese che, secondo un andamento geo-descrittivo centripeto adottato dal Manzoni, giunge a inquadrare Lecco e il viottolo su cui cammina don Abbondio, per poi riportare l'attenzione del lettore all'orizzonte e ai monti circostanti. 
Manzoni segue la concezione, propria del Romanticismo, di un paesaggio proiezione di emozioni, sensazioni, stati d'animo dei personaggi. Per esempio il paesaggio è oggettivo e realistico nel primo capitolo ("Quel ramo del lago di Como..."); descritto con affettuosa nostalgia e profonda, accorata intimità da Lucia nell'Addio ai monti; pauroso e minaccioso nel bosco sull'Adda (cap. XVII, 94-105) allorché l'animo di Renzo è pieno di timori, ansie, tensione e stanchezza; aspro, arido, minaccioso e incutente paura nella valle del castello dell'Innominato, del quale rispecchia la personalità e lo stile di vita; diventando poi, parallelamente alla conversione dello stesso, un luogo di sicurezza in cui si può finalmente rifugiare.
Nella descrizione dei luoghi e dei paesaggi, bisogna ricordare l'uso, da parte dell'Anonimo/Manzoni, degli asterischi, come in occasione di due analessi all'inizio del IV capitolo (come nella biografia di Fra Cristoforo) e all'inizio della biografia di Gertrude (capitolo IX, 256 e segg.). L'espediente, come scritto nell'Introduzione, è motivato dall'ipotetico autore del manoscritto con l'opportunità di attribuire un certo anonimato e una certa indefinitezza alla vicenda, per rispetto e prudenza nei riguardi di casate e personaggi che al tempo di quello scritto (il Seicento) potessero essere ancora vivi: «[...] questi asterischi vengono tutti dalla circospezione del mio anonimo», scrive Manzoni nel IV capitolo.
Il critico Ezio Raimondi ha intitolato il suo volume contenente i suoi saggi su I promessi sposi col seguente titolo: Il romanzo senza idillio. Nel romanzo manzoniano, difatti, manca il lieto fine tipico delle favole o dei racconti della tradizione letteraria, in nome del realismo cui l'autore intende ispirarsi. Ne sono segno il fatto che don Abbondio si abbandoni ad una "danza macabra" per l'annuncio della morte di Don Rodrigo; e che il marchese erede di don Rodrigo non prenda parte al convito nuziale allo stesso tavolo coi due sposi, segno della rinnovata disparità sociale; e che la gente, la quale tanto aveva sentito delle vicende di Renzo e Lucia, al vedere la giovane, ne rimanesse delusa, credendo che la giovane avesse «i capelli proprio d’oro, e le gote proprio di rosa, e due occhi l’uno più bello dell’altro», tipico della tradizione epico-cavalleresca: così, infatti, era dipinta l'Angelica ariostesca. Il matrimonio tra Renzo e Lucia, l'avviamento dell'attività mercantile di Renzo e l'allietamento della loro unione con l'arrivo dei figli si inserisce in un quadro denotato da forti tinte realiste, dove la vita quotidiana è costellata sia da lieti eventi, ma anche da altre sventure o grattacapi. Insomma, una «quotidianità disabbellita e diseroicizzata».
Il romanzo, nel passaggio dal Fermo e Lucia a I promessi sposi, come si è visto, cambiò notevolmente la propria struttura narrativa, passando dalla struttura nei tre grandi blocchi narrativi (i tomi) alla semplice divisione in capitoli, così strutturati:
cap. I-VIII: introduzione, presentazione dei personaggi e vicende all'interno del villaggio natio (definita anche «parte paesana»).
IX: separazione di Renzo da Lucia; presentazione della giovane a suor Gertrude e analessi biografica di quest'ultima.
X: prosecuzione della vicenda di Gertrude, della sua relazione con Egidio e dell'omicidio della conversa; don Rodrigo si informa su dove si trovino Renzo e Lucia.
XI-XVII: «romanzo cittadino» di Renzo e suo riparo nella bergamasca dal cugino Bortolo.
XVIII: Lucia e Gertrude; trasferimento di Fra' Cristoforo a Rimini e introduzione al flashback sul motivo di tale trasferimento.
XIX: colloquio tra il Conte Zio e il padre provinciale dei cappuccini; presentazione dell'Innominato.
XX: don Rodrigo chiede aiuto all'Innominato per rapire Lucia; l'Innominato incarica Egidio del rapimento, il quale a sua volta ricatta Gertrude, restia a tradire la giovane; rapimento di Lucia.
XXI: arrivo di Lucia al castello dell'Innominato e descrizione della tormentata notte di quest'ultimo; arrivo, nel paese vicino, del cardinale Federigo Borromeo.
XXIV: liberazione di Lucia; la famiglia del sarto del paese accoglie Lucia e la madre in casa propria; colloquio tra Federigo, Lucia e Agnese; l'Innominato annuncia a chi abita con lui la sua intenzione di cambiare vita.
XXV: Lucia è affidata alle cure di Don Ferrante e di Donna Prassede; rimprovero di Federigo a don Abbondio.
XXVI: continua il colloquio tra i due prelati; Lucia parte per Milano insieme ai suoi nuovi protettori, senza aver avvisato prima la madre del voto che fece alla Madonna per uscire sana e salva dalle mani dell'Innominato.
XXVII: digressione storica sulla guerra di successione al Ducato di Mantova; rapporto tra Donna Prassede e Lucia; la figura di Don Ferrante.
XXVIII-XXX: peggioramento della carestia; discesa dei lanzichenecchi; don Abbondio, Agnese e Perpetua trovano rifugio nel castello dell'Innominato; ritorno dei tre al villaggio non appena l'esercito è passato.
XXXI-XXII: diffusione della pestilenza prima nel contado, poi a Milano; la psicosi generale e gli untori; processione con le reliquie di san Carlo per implorare la fine del contagio
XXXIII: Don Rodrigo si ammala di peste; Renzo, guarito dal morbo, si accinge a ritornare a Milano a cercare Lucia, passando prima dal suo villaggio, dove trova don Abbondio, afflitto dal dolore per la morte di Perpetua, e un amico del paese. Alla sera Renzo giunge alle porte di Milano.
XXXIV: desolazione di Milano martoriata dalla peste; episodio della madre di Cecilia.
XXXV-XXXVI: Renzo al Lazzaretto, incontro con Fra' Cristoforo, con Don Rodrigo morente e lo scioglimento del voto di Lucia. Pioggia purificatrice e fine della pestilenza.
XXXVII-XXXVIII: ritorno al paese, matrimonio tra Renzo e Lucia e loro trasferimento nella bergamasca dove Renzo avvia una piccola attività come filatore.Nella narrazione l'intreccio si discosta poco dalla fabula e solo quando la trama lo richiede. Ciò accade per esempio quando l'autore tratta parallelamente le vicende di Renzo e Lucia, le vicende storico-sociali (carestia, guerra, peste) o quando compie delle analessi per le biografie di fra Cristoforo (cap. IV), della monaca di Monza (cap. IX-X), dell'Innominato (cap. XIX) e del cardinale Federigo Borromeo (cap. XXII).
Dopo l'ampia descrizione del paesaggio del lecchese con cui il romanzo si apre, Manzoni sente la necessità di datare precisamente la vicenda: è la sera del 7 novembre del 1628, al tempo della dominazione spagnola. I protagonisti sono Renzo Tramaglino e Lucia Mondella, due giovani operai tessili che vivono in una località del lecchese, nei pressi del lago di Como, allo sbocco del fiume Adda. Di fatto Manzoni non si riferiva a luoghi precisi e nel romanzo gli unici indicati chiaramente sono il quartiere lecchese di Pescarenico, dove si trovava il convento di padre Cristoforo; e il castello della guarnigione spagnola, posto in riva al lago.
Ogni cosa è pronta per il matrimonio di Renzo e Lucia quando un signore del luogo, don Rodrigo, scommette con il cugino Attilio che sarebbe riuscito a possedere Lucia. Perciò il curato del paese, don Abbondio, incaricato di celebrare il matrimonio, viene minacciato durante la sua solita passeggiata serale da due bravi di don Rodrigo, affinché non sposi i giovani. In preda al panico don Abbondio cede subito: il giorno dopo imbastisce delle scuse a Renzo per prendere tempo e rinviare il matrimonio, non esitando ad approfittare della sua ignoranza per utilizzare come spiegazione frasi in latino. Renzo, stizzito dal comportamento evasivo di don Abbondio, decide di uscire dalla canonica ove incontra Perpetua, la domestica di don Abbondio dalla quale, seppur per vie traverse, comprende la natura della reticenza del parroco, costringendolo a rivelare la verità.
Dall'Azzecca-garbugli all'incontro tra Fra Cristoforo e don Rodrigo (capitoli III-VI)
Si consulta così con Lucia e con sua madre Agnese e insieme decidono di chiedere consiglio a un avvocato, detto Azzecca-garbugli; questi inizialmente crede che Renzo sia un bravo e come tale è disposto ad aiutarlo, ma appena sa che il giovane è venuto a chiedergli giustizia nei confronti di don Rodrigo, il giurista lo scaccia malamente. Così i tre si rivolgono a fra Cristoforo, loro "padre spirituale", cappuccino di un convento poco distante che si convertì, in gioventù, dopo aver ucciso un uomo. Il frate, volendo compiere il proprio dovere di proteggere i più deboli dai soprusi dei potenti, decide di affrontare don Rodrigo e si reca al suo palazzo ma quegli, intento a pranzare col cugino Attilio, il podestà di Lecco e l'Azzecca-garbugli, accoglie con malumore il frate, intuendo il motivo della visita. Cristoforo tenta di farlo recedere dal suo proposito ma, vista la risolutezza del nobile, Cristoforo gli ricorda il giorno del giudizio in cui dovrà render conto del suo operato davanti a Dio. Don Rodrigo, irato e al contempo intimorito nel profondo della sua coscienza, scaccia via in malo modo il frate.
Intanto Agnese propone ai due promessi un matrimonio a sorpresa, pronunciando davanti al curato le frasi rituali alla presenza di due testimoni. Con molte riserve da parte di Lucia il piano viene accettato quando fra Cristoforo annuncia il fallimento del suo tentativo di convincere don Rodrigo. Intanto don Rodrigo medita il rapimento di Lucia e una sera alcuni bravi irrompono nella casa delle donne, che però trovano deserta: Lucia, Agnese e Renzo sono infatti a casa di don Abbondio per tentare di ingannarlo, ma falliscono e devono riparare al convento di fra Cristoforo, perché frattanto sono venuti a sapere del tentato rapimento. Contemporaneamente fallisce anche il rapimento di Lucia da parte dei bravi, che sono messi in fuga dal trambusto scoppiato nel villaggio a seguito dell'allarme dato dallo scampanio, che don Abbondio genera per chiedere aiuto contro il tentativo di "nozze irregolari". Il Manzoni, maestro di psicologia collettiva, ha schizzato qui alcuni temi che avrebbe svolto nel grande affresco della sommossa milanese. Renzo, Lucia e Agnese giungono al convento di Pescarenico dove padre Cristoforo espone loro i suoi progetti: Renzo si sarebbe rifugiato presso il convento dei cappuccini a Milano per cercare padre Bonaventura, mentre Lucia avrebbe trovato aiuto dal padre guardiano del convento nei pressi di Monza. Il religioso ha già scritto una lettera per ognuno dei confratelli e le consegna ai due.
Secondo quanto padre Cristoforo ha preordinato Renzo, Lucia e Agnese scendono alle rive dell'Adda e salgono su una piccola barca. Lucia medita sull'addio ai monti. È una pagina permeata di spiritualità ed elegia. Domina fin dalle prime note un movimento verticale, che va dal cielo alla terra, per risalire di nuovo al cielo e che è come un preludio all'ascensione spirituale contenuta nella chiusa.
Il pianto segreto di Lucia sulle cose più care che deve abbandonare si compone di un gesto che è tra i più belli che la poesia italiana ha saputo attribuire alle creature femminili. È la grande notte di Lucia, il suo paesaggio trepido e segreto: senza l'Addio ai monti Lucia non avrebbe mai rivelato la parte più gelosamente custodita del proprio cuore. Il notturno vigilante del lago è uno dei più belli di malinconia e serenità della poesia italiana.
Giunta al convento, "pochi passi distante da Monza", Lucia viene accompagnata dal padre guardiano al convento di Monza dove vive Gertrude, la "signora" (la cui storia è ispirata a quella di suor Maria Virginia de Leyva), che prende la giovane sotto la sua protezione. Dopo l'incontro con Lucia, Manzoni racconta la biografia della monaca di Monza. Gertrude è figlia del principe feudatario di Monza di cui il narratore, seguendo l'anonimo, tralascia il nome. Per conservare intatto il patrimonio del primogenito si era deciso prima ancora che nascesse che sarebbe entrata in convento. L'educazione della bambina, per questo motivo, è continuamente orientata a convincerla che il suo destino di monaca sia il più desiderabile.
Divenuta adolescente Gertrude comincia a dubitare di tale scelta. Tuttavia un po' per timore, un po' per riconquistare l'affetto dei genitori, compie i vari passi previsti per diventare monaca. In convento soggiace alle attenzioni di Egidio, uno «scellerato di professione», in una relazione che avviluppa la «sventurata», colpevole non meno che vittima, in un gorgo di menzogne, intimidazioni, ricatti – proferiti e subiti – e complicità, anche nell'omicidio di una conversa che minacciava di far scoppiare lo scandalo rivelando la tresca.
A Milano Renzo, non potendo subito ricoverarsi nel convento indicatogli da fra Cristoforo, dato che padre Bonaventura è in quel momento assente, rimane coinvolto nei tumulti scoppiati in quel giorno per il rincaro del pane, tumulti che andranno sotto il nome di tumulti di San Martino, perché scoppiati per l'appunto l'11 di novembre. Renzo si fa trascinare dalla folla e pronuncia un discorso in cui critica la giustizia, che sta sempre dalla parte dei potenti. È tra i suoi ascoltatori un «birro» in borghese, che cerca di condurlo in carcere, ma uno stanco Renzo si ferma in un'osteria dove il poliziotto viene a conoscenza, con uno stratagemma, del suo nome. Una volta andato via costui, Renzo si ubriaca e rivolge nuovi appelli alla giustizia agli altri avventori. Il mattino dopo Renzo viene arrestato, ma riesce a fuggire (incitando la folla contro le poche guardie che sono scappate) e si ripara nella zona di Bergamo, nella Repubblica di Venezia, da suo cugino Bortolo, che lo ospita e gli procura un lavoro sotto falso nome. Intanto la sua casa viene perquisita e viene fatto credere che sia uno dei capi della rivolta. Nel frattempo il conte Attilio chiede a suo zio, membro del Consiglio Segreto, di far allontanare fra Cristoforo, cosa che il conte ottiene dal padre provinciale dei cappuccini: in questo modo padre Cristoforo viene trasferito a Rimini.
Don Rodrigo chiede aiuto all'Innominato, potentissimo e sanguinario signore, che però da qualche tempo riflette sulle proprie responsabilità, sulle vessazioni di cui si è reso autore o complice per attestare la propria autorità sui signorotti e al di là della legge, oltre che sul senso della propria vita. Costui fa rapire Lucia dal Nibbio – con l'aiuto di Egidio e la complicità di Gertrude – e Lucia viene portata al castello dell'Innominato. Lucia, terrorizzata, supplica l'Innominato di lasciarla libera e lo esorta a redimersi dicendo che «Dio perdona molte cose per un atto di misericordia». La notte che segue è per Lucia e per l'Innominato molto intensa. La prima fa un voto di castità alla Madonna perché la salvi e quindi rinuncia al suo amore per Renzo. Il secondo trascorre una notte orribile, piena di rimorsi e sta per uccidersi quando scopre, quasi per volere divino (le campane suonano a festa in tutta la vallata), che il cardinale Federigo Borromeo è in visita pastorale nel paese. Spinto dall'inquietudine che lo tormenta, la mattina si presenta in canonica per parlare con il cardinale. Il colloquio, giungendo al culmine di una tormentata crisi di coscienza che egli maturava da tempo, sconvolge l'Innominato, che si converte impegnandosi a cambiare vita e per prima cosa libera Lucia.
Intanto il cardinale, dopo aver provveduto ad ospitare Lucia presso due aristocratici milanesi, don Ferrante e donna Prassede, rimprovera duramente don Abbondio per non aver celebrato il matrimonio. I capitoli successivi alternano digressioni storiche e le vicende dei vari protagonisti: da un lato la discesa in Italia dei Lanzichenecchi, mercenari tedeschi che combattono nella guerra di successione al Ducato di Mantova, i quali mettono a sacco il paese di Renzo e Lucia e diffondono il morbo della peste. Agnese, rimasta nel suo paese natio, Perpetua e don Abbondio si rifugiano presso l'Innominato, il quale ha aperto il suo castello ai contadini in fuga dalle soldataglie alemanne. D'altro canto, il Manzoni si sofferma nel narrare della permanenza di Lucia presso il palazzo milanese di don Ferrante e donna Prassede: il primo, simbolo della decadenza culturale barocca, tutto preso dai suoi studi astrusi; la seconda, invece, caratterizzata da una forte volontà e da uno spirito dominatore, è intenta a far dimenticare Lucia di Renzo, sulla base anche delle accuse che le autorità milanesi hanno lanciato contro di lui per la responsabilità nei tumulti di san Martino.
Con i Lanzichenecchi entra in Lombardia ed infine a Milano la peste, sottovalutata inizialmente dalle autorità, in particolar modo dal governatore don Gonzalo de Cordova, preso dall'assedio di Casale Monferrato, e dal Senato: solo il cardinale Federigo si prodigherà nell'assistenza ai malati, unica autorità rimasta in una Milano abbandonata a sè stessa. Di peste si ammalano Renzo – che guarisce – e don Rodrigo, che viene tradito e derubato dal Griso, il capo dei suoi bravi che – contagiato anch'egli dalla peste – però non avrebbe goduto dei frutti del suo tradimento. 
Una volta guarito Renzo torna al paese - ove trova una grande desolazione e scopre da un convalescente don Abbondio della morte di Perpetua - per cercare Lucia, preoccupato dagli accenni fatti da lei per lettera a un suo voto di castità fatto quando era dall'Innominato. Non trovandola, il giovane viene indirizzato a Milano, dove apprende che si trova nel Lazzaretto. Nella descrizione della città colpita dal morbo v'è una spaventevole verosimiglianza: non più la luce dell'alba cara al Manzoni, ma la spietata intensità del sole a picco. La descrizione dei carri dei monatti è pagina potente e sinistra. L'accordo dei vari temi dell'episodio si rivela però nelle note soavi della scena della madre di Cecilia, nell'umoristico contrasto tra l'angoscia dell'ambiente e il comico errore dei monatti su Renzo scambiato per untore.
Il capitolo XXXIV, oltre a descrivere le nuove disavventure di Renzo scambiato per untore e una Milano trasformata in un grande cimitero, si sofferma anche sull'episodio della madre di Cecilia, una bambina la quale – ormai morta – è posta sul carro dei monatti dalla madre, che li implora di non toccare il piccolo corpo composto con tanto amore e chiede poi di tornare dopo a «[...] prendere anche me e non me sola». La donna è presentata piena di dignità umana e di amore materno che sarebbe riuscita a impietosire anche il "turpe monatto" che le voleva strappare la bambina. Il personaggio è descritto accostando coppie di termini in antitesi collegati da forme oppositive e negative: «[...] una giovinezza avanzata ma non trascorsa [...] una bellezza velata e offuscata, ma non guasta, da una gran passione, e da un languor mortale [...] la sua andatura era affaticata, ma non cascante...».
Renzo, alla fine, giunge al Lazzaretto ove, in mezzo al dolore e alla morte degli appestati, trova fra Cristoforo, giunto in città per soccorrere i più bisognosi. Benché afflitto dalla malattia che l'ha colpito - mortalmente, come si saprà alla fine del romanzo -, il vecchio cappuccino si prodiga con tutte le sue forze per alleviare le sofferenze altrui, e inveisce contro Renzo quando quest'ultimo gli parla dei sentimenti di vendetta che nutre verso Don Rodrigo, indegni in un animo che aspira ad essere cristiano. Renzo, pentitosi, si ricongiunge con il nobile, ormai morente, e parte alla ricerca di Lucia, senza sapere se sia viva o morta. Trovata risanata, la giovane manifesta reticenza nel ricongiungersi al suo promesso a causa del voto pronunciato quando era prigioniera dell'Innominato, ma fra Cristoforo, saputo di tale inghippo - non vincolante, visto che fu pronunciato in condizioni di impedimento -, la scioglie dai voti pronunciati. L'arrivo, poi, della pioggia purificatrice annuncia la prossima fine della pestilenza.
Con gli ultimi due capitoli ci si avvia alla fine del romanzo. Renzo e Lucia - la quale viene a sapere dell'arresto di suor Gertrude - tornano al loro paese insieme ad Agnese per potersi finalmente unire in matrimonio. Don Abbondio prima tentenna ma poi, saputa della morte di don Rodrigo, acconsente a celebrare le nozze, allietate dal benvolere della mercantessa amica di Lucia e del marchese, erede dei beni di don Rodrigo. Renzo e Lucia, finalmente sposati, si trasferiscono nella bergamasca ove Renzo acquista con il cugino una piccola azienda tessile e Lucia, aiutata dalla madre, si occupa dei figli. Hanno una prima figlia che chiamano Maria, come segno di gratitudine alla Madonna, cui ne seguono altri. Solo alla fine dell'ultimo capitolo, però, viene esplicitato il messaggio che Manzoni vuole trasmettere, quello che lui definisce «sugo di tutta la storia», «che [i mali] quando vengono, o per colpa o senza colpa, la fiducia in Dio li raddolcisce, e li rende utili per una vita migliore».
Già delineati nel corso del riassunto della trama, i personaggi manzoniani sono soggetti, costantemente, ad un'acuta analisi delle proprie dinamiche interiori, quel "guazzabuglio del cuore umano" tanto caro all'autore. Ciò emerse in special modo nelle figure di Renzo e dell'Innominato, ma in modo più sottile anche in personaggi che appaiono già "positivi" fin dal principio come padre Cristoforo - di cui si è stilato un excursus giovanile in cui il futuro cappuccino appariva simile in tutto ai suoi coetanei nei modi spagnoleggianti -, fino a giungere al personaggio di Lucia. Questa, apparentemente, per via del suo carattere dimesso, sembra non subire un processo di maturazione nel corso dei due anni in cui si sviluppa la vicenda; in realtà, il suo "far luce" nel cuore dei personaggi che la circondano da un lato, e la maturazione progressiva che spingerà Manzoni a metterle in bocca il senso finale della sua filosofia della storia indicano come questo personaggio dal carattere "dimesso" e "antieroico" (rispetto alla tradizione letteraria italiana) sia centrale nel concetto di bildungsroman che il Nostro aveva in mente.
I personaggi, in virtù del genere compositivo adottato da Manzoni, si distinguono in due tipologie: quelli inventati dall'autore, di cui la storia dei grandi non ha lasciato traccia, ovvero gli umili; e i grandi personaggi della storia - quali il cardinale Federigo, la monaca di Monza, il governatore Gonzalo de Cordova - che sono posti a far da contorno ai protagonisti, che nell'economia manzoniana sono i primi delle due categorie. Concezione formulata a suo tempo dal colloquio con Augustin Thierry, Manzoni intende rivalutare quelle persone che, perché privi di lignaggio e quindi non sufficientemente importanti, hanno camminato sul palco della storia senza lasciar traccia e che sono oggetto di violenza da parte di eventi più grandi di loro. Grazie a queste condizioni, l'autore può modellare totalmente delle nuove figure umane basandosi esclusivamente sull'invenzione, facendoli vivere nel loro ambiente socio-culturale perché possano trovare una maggior carica realistica nell'espressione della loro personalità. L'invenzione, o come è più comunemente chiamato vero poetico, non si limita a personaggi quali don Abbondio, don Rodrigo, Renzo e Lucia, ma anche ai personaggi storici che si inquadrano in quella ricostruzione storica su cui si basa il vero storico. Quando la storia non riporta i loro pensieri, interviene la poesia:
Orfano di padre e di madre, è allevato da Agnese, della cui figlia Lucia si innamora. Filandiere e possessore di un piccolo podere, all'inizio del romanzo viene descritto come un giovane dai modi bruschi e con un'aria da bravo. Animato da buoni propositi, si dimostra ancora ingenuo nell'affrontare le problematiche della vita, come nell'incontro con l'Azzecca-garbugli prima, e durante i moti di Milano poi. Rifugiatosi nella bergamasca dopo un viaggio avventuroso (si ricordi la celebre notte passata nel bosco in riva all'Adda), viene aiutato dal cugino Bortolo, filandiere, a fuggire dal mandato di cattura. È in questi capitoli che si sviluppa il personaggio di Renzo, divenuto, all'indomani dello scoppio della pestilenza, accorto nell'affrontare eventuali imprevisti nel Ducato di Milano. Dopo aver ritrovato Lucia e averla convinta, con l'ausilio di padre Cristoforo, della non validità del suo voto, i due si sposano e vanno a vivere nella bergamasca, dove Renzo si dà alla tessitura come piccolo imprenditore insieme al cugino, anche lui scampato alla peste.
Figlia di Agnese, nel Fermo e Lucia vengono descritti in modo più dettagliato i vari approci amorosi di Don Rodrigo nei suoi confronti, suscitando in lei ribrezzo e paura. Nel corso dei promessi sposi, il personaggio di Lucia sembra risultare opaco, incolore: dettaglio messo in disparte dalla critica, che intravede dei lucidi risvolti nella personalità della protagonista all'interno dell'economia del romanzo. Nella sua reticenza nell'affrontare i drammi del mondo, nell'essere costantemente affidata alla preghiera come risoluzione dei mali che le capitano, Lucia è presentata nella sua veste realistica di contadina lombarda, "antieroina" della tradizione letteraria in quanto quintessenza della donna di questa condizione sociale.
Nobilotto di provincia, gestisce con tirannia il suo feudo, importunando le giovani donne e punendo chi non gli va a genio. Persecutore di Lucia - oggetto di una scommessa tra Rodrigo e il suo cugino, il conte Attilio -, nei primi capitoli del romanzo è la "macchina" che fa scattare il susseguirsi delle vicende: il mancato matrimonio tra Renzo e Lucia; lo scontro con Fra Cristoforo; il tentato rapimento di Lucia ad opera dei suoi bravi capeggiati dal Griso nella notte degli inganni. Infuriato per la dipartita della coppia, non appena sa che Lucia si è riparata a Monza, decide di recarsi dall'Innominato perché si occupi lui di rapire una protetta di un'esponente della potente famiglia De Leyva. Anche questo tentativo fallirà a causa della conversione dell'Innominato: una frustrazione che spingerà Rodrigo a ritirarsi a Milano, vittorioso soltanto sul fronte con fra Cristoforo, esiliato a Rimini dopo l'intervento del potente Conte zio. All'arrivo della pestilenza, Rodrigo si trova da tempo a Milano e tenta di ignorare il contagio dedicandosi ad una vita mondana: verrà colpito e contagiato poco dopo l'orazione funebre del conte Attilio, morto per il morbo. Tradito dal Griso, desideroso dei suoi tesori, Rodrigo viene portato al Lazzaretto in condizioni pietose, dove verrà soccorso, ormai semicosciente, da Fra Cristoforo e dove Renzo si riconcilierà con lui. Morirà per il contagio, e suo erede sarà un lontano parente, anonimamente definito "marchese".
Curato del paese in cui vivono Renzo e Lucia, l'uomo è presentato, nella sua fragile compostezza morale, già dal primo capitolo, mostrandone poi l'evoluzione nel corso dei capitoli successivi in riferimento alla paura da lui nutrita qualora avesse deciso di sposare i due giovani nonostante l'avvertimento di don Rodrigo. Divenuto sacerdote non per vocazione, ma per avere protezione, Don Abbondio è dipinto in tinte comiche dal Manzoni, per diventare sempre più fosche (e perciò più odiose) davanti alla persistenza del curato nell'affrontare i suoi compiti di ministro della Chiesa e, più in generale, quelli come uomo. Risulta, infatti, avaro, oppressore a sua volta nell'usare la sua cultura ai danni di Renzo, per non parlare di quella che è stata definita una "danza macabra" allorquando sa della morte di peste di Don Rodrigo definendo l'epidemia una "gran scopa" voluta dalla Provvidenza.
Fra (o padre) Cristoforo, appartenente all'ordine dei Cappuccini, in gioventù si chiamava Ludovico. Giovane arrogante e desideroso di emulare i nobili spagnoli, un giorno entra in lite con uno di essi, causando la morte non solo del nobile spagnolo, ma anche del suo servitore, di nome Cristoforo. Ricoverato presso un convento di Cappuccini, ha qui quel moto dell'anima che lo spinge alla conversione, manifestando il desiderio di diventare lui stesso frate - col nome di Cristoforo - e poi di chiedere pubblicamente perdono al fratello e alla famiglia di colui che aveva assassinato. Colpiti da quest'intenzione così virtuosa, i famigliari dell'ucciso avrebbero voluto farlo rimanere a cena ma Cristoforo, desideroso di andare a soccorrere i più bisognosi, chiese solo un pezzo di pane come segno della ritrovata concordia. Entrato in scena nel IV capitolo, Cristoforo, profondamente legato ai protagonisti, si assume la difesa di Lucia e Renzo davanti a Don Rodrigo, arrivando ad intavolare una discussione alquanto tesa che comporta inevitabilmente l'allontanamento del frate dal palazzotto del nobile. Questi e il cugino di lui, il conte Attilio, per vendicarsi dello sgarbo ricevuto in casa loro, si rivolgono al Conte zio, membro del consiglio segreto, il quale a sua volta porta avanti varie maldicenze costruite ad arte davanti al Padre Provinciale dei Cappuccini. Questi, per non inimicarsi il Conte Zio, anche se consapevole delle accuse infondate rivolte a padre Cristoforo, decide di trasferirlo a Rimini, località da cui tornerà a Milano per soccorrere gli appestati nel Lazzaretto. Il ruolo di Padre Cristoforo risulterà fondamentale per lo sciogliersi del nodo della vicenda: non solo libererà Lucia dal voto fatto alla Madonna, ma spingerà un vendicativo Renzo al perdono e alla conversione del cuore davanti ad un Don Rodrigo completamente devastato dalla pestilenza. Il santo frate morirà poi di peste lui stesso, come si scoprirà nell'ultimo capitolo.
Suor Gertrude, personaggio ricostruito sul modello di Marianna De Leyva dei feudatari di Monza, è uno dei personaggi più complessi e angoscianti che Manzoni propone al pubblico dei lettori. L'analisi psicologica ed esistenziale della donna dal suo permanere in monastero fino alle scelleratezze compiute con Egidio - dettagliatissime nel Fermo e Lucia - si riducono a due capitoli nei promessi sposi. Costretta a prendere i voti contro la sua volontà, dopo essere stata violentata psicologicamente dal padre desideroso di non scialacquare parte dei suoi beni in una dote matrimoniale, Gertrude viene coinvolta in una relazione amorosa con un giovane sciagurato del luogo, Egidio, col quale ha dei figli, dai quali è costretta a separarsi non appena li ha partoriti. La figura di Gertrude, capace di suscitare forti sentimenti di rammarico e di compassione verso la sua triste vicenda, subisce una netta svolta quando acconsente, senza parteciparvi materialmente, all'assassinio della conversa Caterina, la quale aveva scoperto la tresca tra i due e che minacciava di rivelarla. Da quel momento, la sventurata continua a vivere nell'oscurità dei rimorsi e dei gravi peccati commessi, stato d'animo da cui sembra che sia risollevata grazie al candore e alla gentilezza della sua protetta Lucia, ivi mandata da padre Cristoforo per sfuggire alle grinfie di don Rodrigo. Davanti però ai ricatti morali di Egidio, inviato per conto dell'Innominato a rapire la giovane, Gertrude non può che abbandonarsi ai voleri del suo amante, lasciando che i bravi dell'Innominato la rapiscano. La conclusione della vicenda della monaca di Monza è descritta nel capitolo XXXVII quando, scoperti i suoi delitti, Gertrude viene trasferita in un monastero a Milano per scontare i suoi peccati; qui comprende i suoi errori e incomincia a condurre una vita di penitenza irreprensibile.
L'innominato (il Conte del Sagrato nel Fermo e Lucia) è uno dei personaggi più complessi e inquietanti dell'intero romanzo. Identificato storicamente con Bernardino Visconti, nobile che si dedicava a guerreggiare con gli spagnoli, l'Innominato è presentato ormai sul limitare della vecchiaia, e roso interiormente dai dubbi di una vita condotta a perpetrare assassini e altre scelleratezze nei confronti dei più deboli. Incaricatosi di rapire Lucia dal monastero di Monza con un inganno, l'Innominato si lascia turbare dalla semplicità e dalla fragilità emotiva della giovane, che scatenano in lui quel turbamento interiore già iniziato prima dell'arrivo della giovane al suo castello. La notte successiva all'arrivo di Lucia, conosciuta come notte dell'Innominato, vede l'uomo fronteggiarsi con la propria coscienza, talmente lacerata dal senso di colpa che lo spinge ad un passo dal suicidio. Soltanto l'alba e il suono delle campane, annuncianti l'arrivo del cardinale Federico Borromeo in visita pastorale presso quei luoghi, lo deviano dal mortale proposito, spingendolo anzi a recarsi al villaggio vicino per parlare con l'alto prelato. Questi, che lo accoglie con fare paternalistico (quasi a ricordare la parabola del figliol prodigo), lo spinge definitivamente alla conversione: l'Innominato, cambiato radicalmente, si dedica ad una vita di opere buone e di misericordia, liberando in primis Lucia e poi ospitando, durante la discesa dei lanzichenecchi, gli abitanti della zona nella sua fortezza.
Già quand'era in vita, Manzoni ebbe ammiratori incondizionati ed osteggiatori implacabili: ammirazione incondizionata venne da Francesco De Sanctis, Giovanni Verga, Luigi Capuana e da Giovanni Pascoli, che gli avrebbe in seguito dedicato il saggio critico Eco di una notte mitica (1896). Nel secondo gruppo, invece, rientrano gli Scapigliati, che videro in Manzoni l'espressione del perbenismo borghese da loro tanto detestato e che si rivela anche nei confronti del romanzo, pieno di buoni sentimenti e perciò tendente ad un ricercato patetismo; Giosuè Carducci, estimatore dell'Adelchi fu implacabile critico del romanzo e della scelta linguistica adottata da Manzoni.
Il successo del romanzo manzoniano diede inoltre il via al fenomeno del manzonismo sia in campo linguistico (Ruggiero Bonghi, Edmondo de Amicis), ma anche in quello prettamente creativo, ovvero «parassitismo manzoneggiante» che spinse Luigi Gualtieri a comporre L'Innominato; e Antonio Balbiani Lasco il bandito della Valsassina, o sessant'anni dopo i Promessi Sposi; I figli di Renzo Tramaglino e di Lucia Mondella; L'ultimo della famiglia Tramaglino.
Nel Novecento, a causa dei movimenti anticlassicisti delle avanguardie, dell'evoluzione della lingua e all'edulcoramento della figura del romanziere che veniva insegnata nelle scuole, Manzoni subì varie critiche da parte di letterati e intellettuali: tra questi, D'Annunzio, avverso alla teoria linguistica manzoniana, il "primo" Croce e il marxista Gramsci, che accusò Manzoni di paternalismo. La più importante apologia del Manzoni fu operata dal filosofo e pedagogista Giovanni Gentile, che elevò i Promessi Sposi al rango di «libro nazionale» al pari della Divina Commedia, giudicandolo un «libro di vita» basato sul discernimento concreto del vero, con cui Manzoni accoglieva le istanze morali e risorgimentali di Rosmini e Gioberti.
In difesa di Manzoni si schierò anche Carlo Emilio Gadda, che al suo esordio pubblicò nel 1927 l’Apologia manzoniana, e nel 1960 attaccò il piano di Alberto Moravia di affossarne la proposta linguistica. Soltanto nel Secondo Novecento, grazie agli studi di Luigi Russo, Giovanni Getto, Lanfranco Caretti, Ezio Raimondi e Salvatore Silvano Nigro si è riusciti a "liberare" Manzoni dalla patina ideologica di cui era stato rivestito già all'indomani della sua morte, indagandone con occhio più libero di pregiudizi la poetica e, anche, la modernità dell'opera.
Comunque sia, il modello tematico e immaginifico del Manzoni si fece sentire anche in un secolo non tanto favorevole al Nostro come il precedente: Dino Buzzati scrisse – sulla base del capitolo manzoniano sulla malattia di don Rodrigo – il racconto La peste motoria, vivace trasposizione in cui la malattia aggredisce non più gli uomini, ma le autovetture e i monatti sono dipendenti degli sfasciacarrozze. Anche nel campo della satira Manzoni ispirò nuovi talenti: Guido da Verona, per esempio, pubblicò nel 1929 una parodia dei promessi sposi. Guido da Verona considerava Alessandro Manzoni un letterato paternalista e dannoso, pertanto tolse dal romanzo tutti gli elementi da lui considerati manieristici e futili e li sostituì con passaggi erotici e anche politici: la satira contro il fascismo, seppur mai esplicita, fu ben percepita dai lettori del tempo.
L'influsso del romanzo nella cultura popolare, oltre che in una serie di parole ed espressioni entrate nell'uso comune, ha dato origine a tutta una serie di prodotti editoriali dalle cartoline alle figurine Liebig, ai fotoromanzi e ai fumetti. Nel 2017, al "museo del fumetto e dell'immagine" di Milano è stata allestita una mostra intitolata "Alla scoperta dei Promessi Sposi. Il romanzo di Alessandro Manzoni raccontato in 190 anni di illustrazioni e fumetti da Francesco Gonin a Paperino."
I promessi sposi Musical di Tato Russo (in scena dal 2000 al 2003) con Michel Altieri (Renzo) e Barbara Cola (Lucia) – premio Massimini come miglior attore a Michel Altieri.
I promessi sposi - Opera moderna di Michele Guardì (in scena dal 18 giugno 2010) con Noemi Smorra nei panni di Lucia, Graziano Galatone nei panni di Renzo, Giò Di Tonno nei panni di Don Rodrigo, Lola Ponce nei panni della monaca di Monza, Vittorio Matteucci nei panni dell'Innominato e Christian Gravina nei panni di fra Cristoforo e del cardinale Borromeo.
I promessi sposi da Alessandro Manzoni, regista e interprete Massimiliano Finazzer Flory (2011)
I promessi sposi, una storia lombarda da Alessandro Manzoni, regia di Luisa Borsieri, Arteatro 3
I promessi sposi regia di Sandro Bolchi (1967) principali interpreti: Massimo Girotti, Paola Pitagora, Nino Castelnuovo, Tino Carraro, Luigi Vannucchi, Salvo Randone.
I promessi sposi regia di Salvatore Nocita (1989) principali interpreti: Alberto Sordi, Danny Quinn, Burt Lancaster, Franco Nero, Helmut Berger.
Renzo e Lucia regia di Francesca Archibugi (2004) principali interpreti: Stefano Scandaletti, Michela Macalli, Paolo Villaggio, Laura Morante, Carlo Cecchi, Stefano Dionisi, Gigio Alberti, Stefania Sandrelli
Il monaco di Monza, regia di Sergio Corbucci (con Totò, Nino Taranto e Macario) (1963)
I promessi sposi regia di Massimo Lopez, Anna Marchesini e Tullio Solenghi (1990)
I promessi sposi in dieci minuti, riduzione-parodia degli Oblivion, regia di Lorenzo Scuda e Davide Calabrese (2009)
I promessi paperi (1976), in cui Paperino e i suoi amici di Paperopoli interpretano ciascuno un ruolo del romanzo manzoniano.
I promessi topi (1989), dove è invece Topolino a interpretare Renzo, fiancheggiato dagli abitanti di Topolinia.
Il profondo tocco realistico proprio de I promessi sposi, ambientato tra il lecchese, il milanese e la bergamasca, ha fatto nascere presso il grande pubblico il desiderio di identificare i luoghi citati nel romanzo con alcuni castelli, palazzi o altri siti paesaggistici. Nel lecchese sicura è l'identificazione del convento dei cappuccini di Fra Cristoforo, mentre è incerta la locazione del paesello dei due promessi sposi (Olate o Acquate); interessante anche il tentativo di identificare il Palazzotto di Don Rodrigo e il Castello dell'Innominato. A Monza, la Chiesa di San Maurizio che un tempo faceva parte del monastero di Santa Margherita ove si svolsero realmente le vicende relative a Suor Marianna De Leyva. A Milano, infine, il forno delle grucce da cui partì il tumulto di San Martino (oggi in via Vittorio Emanuele II, n° 3-5), ma anche la parte del Lazzaretto ancora oggi esistente. Oltre ai luoghi del romanzo, si associano anche i luoghi legati alla memoria dello scrittore: il Palazzo del Caleotto a Lecco; la Villa di Brusuglio (Cormano); Casa Manzoni in Via del Morone; e la Chiesa di San Fedele dove il Nostro ebbe l'infortunio che lo condusse alla morte.
Alessandro Manzoni, Promessi sposi, Milano, Tipografia Guglielmini e Radaelli, 1840, SBN IT\ICCU\LO1\1464288. URL consultato il 1º aprile 2015.
 Alessandro Manzoni, Brani inediti dei Promessi sposi. 1, Milano, Hoepli, 1905. URL consultato il 1º aprile 2015.
 Alessandro Manzoni, Brani inediti dei Promessi sposi. 2, Milano, Hoepli, 1905. URL consultato il 1º aprile 2015.
 Alessandro Manzoni, Scritti di teoria letteraria, a cura di Adelaide Sozzi Casanova, Milano, Biblioteca universale Rizzoli, 1981, SBN IT\ICCU\SBL\0316131.
 Alessandro Manzoni, Fermo e Lucia, a cura di Silvano Salvatore Nigro ed Ermanno Paccagnini, 2ª ed., Milano, Arnoldo Mondadori Editore, 2009  [2002], ISBN 978-88-04-47904-8.
 Alessandro Manzoni, I Promessi sposi, a cura di Enrico Ghidetti, 2ª ed., Milano, Feltrinelli, 2005  [2003], ISBN 88-07-82162-1.
 Alessandro Manzoni, I Promessi sposi, a cura di Alberto Brasioli, Daria Carenzi, Clemi Acerbi e Franco Camisasca, 3ª ed., Bergamo, ATLAS, 2006  [2004], ISBN 88-268-1016-8.
Stefano Stampa, Alessandro Manzoni: la sua famiglia, i suoi amici, Milano, U. Hoepli, 1885, SBN IT\ICCU\LO1\0165992. URL consultato il 1º febbraio 2016.
 Benedetto Croce, Alessandro Manzoni, in Poesia e non poesia. Note sulla letteratura europa del secolo decimonono, Bari, Laterza, 1923, SBN IT\ICCU\MIL\0130252.
 Giovanni Gentile, Alessandro Manzoni (1923), in Id., Manzoni e Leopardi, Milano, Treves, 1928, pp. 1-30. 
 Benedetto Croce, Tornando sul Manzoni, in Terze pagine sparse, Bari, Laterza, 1955  [1952], SBN IT\ICCU\MOD\0394504.
 Eurialo De Michelis, Studi sul Manzoni, Milano, Giangiacomo Feltrinelli Editore, 1962, SBN IT\ICCU\SBL\0131167.
 Emile Legouis e Louis Cazamian, Storia della letteratura inglese, Torino, Giulio Einaudi editore, 1966, SBN IT\ICCU\RAV\0000014. Ernst Nef, Caso e Provvidenza nei Promessi Sposi, in MLN, vol. 85, nº 1, The Johns Hopkins University Press, gennaio 1970. Marino Parenti, Immagini della vita e dei tempi di Alessandro Manzoni, Firenze, Sansoni, 1973, SBN IT\ICCU\RLZ\0066638. Ezio Raimondi, Il romanzo senza idillio, Torino, Einaudi, 1974, SBN IT\ICCU\CAG\1010295.
 Lanfranco Caretti, Manzoni. Ideologia e stile, Torino, Einaudi, 1975, SBN IT\ICCU\LO1\0259598.
 Silvano Salvatore Nigro, Manzoni, in Attilio Marinari, Nicolò Mineo, Salvatore S. Nigro, Achille Tartaro (a cura di), Il primo Ottocento. L'età napoleonica e il Risogrimento, SBN IT\ICCU\RAV\0089340. in  Carlo Muscetta (a cura di), Storia della letteratura italiana, VII, tomo I, Roma-Bari, Laterza, 1977.
 Salvatore Silvano Nigro, Manzoni, in Carlo Muscetta (a cura di), Storia della letteratura italiana, vol. 41, Roma-Bari, Editori Laterza, 1983, SBN IT\ICCU\TO0\1331729.
 Giuseppe Pontiggia (a cura di), Manzoni Europeo, Milano, Cariplo, 1985, SBN IT\ICCU\CFI\0103078.:
 Giuseppe Langella, Il modello della conversione: Papini e Manzoni, in Francesco Mattesini (a cura di), Manzoni tra due secoli, Milano, Vita e Pensiero, 1986, ISBN 978-8834304310.
 Ezio Raimondi e Luciano Bottoni, Introduzione, in Alessandro Manzoni. I Promessi Sposi, Milano, Principato, 1988, ISBN 88-416-1837-X.
 Giovanni Macchia, Nascita e morte della digressione. Da Fermo e Lucia alla Colonna Infame, in Tra Don Giovanni e Don Rodrigo, Milano, Adelphi, 1989,  pp. 19-56.
 Gabriella Mezzanotte, I Promessi Sposi, in Manzoni. I Promessi Sposi, Milano, Mondadori, 1990, ISBN 978-88-04-33172-8.
 Giovanni Macchia, Manzoni e la via del romanzo, Milano, Adelphi, 1994, ISBN 88-459-1052-0.
 Alberto Asor Rosa, Dall'Ottocento al Novecento, in Letteratura italiana: Le opere, Torino, G. Einaudi, 1995, SBN IT\ICCU\NAP\0145427.
 Romano Luperini, L'eroe nella prosa del mondo: il modello romanzesco di Manzoni, in La scrittura e l'interpretazione: storia e antologia della letteratura italiana nel quadro della civiltà europea, vol. 10, Palermo, Palumbo, 1998, ISBN 88-8020-226-X.
 Gino Tellini, Il romanzo italiano dell'Ottocento e Novecento, Milano, Bruno Mondadori Editore, 1998, SBN IT\ICCU\RAV\0321885.
 Luciano Parisi, Il tema della Provvidenza in Manzoni, in MLN, vol. 114, nº 1, Gennaio 1999,  pp. 83-105. URL consultato il 10 maggio 2017.
 Eraldo Bellini, Calvino e i classici italiani (Calvino e Manzoni), in Enrico Elli e Giuseppe Langella (a cura di), Studi di letteratura italiana in onore di Francesco Mattesini, Milano, Vita e Pensiero, 2000,  pp. 489-534, ISBN 88-343-0400-4. URL consultato il 3 agosto 2015.
 Salvatore Guglielmino e Hermann Grosser, Storia letteraria dal secondo Cinquecento al primo Ottocento, in Salvatore Guglielmino e Hermann Grosser (a cura di), Il sistema letterario 2000, Milano, Principato, 2001, ISBN 88-416-1313-0.
 Giuseppe Farinelli, Antonia Mazza Tonucci, Ermanno Paccagnini, La letteratura italiana dell'Ottocento, Roma, Carocci editore, 2002, ISBN 978-88-430-2227-4.
 Claudio Povolo, Il romanziere e l'archivista, Verona, Cierre edizioni, 2004, ISBN 9788883142611.
 Paola Fandella, Giuseppe Langella, Pierantonio Frare (a cura di), Questo matrimonio non s'ha da fare: lettura de "I Promessi sposi", Milano, Vita&Pensiero, 2005, ISBN 88-343-1253-8. URL consultato l'11 maggio 2107. Giusi Furnari Luvarà (a cura di), Filosofia e politica: studi in onore di Girolamo Cotroneo, vol. 3, Soveria Mannelli, Rubbettino, 2005, ISBN 88-498-1292-2. URL consultato il 9 maggio 2017. Angelo Stella, Manzoni, in Enrico Malato (a cura di), Storia della letteratura italiana, VII parte II - Il primo Ottocento: da Manzoni a De Sanctis, Milano, Il Sole 24 ore, 2005, ISBN 88-324-5663-X.
 Giulio Ferroni, Il Romanticismo e Manzoni: Restaurazione e Risorgimento (1815-1861), in Giulio Ferroni, Andrea Cortellessa, Italo Pantani e Silvia Tatti (a cura di), Storia della Letteratura Italiana, vol. 10, Milano, Mondadori, 2006, SBN IT\ICCU\CAG\1255837.
 Carlo Varotti (a cura di), Manzoni. Profilo e antologia critica, in La letteratura italiana diretta da Ezio Raimondi, Milano, Arnoldo Mondadori Editore, 2006, ISBN 9788842492290. URL consultato il 4 febbraio 2017.
 Francesco Sberlati, Longobardi e lessicografi: filologia e storia in Manzoni, in Italianistica: Rivista di letteratura italiana, vol. 36, 1/2, 2007,  pp. 35-57, ISSN 0391-3368. URL consultato il 4 febbraio 2017.
 Maria Carla Papini, Daniele Fioretti, Teresa Spignoli, Il romanzo di formazione nell'Ottocento e nel Novecento, vol. 1, Pisa, ETS, 2007, ISBN 9788846717962.
 Enrico Galavotti, Letterati italiani, Lulu, 2016. URL consultato il 4 febbraio 2017.
 Daniela Brogi, Un romanzo per gli occhi. Manzoni, Caravaggio e la fabbrica del realismo, Roma, Carocci, 2018, ISBN 9788843092949.
 Federica Fenaroli, La monaca di Monza: ecco il suo convento e altri luoghi del Manzoni, in mbnews, 8 novembre 2013. URL consultato il 29 giugno 2017.
 Silvia Ferrari, A spasso per Milano con Renzo: da Porta Venezia a Cordusio, su fascinointellettuali.larionews.com, 28 aprile 2016. URL consultato il 29 giugno 2017.
 Sofia Lorefice, Buzzati e la Peste Motoria, su oggiscopri.it, 18 giugno 2015. URL consultato il 25 giugno 2017.
 Massimiliano Mancini, Alessandro Manzoni, su internetculturale.it. URL consultato il 4 febbraio 2017 (archiviato dall'url originale il 17 agosto 2015).
 ARTEATRO3 s.a.s. di Luisa Borsieri, su arteatro3.altervista.org. URL consultato il 28 giugno 2017.
 I Promessi Sposi - Massimiliano Finazzer Flory, su finazzerflory.com. URL consultato il 28 giugno 2017.
 Sito ufficiale del musical Promessi Sposi di Tato Russo, su promessisposimusical.it. URL consultato il 28 giugno 2017. Luoghi manzoniani a Lecco, eccolecco. URL consultato il 29 giugno 2017.