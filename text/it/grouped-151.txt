
Pericle, figlio di Santippo del demo di Colargo (in greco antico: Περικλῆς, Periklēs, "circondato dalla gloria"; Colargo, 495 a.C. circa – Atene, 429 a.C.), è stato un politico, oratore e militare ateniese attivo durante il periodo d'oro della città, tra le Guerre persiane e la Guerra del Peloponneso (431 a.C. – 404 a.C.).
Discendente da parte di madre dalla potente e influente famiglia degli Alcmeonidi, Pericle ebbe una così profonda influenza sulla società ateniese che Tucidide, storico suo contemporaneo, lo acclamò come "primo cittadino di Atene". Pericle fece della Lega delio-attica un impero comandato da Atene che esercitava la sua egemonia sulle altre città alleate, e guidò i suoi concittadini durante i primi due anni della Guerra del Peloponneso.
Pericle favorì lo sviluppo delle arti e della letteratura e questa fu la principale ragione per la quale Atene detiene la reputazione di centro culturale dell'Antica Grecia. Promosse, allo scopo di dare lavoro a migliaia di artigiani e cittadini, un ambizioso progetto edilizio che portò alla costruzione di molte opere sull'Acropoli (incluso il Partenone), abbellì la città, esibì la sua gloria. Inoltre, Pericle sostenne la democrazia (nell'accezione aristotelica) a tal punto che i critici contemporanei lo definiscono un populista, soprattutto a seguito dell'introduzione di un salario per coloro che ricoprivano gli incarichi politici e ai rematori della flotta.
Pericle nacque nel demo di Colargo, una località poco più a nord di Atene. La sua data di nascita è incerta, anche se per convenzione si indica l'anno 495 a.C.: alcuni, infatti, propendono per il 492 a.C. o poco prima poiché nel 472 a.C. finanziò l'opera I Persiani. Altri, invece, dal fatto che non viene indicato se egli abbia partecipato o meno alle Guerre persiane hanno sostenuto che è impossibile che sia nato prima del 498, ma questo argomento è stato respinto ex silentio.Fu figlio del politico Santippo, che, anche se ostracizzato nel 485 a.C. circa, tornò ad Atene solo cinque anni dopo per guidare un contingente ateniese a Micale, dove la Grecia avrebbe riportato una vittoria importante.
La madre di Pericle, Agariste, era una discendente della potente e controversa famiglia degli Alcmeonidi e le sue connessioni familiari ebbero un ruolo determinante nell'inizio della carriera politica di Santippo. Agariste era inoltre una discendente del tiranno di Sicione, Clistene, e nipote del grande riformatore ateniese Clistene, un altro Alcmeonide. Al riguardo, Plutarco riferisce che Clistene fu il nonno di Agariste, ma ciò non è storicamente plausibile, per cui si preferisce affermare che Clistene fosse zio di Agariste.Secondo Erodoto e Plutarco, Agariste sognò, pochi giorni prima la nascita di Pericle, di aver partorito un leone. Un'interpretazione dell'aneddoto considera il leone come simbolo di grandezza, ma la storia può inoltre alludere alla dimensione inusuale del cranio di Pericle, che divenne un bersaglio dei commediografi contemporanei e che, come ricorda Plutarco, Pericle usasse nascondere con l'elmo, simbolo della sua carica di stratego.
Pericle apparteneva alla tribù locale degli Acamantis (Ἀκαμαντὶς φυλὴ). I suoi primi anni furono tranquilli: da giovane, Pericle preferì dedicare il suo tempo agli studi, piuttosto che apparire in pubblico, per via della sua introversione.
La nobiltà e la ricchezza della sua famiglia gli permisero di continuare gli studi. Imparò la musica dai maestri del tempo (Damone e Pitoclide potrebbero essere stati suoi insegnanti) ed è considerato il primo politico ad aver attribuito una grande importanza alla filosofia. Gli piaceva la compagnia dei filosofi Protagora, Zenone di Elea e Anassagora; Anassagora, in particolare, divenne un suo amico intimo e lo influenzò molto. Il tipo di pensiero e il carisma retorico di Pericle potrebbero essere stati prodotti in parte dall'accento di Anassagora sulla tranquillità emotiva di fronte alle difficoltà e allo scetticismo sui fenomeni divini. La sua proverbiale calma è considerata un prodotto dell'influenza di Anassagora.
Nella primavera del 472 a.C. Pericle fu il corego della tragedia di Eschilo I Persiani, presentata alle Dionisie di quell'anno, dimostrando così di essere uno degli uomini più ricchi di Atene. Lo storico Simon Hornblower ha sostenuto che la selezione di questa opera teatrale da parte di Pericle, che presenta un quadro nostalgico della famosa vittoria di Temistocle a Salamina, dimostra che il giovane politico fosse di supporto a Temistocle stesso contro il suo avversario politico Cimone, la cui fazione riuscì a farlo ostracizzare poco dopo.Plutarco dice che Pericle fu il più ricco tra gli Ateniesi per quaranta anni; se lo fosse stato, Pericle avrebbe preso una posizione di comando sin dai primi anni 460 a.C.. Nel corso di questi anni cercò sempre di proteggere la sua vita privata e di presentarsi come un modello per i suoi concittadini: per esempio, avrebbe spesso evitato i banchetti, cercando di essere frugale.Nel 463 a.C. Pericle accusò Cimone, capo della fazione conservatrice, di aver trascurato gli interessi vitali di Atene in Macedonia: anche se Cimone fu poi assolto, questo confronto dimostrò che il principale avversario politico di Pericle era vulnerabile.
Intorno al 461 a.C. i vertici del partito democratico ateniese decisero di prendere come obiettivo l'Areopago, un concilio cittadino controllato dall'aristocrazia ateniese, che una volta fu la più potente assemblea nella polis. Il leader del partito e maestro di Pericle, Efialte, propose una netta riduzione dei poteri dell'Areopago, e l'Ecclesia, la principale assemblea ateniese, approvò tale proposta senza una forte opposizione. Questa riforma segnò l'inizio di una nuova era della "democrazia radicale": il partito democratico divenne gradualmente dominante nella politica ateniese e Pericle sembrò volesse proseguire una politica populista al fine di persuadere il pubblico. Secondo Aristotele, la presa di posizione di Pericle può essere espressa dal fatto che il suo principale oppositore politico, Cimone, era ricco e generoso ed era in grado di assicurarsi il favore del popolo donando generosamente una parte della sua considerevole fortuna personale. Lo storico Loren J. Samons sostiene, tuttavia, che Pericle aveva risorse sufficienti per farsi notare nella politica con mezzi privati, se avesse così scelto.
Nel 461 a.C. Pericle riuscì ad eliminare dalla scena politica il suo principale oppositore usando l'arma dell'ostracismo; Cimone era stato accusato di aver tradito la città, agendo come alleato di Sparta.Anche dopo l'ostracismo di Cimone, Pericle continuò a promuovere una politica populista. Per primo propose una legge che permetteva ai poveri di guardare spettacoli teatrali senza pagare, con lo Stato che copriva il costo della loro entrata. Con altri decreti nel 458 a.C. abbassò il requisito di proprietà per i magistrati, e poco dopo il 454 a.C. elargì generosi stipendi a tutti i cittadini che avevano prestato servizio come giurati nell'Heliaia (il tribunale supremo di Atene) Il suo provvedimento più controverso fu, tuttavia, una legge del 451 a.C. che riconosceva cittadini ateniesi solo coloro che avevano entrambi i genitori ateniesi.Tali misure spinsero i critici di Pericle a considerarlo come responsabile della degenerazione progressiva della democrazia ateniese. In seguito, Pericle introdusse una normativa che concedeva l'accesso delle classi inferiori al sistema politico e agli uffici pubblici, da cui erano state precedentemente escluse a causa dei limitati mezzi o delle origini umili. In seguito, la flotta, spina dorsale della potenza ateniese fin dai tempi di Temistocle, fu presidiata quasi interamente da membri delle classi inferiori. Konstandinos Paparrigopulos, un grande storico greco moderno, sostiene che Pericle propose queste leggi per ampliare e stabilizzare tutte le istituzioni democratiche, mentre secondo lo storico Samons Pericle credeva che fosse necessario far crescere i demoi, in cui egli vedeva una fonte di energia non sfruttata e l'elemento cruciale di dominio militare ateniese.Cimone, d'altra parte, apparentemente credeva che non ci fosse spazio per un'ulteriore evoluzione democratica, ed era certo che la democrazia avesse raggiunto il suo picco e che le riforme di Pericle avevano portato allo stallo del populismo; Cimone, in ogni caso, accettò la nuova democrazia e non si oppose alla legge sulla cittadinanza dopo il suo ritorno dall'esilio nel 451 a.C. Secondo Paparrigopoulos, la storia vendicò Cimone, perché Atene, dopo la morte di Pericle, affondò nel baratro dell'agitazione politica e della demagogia; Paparrigopoulos sostiene che una regressione senza precedenti discese sulla città, la cui gloria morì a causa della politica populista di Pericle. Secondo un altro storico, Justin Daniel King, la democrazia radicale favorì il popolo, ma danneggiò lo Stato, mentre d'altra parte Donald Kagan asserisce che le misure democratiche di Pericle fornirono le basi per una forza politica inattaccabile.
L'uccisione di Efialte, avvenuta nel 461 a.C. e addebitata da Aristotele ad Aristodico di Tanagra., spianò la strada del potere a Pericle. In mancanza di un'opposizione forte dopo l'espulsione di Cimone, il leader incontestabile del partito democratico diventò il sovrano insindacabile di Atene, e rimase al potere quasi ininterrottamente fino alla sua morte, avvenuta nel 429 a.C.
Pericle guidò le sue prime spedizioni militari durante la prima guerra del Peloponneso, che fu causata in parte dall'alleanza della sua città con Megara e Argo e dalla conseguente reazione di Sparta. Nel 454 a.C. attaccò Sicione e Acarnania, e successivamente tentò, senza successo, di prendere Oeniadea sul golfo di Corinto, prima di tornare ad Atene. Nel 451 a.C. Cimone, ritornato dall'esilio, negoziò una tregua di cinque anni con Sparta dopo una proposta dello stesso Pericle, un evento che indica un cambiamento nella politica strategica seguita da questi. Pericle potrebbe aver capito l'importanza del contributo di Cimone durante i conflitti contro i Peloponnesiaci e i Persiani, ma lo storico Podlecki sostiene che il presunto cambiamento di posizione fu inventato dagli storici antichi per sostenere "una visione tendenziosa della mobilità di Pericle".Plutarco afferma che Cimone strinse un accordo per condividere il potere con i suoi oppositori, secondo il quale Pericle sarebbe stato il responsabile degli affari interni e Cimone sarebbe stato il capo militare di Atene, sostenendo una campagna all'estero. Kagan pensa che Cimone si adattò a delle nuove condizioni e promosse un matrimonio politico tra la fazione di Pericle e la sua.
A metà degli anni 450 a.C. gli Ateniesi lanciarono un tentativo, che poi si rivelò un fallimento, di aiuto a una rivolta egiziana contro la Persia, che portò ad un assedio prolungato di una fortezza persiana nel Delta del Nilo. La campagna culminò in un disastro su vasta scala, e la forza di assedio fu sconfitta e distrutta. Intorno al 450 gli Ateniesi inviarono delle truppe a Cipro: Cimone sconfisse i Persiani a Salamina (da non confondersi con la più famosa isola nel Golfo Saronico dove Temistocle sconfisse la flotta persiana di Serse), ma morì di malattia nel 449 a.C.; si dice che Pericle abbia avviato entrambe le spedizioni in Egitto e a Cipro, anche se alcuni ricercatori, come Karl Julius Beloch, sostengono che l'invio di una così grande flotta fosse conforme con lo spirito politico di Cimone.A complicare la situazione di questo periodo è la questione della Pace di Callia, che chiuse le ostilità tra Greci e Persiani; l'esistenza stessa del trattato è assai discussa, e i suoi dettagli e le sue trattative sono ugualmente ambigui. Ernst Badian crede che un patto di pace tra Atene e la Persia sia stato stipulato per la prima volta nel 463 a.C. (rendendo gli interventi ateniesi in Egitto e a Cipro violazioni della pace) e trattato nuovamente dopo la campagna di Cipro, tornando ad essere applicato nel 449 a.C. John Fine, però, suggerisce che il primo trattato di pace tra Atene e la Persia si concluse nel 450 a.C., perché Pericle aveva capito che il conflitto con la Persia stava ostacolando la capacità di Atene di diffondere la sua influenza sulla Grecia. Kagan pensa che Pericle abbia usato Callia, un cognato di Cimone, come simbolo di unità e lo utilizzò ancora varie volte per trattare importanti accordi.Nella primavera del 449 a.C. Pericle propose un decreto che portò alla creazione di una riunione di tutte le poleis greche, al fine di esaminare la questione della ricostruzione dei templi distrutti dai persiani. Questo progetto non andò a buon fine a causa della posizione di Sparta, ma le reali intenzioni di Pericle furono poco chiare: alcuni storici pensano che egli avesse voluto creare una sorta di confederazione di tutte le città greche, altri pensano che voleva semplicemente affermare la supremazia di Atene. Secondo lo storico Terry Buckley, l'obiettivo di questo decreto era invece rinnovare la Lega delio-attica.
Durante la seconda guerra sacra Pericle guidò l'esercito ateniese contro Delfi e reintegrò i suoi diritti di sovranità sulla Focide. Nel 447 a.C. Pericle si impegnò nella sua spedizione più ammirata: l'espulsione dei barbari dalla città tracia di Gallipoli. Il motivo che spinse Atene a compiere quest'impresa era legato alla colonizzazione della regione in cui si trovava la città; a quel tempo, tuttavia, Atene era ostacolata da una serie di rivolte tra le sue città alleate (o, per meglio dire, subordinate). Sempre nel 447 gli oligarchi di Tebe cospirarono contro la fazione democratica: gli Ateniesi chiesero loro la resa immediata ma, dopo la battaglia di Coronea, Pericle fu costretto ad ammettere la perdita della Beozia, al fine di recuperare i prigionieri catturati in quel conflitto; con la Beozia nelle mani dei nemici, la Focide e la Locride si ribellarono e caddero presto sotto il controllo degli oligarchi. Nel 446 a.C. scoppiò una rivolta ancora più pericolosa quando l'Eubea e Megara si ribellarono; Pericle marciò su Eubea con le sue truppe, ma fu costretto a ritirarsi quando l'esercito spartano invase l'Attica. Attraverso la corruzione e le trattative, Pericle disinnescò la minaccia imminente e gli Spartani tornarono nella loro città. In seguito, quando Pericle fu indagato per la gestione del denaro pubblico, non fu sufficientemente giustificata una spesa di 10 talenti, dal momento che i documenti ufficiali riferiscono che i soldi furono spesi per uno "scopo molto grave"; tuttavia, lo "scopo molto grave" (cioè la corruzione) doveva sembrare tanto fondamentale ai revisori dei conti che approvarono la spesa, senza ingerenze ufficiali e senza nemmeno indagare su questo caso.Dopo che la minaccia di Sparta fu scongiurata, Pericle marciò nuovamente sull'Eubea per schiacciare una rivolta, e successivamente inflisse punizioni severe ai proprietari terrieri della città più importante della regione, Calcide, tra cui la perdita dei propri terreni. Nel frattempo, i residenti della città di Istiaia, che aveva massacrato l'equipaggio di una trireme ateniese, furono deportati e sostituiti da duemila coloni ateniesi. La crisi fu portata a termine dalla Pace dei trent'anni, stipulata intorno al 446 a.C., in cui Atene si impegnava ad abbandonare i possedimenti acquisiti nel corso del 460 a.C. e, insieme a Sparta, di non tentare di conquistare le città alleate a quest'ultima.
Nel 444 a.C. le fazioni democratica e conservatrice si affrontarono in uno scontro decisivo. Il nuovo capo dei conservatori, Tucidide (che non deve essere confuso con lo storico omonimo), accusò Pericle di licenziosità, criticando il modo in cui aveva speso i soldi per il piano di costruzioni in corso. Inizialmente, Tucidide cominciò a procurarsi il favore dell'ecclesia, ma Pericle riuscì a far sentire la sua influenza e mise i conservatori nell'ombra: il leader dei democratici rispose alle critiche proponendo di rimborsare alla città tutte le spese con i suoi soldi, a condizione che Atene gli avesse reso delle iscrizioni e delle dediche. Il suo atteggiamento fu accolto con applausi, e Tucidide subì una sconfitta inattesa. Nel 442 a.C., il popolo ateniese ostracizzò Tucidide per 10 anni e Pericle fu ancora una volta il sovrano incontrastato della scena politica ateniese.
Pericle volle stabilizzare la posizione dominante della sua città e far valere la sua preminenza in Grecia. Si pensa che il processo attraverso il quale la lega di Delo si trasformò in un impero ateniese sia cominciato ben prima dell'amministrazione di Pericle, poiché varie città affiliate alla lega avevano già deciso di rendere omaggio ad Atene, invece di fornire semplicemente navi equipaggiate per la flotta dell'alleanza, ma la trasformazione fu accelerata e portata a compimento con misure attuate da Pericle. Il passo finale nella trasformazione ad impero potrebbe essere stato innescato dalla sconfitta ateniese in Egitto, che minacciò il dominio della città sul Mar Egeo e portò alla rivolta di alcune città alleate, come Mileto ed Eritre. Dopo questi eventi, sia a causa di una reale paura per la sua sicurezza, o come pretesto per ottenere il controllo delle finanze della Lega, Atene trasferì presso di sé il tesoro della alleanza, che prima era a Delo, nel 454-453 a.C. Intorno al 450 a.C. le rivolte a Mileto ed Eritre furono represse e Atene restaurò il suo dominio sui suoi alleati. Attorno al 447 lo statista Clearco propose un decreto sul denaro, che impose il peso e le dimensioni delle monete d'argento ateniesi a tutti i suoi alleati. Secondo una delle disposizioni più severe del decreto, l'eccedenza di un processo di coniazione doveva andare ad un fondo speciale, e chiunque avesse proposto di usarla in un altro modo, rischiava la pena di morte.Fu dal tesoro dell'alleanza che Pericle raccolse i fondi necessari per realizzare il suo piano ambizioso di costruzione, con particolare attenzione alla ristrutturazione dell'Acropoli, che comprendeva i Propilei, il Partenone e la statua d'oro di Atena, scolpita da Fidia, amico di Pericle. Nel 449 a.C., Pericle propose un decreto che permette l'utilizzo di 9.000 talenti per finanziare il vasto programma di ricostruzione dei templi ateniesi. Angelos Vlachos, un accademico greco, sostiene che l'utilizzo del tesoro dell'alleanza, avviato ed eseguito da Pericle, è una delle più grandi malversazioni della storia umana; questa appropriazione indebita finanziò, tuttavia, alcune delle creazioni artistiche più belle del mondo antico.
Dopo l'ostracizzazione di Tucidide, Pericle fu rieletto annualmente stratego, l'unica carica che abbia mai formalmente occupato. Nel 440 a.C. cominciò una guerra tra Samo e Mileto per il controllo di Priene, un'antica città sulle coste della Ionia ai piedi di Micale, e ad un certo punto del conflitto Mileto chiese aiuto ad Atene, a causa delle difficoltà incontrate durante il conflitto.Pericle allora, secondo Plutarco per accontentare la sua amante Aspasia, nativa di Mileto, ordinò alle due parti di smettere di combattere e di sottoporre il caso al proprio arbitrato, ma Samo si rifiutò.; di conseguenza lo stratego fece approvare un decreto che ordinava la spedizione dell'esercito ateniese a Samo "vertente contro il suo popolo che, pur avendo ricevuto l'ordine di interrompere il conflitto contro i Milesi, non rispettò le condizioni". In una battaglia navale gli Ateniesi, guidati da Pericle e dagli altri nove strateghi, sconfissero le forze di Samo e imposero sull'isola un'amministrazione democratica. Quando i Samiani si ribellarono contro il dominio ateniese, Pericle costrinse la città ad arrendersi dopo un assedio durato otto mesi, che suscitò malcontento tra i componenti della flotta.
Successivamente, il generale sedò una rivolta a Bisanzio e, quando tornò ad Atene, tenne un famoso discorso funebre in onore dei soldati caduti durante la spedizione.Tra il 438 e il 436 a.C. Pericle guidò la flotta ateniese nel Ponto, dove instaurò relazioni amichevoli con le città greche della regione. Inoltre, Pericle focalizzò la sua attenzione anche su progetti interni, come la fortificazione di Atene, e sulla creazione di nuove cleruchie, come Andro, Nasso nel 444 a.C., così come Anfipoli nel 437 a.C.
Tuttavia, nonostante il forte carisma e il saldo governo, né Pericle né tanto meno i suoi collaboratori o confidenti, Fidia e Aspasia, furono immuni da attacchi sia personali che giudiziari a dimostrazione che il ruolo politico dello statista non fu mai assoluto.Lo scultore Fidia, direttore dei progetti edilizi di Pericle e in particolare di quelli all'Acropoli, fu accusato di essersi appropriato di parte dell'oro destinato alla costruzione della statua di Atena oltre che di empietà, avendo inciso sullo scudo della medesima statua la figura di un vecchio calvo, raffigurante proprio Fidia, che con entrambe le mani reggeva un masso; e vi era raffigurato lo stesso Pericle, o comunque una figura somigliante allo statista, nell'atto di combattere le amazzoni. Il processo fu deleterio per Fidia che morì in carcere, probabilmente mentre attendeva la celebrazione del processo per il furto o forse per la condanna di empietà o addirittura avvelenato, e colpì non poco l'immagine di Pericle.
In seguito le accuse si concentrarono contro personalità intime allo statista quali la compagna Aspasia e l'antico precettore Anassagora.
Aspasia, infatti, distintasi per l'abilità oratoria e per la brillante intelligenza, fu accusata da Ermippo di corrompere le donne ateniesi allo scopo di soddisfare le perversioni dell'amante, Pericle appunto.
Il processo, basato su calunnie e dicerie, mai provate, fu un'amara esperienza per Pericle che a stento riuscì a difendere l'amata ottenendone l'assoluzione.
Poi l'ecclesia, su proposta di Diopite, mise in stato d'accusa per empietà il filosofo e precettore Anassagora il quale fu condannato al pagamento di una multa e all'esilio.Infine gli oppositori accusarono direttamente Pericle di cattiva gestione delle pubbliche finanze. Secondo Plutarco, Pericle fu così preoccupato del giudizio imminente da bloccare ogni tentativo di compromesso con Sparta, impedendo, di fatto, la soluzione dei sempre più forti contrasti con la Lega del Peloponneso; al riguardo, Beloch sostenne che, pur di proteggere la propria posizione politica, Pericle abbia volutamente condotto la sua città alla guerra.In ogni caso, all'inizio della guerra del Peloponneso Atene si trovò nella scomoda posizione di affidare il proprio futuro a un leader la cui preminenza era stata, per la prima volta in un decennio, seriamente scossa.
Le cause della guerra del Peloponneso sono tuttora oggetto di dibattito, anche se già nell'antichità non pochi storici ponevano gran parte delle responsabilità a carico di Pericle e della politica imperialista di Atene: per esempio, Plutarco sostenne che gli Ateniesi si fossero volti al conflitto con una sorta di arroganza e amore per la sfida, un concetto, peraltro, già presente in Tucidide il quale, tuttavia, addebitava la guerra al timore degli Spartani per la potenza ateniese, fattore senz'altro presente ma ridimensionato nell'odierna storiografia.
Nei rapporti con Sparta Pericle agì convinto che la guerra fosse inevitabile, se non benvenuta.
Perciò, non esitò ad inviare navi e soldati alla colonia di Corcira la quale si era ribellata alla madrepatria Corinto, fedele alleata di Sparta.Nel 433 a.C., le flotte di Corinto e Atene si scontrarono nella battaglia di Sibota, il cui esito fu inconcludente, e l'anno seguente, quando Potidea, colonia corinzia membro della lega delio-attica, si ribellò ad Atene, gli insorti ottennero l'aiuto della madrepatria, aggravando il solco che divideva le due città.
Nello stesso periodo Pericle, nel tentativo di imporre la sovranità ateniese su Megara, città affiliata alla lega del Peloponneso e posta tra Atene e Corinto, impose il cosiddetto Decreto Megarese: con tale atto, Pericle escludeva i commercianti di Megara dal mercato ateniese e degli alleati, devastandone l'economia e allo stesso tempo violando apertamente le clausole della pace dei trent'anni senza alcuna giustificazione a parte la discutibile accusa di coltivare terra sacra dedicata a Demetra e dare rifugio a schiavi fuggiti, comportamenti empi.Inevitabilmente, il conflitto con Megara inasprì i rapporti con Sparta che, dopo alcuni consulti con gli alleati, inviò ad Atene un ultimatum con cui si richiedeva l'espulsione della famiglia degli Alcmeonidi, Pericle incluso, e l'abrogazione del Decreto Megarese; se le richieste non fossero state accolte, Sparta avrebbe dichiarato guerra.
Gli Ateniesi, tuttavia, accettarono senza esitare la proposta di Pericle di respingere le richieste spartane essendo più forti militarmente, e di proporre una controproposta agli Spartani: il ritiro del decreto megarese in cambio della rinuncia, da parte di Sparta, alla pratica di espulsione degli stranieri presenti sul territorio oltre al riconoscimento dell'autonomia delle città alleate, in pratica lo smantellamento della Lega del Peloponneso e dell'egemonia terrestre spartana.
Bisogna tuttavia sottolineare che tale condotta, la quale in pratica condusse Atene alla guerra, come sottolineano Athanasios G. Platias e Constantinos Koliopoulos, docenti di politica internazionale, derivava anche dalla necessità di prevenire, mostrando a tutti la potenza di Atene, rivolte all'interno della lega di Delo.
Nel 431 a.C., quando la pace era già precaria, Archidamo II, re di Sparta, inviò una nuova delegazione ad Atene per richiedere l'adempimento delle condizioni precedenti; la deputazione non poté però entrare in città, dal momento che Pericle aveva fatto approvare all'assemblea una risoluzione in base alla quale nessuna delegazione lacedemone sarebbe stata accolta qualora Sparta avesse avviato azioni militari ostili, quale, così interpretarono gli Ateniesi, il concentramento dell'esercito della lega peloponnesiaca a Corinto.Fallita così l'ultima possibilità di trattativa, Archidamo II invase l'Attica senza incontrare alcuna resistenza dal momento che Pericle, intuendo la strategia spartana, aveva nel frattempo provveduto a evacuare l'intera popolazione entro le lunghe mura di Atene.Lo storico Tucidide non riporta il discorso con cui Pericle convinse la popolazione a trasferirsi in Atene ma si soffermò sui disagi che gli sfollati subirono, costretti ad abbandonare la loro terra, i loro beni e i santuari ancestrali per trasferirsi in un'area urbana sovraffollata cambiando completamente stile di vita.In tali circostanze Pericle cercò di sollevare il morale generale con numerosi discorsi nei quali consigliava gli Ateniesi sulla gestione dello Stato e li rassicurò che, qualora il nemico non avesse devastato le sue proprietà (sia poiché era amico personale di Archidamo, sia come mossa politica finalizzata a screditare Pericle), egli le avrebbe donate alla città.In ogni caso il saccheggio delle fattorie dell'Attica e i disagi indebolirono il prestigio di Pericle, da molti considerato come la principale causa del conflitto, da altri criticato per il suo rifiuto di respingere con le armi l'invasione spartana.
Nonostante l'opposizione, Pericle difese la propria strategia ed evitò in un primo tempo di convocare l'assemblea per impedire che l'indignazione generale sfociasse nella decisione di inviare l'esercito contro gli Spartani; in ogni caso la collaborazione tra Pericle e i "Pritani", i presidenti provvisori dell'assemblea, garantiva al primo una salda influenza sui pubblici affari.Nella seconda parte dell'anno, mentre l'esercito spartano si acquartierava nell'Attica, Pericle inviò una flotta di 100 triremi per costeggiare e devastare il Peloponneso e numerose unità di cavalleria per impedire la devastazione della fattorie più vicine ad Atene.Al termine dell'estate, mentre il nemico si ritirò presso i suoi quartieri invernali a Corinto, Pericle fece approvare un decreto per il quale la città avrebbe messo da parte 1.000 talenti e 100 navi, da usarsi in caso di massima emergenza o di attacco navale ad Atene, stabilendo la morte come pena per chiunque proponesse un uso diverso del denaro o delle navi.
Nell'autunno, Pericle guidò l'attacco su Megara e pochi mesi dopo pronunciò quello che diventerà il suo più famoso discorso, l'orazione funebre per i caduti del primo anno di guerra, in cui onorò i cittadini morti per Atene di cui tratteggia il governo democratico e i suoi principi cardini.
Nel 430 a.C. l'esercito di Sparta saccheggiò l'Attica per la seconda volta, ma Pericle non si scompose, rifiutò di rivedere la sua strategia iniziale e, non volendo impegnare l'esercito spartano in battaglia, condusse una spedizione navale per saccheggiare le coste del Peloponneso.Secondo Plutarco, poco prima della spedizione, avvenne un'eclisse solare che spaventò non poco gli equipaggi, ma Pericle utilizzando le conoscenze astronomiche che aveva acquisito da Anassagora riuscì a calmarli.Tuttavia, nell'estate dello stesso anno, scoppiò un'epidemia che devastò Atene; l'identità esatta del morbo è ignota così come la sua fonte. In ogni caso, la difficile situazione della città, causata dall'epidemia, innescò una nuova ondata di clamore pubblico che costrinse Pericle a difendersi in un discorso finale, presentato dallo storico Tucidide come una vera e propria emozionante resa dei conti tra lo statista e i suoi oppositori. Tale discorso è considerato ancor oggi come uno dei migliori dello statista non solo per l'abilità retorica ma anche per il rancore verso i suoi compatrioti, accusati di ingratitudine. Riuscì, per pochi mesi, a domare il risentimento del popolo ma in seguito i suoi nemici interni ebbero la meglio, lo privarono della carica di stratego e lo misero sotto accusa.
In tale processo, di cui fu promotore e grande accusatore di Pericle il demagogo Cleone, astro nascente della politica ateniese, Pericle ebbe la peggio e fu multato per un importo compreso tra i 15 e i 50 talenti. L'anno seguente, tuttavia, gli Ateniesi non solo riabilitarono Pericle ma lo rielessero ancora una volta come stratega, reintegrandolo nel comando delle forze armate.Questo fu l'ultimo successo di Pericle: in quell'anno l'epidemia falcidiò la sorella di Pericle ed entrambi i figli legittimi, Paralo e Santippo, e, sebbene gli Ateniesi avessero accolto tra i cittadini il figlio illegittimo, Pericle il Giovane avuto da Aspasia, l'uomo era distrutto dal dolore. Pochi mesi dopo, nell'autunno, morì di peste.
Si ricorda che, poco prima della sua morte, gli amici di Pericle si fossero riuniti intorno a lui, enumerando, convinti che Pericle essendo privo di conoscenza non potesse sentire, le sue virtù in pace e i suoi nove trofei di guerra. Pericle, tuttavia, anche se moribondo, era ancora cosciente ed esclamò:
La morte di Pericle segnò l'inizio del declino di Atene dal momento che, come riporta Tucidide, i suoi successori erano inferiori a lui e preferirono assecondare la plebe perseguendo una politica dispendiosa e militarista di cui la spedizione in Sicilia costituisce l'esempio più noto. Con questo amaro commento, Tucidide non solo lamenta la perdita di un grande uomo che ammirava, pur essendogli avversario, ma annuncia anche il declino della gloria e della potenza di Atene.
Pericle, secondo l'usanza ateniese, si sposò con un membro della propria famiglia: non è noto il nome della moglie ma è certo che fosse stata già maritata ad Ipponico dal quale aveva avuto un figlio, Callia, e che da lei Pericle ebbe due figli, Paralo e Santippo. Il matrimonio, tuttavia, non fu felice e così Pericle, con il pieno consenso della moglie e dei suoi parenti, le trovò un nuovo marito.
A seguito del divorzio, Pericle si legò con un'etera, Aspasia di Mileto, con la quale prese a convivere more uxorio e dalla quale peraltro Pericle ebbe un figlio illegittimo, suo omonimo. La relazione suscitò molte reazioni e l'opposizione di Santippo che, avendo ambizioni politiche, non esitò a calunniare il padre. Nonostante tutto le persecuzioni non minarono il morale dello statista, per quanto scoppiò in lacrime per proteggere la sua amata Aspasia quando fu accusato di corrompere la società ateniese.
Negli ultimi anni, tuttavia, ai problemi politici si aggiunsero una serie di lutti familiari: prima perse la sorella e poi entrambi i figli, Paralo e Santippo, tutti colpiti dall'epidemia. Non avendo eredi, gli Ateniesi mitigarono la legge sulla cittadinanza, fatta approvare da Pericle stesso, nel 451 (o 452) a.C.: tale legge, infatti, limitava il diritto di cittadinanza a coloro i quali erano di origine ateniese sia dal lato paterno quanto da quello materno ma, per compassione alle sventure dello stratego, iscrissero suo figlio illegittimo, Pericle il Giovane, nelle fratrie, comunità di cittadini, e gli permisero di accedere alla cittadinanza per quanto fosse cittadino ateniese solo dal lato paterno.
Indubbiamente la figura di Pericle segnò un'intera epoca e ispirò giudizi contraddittori circa le sue decisioni politiche più significative; inoltre, il fatto che fosse al tempo stesso un vigoroso statista, generale e oratore rende più complessa la valutazione oggettiva delle sue azioni.
Alcuni studiosi contemporanei, ad esempio Sarah Ruden, definiscono Pericle un populista, demagogo e un "falco", altri studiosi, invece, ammirano la sua leadership carismatica.
Inoltre, sempre Plutarco racconta che quando il re di Sparta, Archidamo II, chiese al suo avversario politico, Tucidide di Melesia, chi tra lui o Pericle fosse il combattente migliore, Tucidide rispose senza alcuna esitazione Pericle aggiungendo:
Infine, quanto ai costumi, Pericle, agli occhi degli storici antichi, fu esente da critiche poiché "si teneva lontano dalla corruzione, anche se non era del tutto indifferente al danaro".Lo storico Tucidide, suo ammiratore, fu il primo nell'affermare che Atene era "di nome una democrazia ma, di fatto, governata dal suo primo cittadino" sottolineando con tale commento il carisma per guidare, persuadere e, talvolta, manipolare la massa. Inoltre, se anche Tucidide menziona le superiori qualità di Pericle, tuttavia, trascura le accuse contro di lui concentrandosi quasi esclusivamente nel ricordo dell'integrità morale dello statista.Plutarco, a differenza di Tucidide, ci offre un ritratto più sfumato dello statista, riprendendo anche alcune critiche di altri autori:
Sempre Plutarco, infine, spiega questo atteggiamento di Pericle come un tentativo di cercare il favore del popolo in modo da ridurre il prestigio dell'Areopago di cui non faceva parte e per ribattere alla generosità del suo avversario Cimone.
Inoltre, quanto al giudizio espresso da Tucidide secondo cui Pericle "non era condotto dal popolo, bensì lo guidava", alcuni studiosi del secolo XX, come Malcolm F. McGregor e John S. Morrison, hanno proposto che Pericle fosse il volto pubblico carismatico e che in realtà le proposte derivassero dai suoi consiglieri o comunque dalla sua cerchia politica.Infine, secondo King, Pericle, aumentando il potere del popolo, lasciò gli Ateniesi senza un leader autorevole e peraltro ricorda quanto, durante la guerra del Peloponneso, perfino Pericle stesso fosse dipendente dal sostegno popolare.
Per oltre 20 anni Pericle ebbe, in qualità di stratego, il comando militare anche se, per prudenza, non intraprese mai di sua iniziativa una campagna di cui non fosse evidente il rischio né tanto meno accolse gli "impulsi vani dei cittadini".Il suo operato, secondo l'opinione di molti storici, in pratica ricalcò la linea politica già intrapresa da Temistocle e dal principio per cui Atene dipendeva dalla sua egemonia marittima e che non potesse contrastare la superiorità dell'esercito terrestre spartano. In ogni caso, cercò di ridurre al minimo il vantaggio terrestre che possedevano gli Spartani rafforzando le mura di Atene, che avevano gravemente scosso l'uso della forza militare nelle relazioni internazionali greche.Durante la guerra del Peloponneso, Pericle avviò una strategia difensiva il cui scopo era "l'esaurimento del nemico e la conservazione dello status quo". Secondo Platias e Koliopoulos Atene, essendo la fazione più forte, non aveva bisogno di battere Sparta militarmente ma poteva semplicemente sventare i piani del nemico e aspettare che esaurisse le forze. Pertanto, gli Ateniesi dovevano rifiutare ogni composizione (e quindi non revocare il decreto megarese) ed evitare sempre ogni spedizione diversiva come quella, fallimentare, sostenuta da Atene e appoggiata in precedenza da Pericle, in Egitto.Tale strategia, però, risultava intrinsecamente impopolare per quanto Pericle, grazie al suo carisma personale, fosse riuscito a convincere il popolo; proprio per questo motivo, Hans Delbrück definì Pericle uno dei più grandi statisti e capi militari della storia.Dopo la sua morte gli Ateniesi rimasero sostanzialmente fedeli a tale linea di condotta, al di là di alcune spedizioni offensive, cercando di preservare anziché espandere i loro possedimenti, fino alla catastrofica Spedizione in Sicilia, e forse, se Pericle non fosse morto, la sua politica avrebbe avuto successo.In ogni caso la strategia di Pericle raccolse numerosi sostenitori quanto detrattori che in comune affermano quanto Pericle stesso fosse migliore come politico e oratore che come stratega.Donald Kagan definì la strategia di Pericle "pia illusione che non è riuscita", Barry S. Strauss e Josiah Ober hanno dichiarato che "come stratega era un fallimento e merita una parte di responsabilità per la grande sconfitta di Atene", e Victor Davis Hanson ritiene che Pericle non aveva elaborato una strategia chiara per un'efficace azione offensiva che avrebbe potuto costringere Tebe o Sparta a fermare la guerra.Kagan fondò la sua critica su quattro motivi: in primo luogo, respingendo concessioni minori ha portato alla guerra; in secondo luogo, imprevista da parte del nemico, mancava di credibilità; terzo, era troppo debole né sfruttava eventuali opportunità; infine dipendeva da Pericle per la sua esecuzione e, quindi, non poteva non essere abbandonato dopo la sua morte. Quanto ai costi, Kagan stimò che ogni anno la strategia di Pericle costasse oltre 2.000 talenti, somma sufficiente per appena tre anni di conflitto e che pertanto si poteva adattare solo a un breve scontro, non certo per quello in corso.Altri, come ad esempio Donald W. Knight, concludono che la strategia era troppo difensiva e non avrebbe avuto successo.D'altra parte, Platias e Koliopoulos rigettano queste critiche fino a dichiarare che "gli Ateniesi persero la guerra solo quando invertirono drammaticamente la grande strategia di Pericle che esplicitamente disdegnava ulteriori conquiste" ed Hanson ribatte che, sebbene non innovativa, avrebbe potuto portare ad una stagnazione del conflitto in favore di Atene.Infine, alcuni sostengono che è solo una conclusione popolare che i successori di Pericle mancassero delle sue capacità o del suo carisma.
Sia i commentatori moderni di Tucidide che gli storici e scrittori contemporanei assumono posizioni differenti sulla questione per cui i discorsi di Pericle citati da Tucidide non rappresentino (o rappresentino solo in parte) le parole dello statista, ma costituiscano una libera creazione letteraria oppure una parafrasi di Tucidide. Pericle, infatti, non distribuì mai le sue orazioni e pertanto gli storici non sono in grado di rispondere con certezza se i tre discorsi riportati da Tucidide siano realmente frutto di Pericle o una rielaborazione dello storico, se questi vi abbia aggiunto le proprie nozioni e pensieri. Facendo leva sul contrasto tra lo stile letterario, appassionato e idealista dei discorsi di Pericle e lo stile compassato e analitico di Tucidide, alcuni affermano che Pericle fosse una fonte principale di tali discorsi. Altri, invece, obbiettano che la differenza stilistica si possa addebitare all'integrazione del discorso retorico all'interno dell'opera storiografica e che Tucidide abbia semplicemente adoperato due stili differenti.
Peraltro Tucidide riconosce che: Se lo storico contemporaneo Donald Kagan, ne The Peloponnesian War, afferma che Pericle avesse adottato nei suoi discorsi "uno stile elevato, libero dai trucchi volgari e disonesti", a parere dello storico Diodoro Siculo, "eccelleva su tutti i suoi concittadini in abilità oratoria"; nelle parole di Plutarco:
Tuttavia, lo stesso Plutarco, poche righe dopo, riporta il giudizio di Ione di Chio per il quale Pericle, nel rapporto con gli altri, fosse, a differenza di Cimone, sempre arrogante, orgoglioso e presuntuoso, incline al disprezzo del prossimo; Zenone, invece, esortava coloro i quali scambiavano per boria e orgoglio l'austerità di Pericle a comportarsi come lui, convinto che anche la pura e semplice ostentazione della virtù produce istintivamente, a lungo andare, un desiderio effettivo di praticarla.
Gorgia, nell'omonimo dialogo di Platone, usa Pericle come esempio di potente eloquio; nel Menesseno, tuttavia, Socrate afferma ironicamente che Pericle, essendo educato da Aspasia, allenatrice di molti oratori, sarebbe superiore a qualcuno se fosse stato educato da Antifonte, e inoltre attribuisce la paternità dell'orazione funebre ad Aspasia e critica la venerazione di Pericle da parte dei suoi contemporanei.Infine, Platone ricorda ne il Fedro l'origine di uno dei soprannomi con cui è noto Pericle, "Olimpio", solitamente connesso a Zeus, perché come Zeus era il re degli dei, così Pericle superò tutti nell'oratoria; Aristofane, invece, ironicamente usò tale appellativo per sottolinearne la boria e l'orgoglio, e in tal modo lo apostrofa in una sua commedia: "Nell'ira balenò Pericle Olimpio, tuonò, sconvolse tutta quanta la Grecia".Quintiliano, elogiando lo stile di Pericle, ricorda che egli si preparava assiduamente per i discorsi e che, prima di presentarsi in tribuna, pregava gli Dei affinché non proferisse alcuna parola impropria.
Sir Richard C. Jebb conclude che "unico statista ateniese, Pericle deve essere stato unico per due aspetti anche come oratore ateniese: in primo luogo perché ha occupato una posizione di supremazia personale come nessun uomo raggiunse prima o dopo di lui, in secondo luogo perché i suoi pensieri e la sua forza morale gli fecero ottenere una tale fama per l'eloquenza come nessun altro ebbe mai dagli Ateniesi né prima né dopo di lui."
Certamente le opere letterarie o artistiche, commissionate da Pericle o composte durante il suo governo, costituiscono tuttora l'eredità più visibile dello statista ateniese e, al riguardo, Paparrigopoulos scrisse che questi capolavori sono "sufficienti a rendere il nome della Grecia immortale nel nostro mondo".Il giudizio politico è, invece, più sfumato: Victor L. Ehrenberg, per esempio, sostenne che l'imperialismo ateniese, che nega la vera democrazia e la libertà per il popolo di tutti a vantaggio di un solo Stato dominante, fu parte del lascito dello statista.Altri, riprendendo Tucidide, si spingono oltre affermando che un tale arrogante imperialismo portò alla rovina Atene e peraltro è ancor oggi oggetto di vivaci discussioni il rapporto tra imperialismo e la promozione della democrazia nei paesi oppressi.Molti, al contrario, sostengono che bisogna ascrivere a Pericle la nascita di un umanesimo ateniese di cui la libertà d'espressione costituisce il segno più duraturo insieme alla democrazia intesa come gestione partecipativa del potere da parte di una fetta consistente della popolazione maschile; aspetti che ancor oggi rendono Pericle il "topos dello statista ideale nella Grecia antica".
 Tucidide, Guerra del Peloponneso.Fonti secondarie in italianoClaude Mossé, Pericle. L'inventore della democrazia, Editori Laterza, Roma-Bari 2006 ISBN 978-88-420-9167-7
Luciano Canfora, Il mondo di Atene, Editori Laterza, Roma-Bari, 2011, ISBN 978-88-420-9751-8
Domenico Musti, Demokratía. Origini di un'idea, Editori Laterza, Roma-Bari, 1995, ISBN 88-420-4652-3
Lorenzo Braccesi, Guida allo studio della storia greca, Editori Laterza, Bari, 2005, ISBN 978-88-420-7568-4
Elena Pastorio, Storia Greca, lineamenti essenziali, Monduzzi editore, Parma, 2006, ISBN 978-88-323-6028-8Fonti secondarie in inglese Terry Buckley, Aspects of Greek History 750-323 BC, Routledge (UK), 1996, ISBN 0-415-09957-9.
 Victor L. Ehrenberg, From Solon to Socrates, Routledge (UK), 1990, ISBN 0-415-04024-8.
 John V.A. Fine, The Ancient Greeks: A critical history, Harvard University Press, 1983, ISBN 0-674-03314-0.
 Victor Davis Hanson, How the Athenians and Spartans fought the Peloponnesian War (translated in Greek by Angelos Philippatos), Athens, Livanis Editions, 2007 (English Edition 2005), ISBN 978-960-14-1495-9.
 Simon Hornblower, The Greek World 479-323 BC, Routledge (UK), 2002, ISBN 0-415-15344-1.
 Donald Kagan, The Outbreak of the Peloponnesian War, Ithaca: Cornell University Press, 1989, ISBN 0-8014-9556-3.
 Donald Kagan, War aims and resources (432–431), in The Peloponnesian War, Viking Penguin (Penguin Group), 2003, ISBN 0-670-03211-5.
(EL) Konstantinos Paparrigopoulos, History of the Hellenic Nation, Eleftheroudakis, 1925.
 Constantinos Koliopoulos, G. Platias Athanasios, Thucydides on Strategy, Eurasia Publications, 2006, ISBN 960-8187-16-8.
 A.J. Podlecki, Perikles and His Circle, Routledge (UK), 1997, ISBN 0-415-06794-4.
 Loren J. Samons, The Peloponnesian War, in What's Wrong with Democracy?, Los Angeles, California, University of California Press, 2004, ISBN 0-520-23660-2.
 Loren J. Samons, Charles W. Fornara, Athens from Cleisthenes to Pericles, Berkeley:  University of California Press, 1991.
 Raphael Sealey, The Peloponnesian War, in A History of the Greek City States, 700-338 B. C., University of California Press, 1976, ISBN 0-520-03177-6.
(EL) Angelos Vlachos, Thucydides' bias, Estia, 1974.Approfondimenti in inglese Evelyn Abbott, Pericles and the Golden Age of Athens, G. P. Putnam's Sons, 1898.
 Hodkinson Stephen Brock Roger, Alternatives to Athens: Varieties of Political Organization and Community in Ancient Greece, Oxford University Press, 2003, ISBN 0-19-925810-4.
 John Hesk, Deception and Democracy in Classical Athens, Cambridge University Press, 2000, ISBN 0-521-64322-8.
 Donald Kagan, Pericles of Athens and the Birth of Democracy, The Free Press, 1991, ISBN 0-684-86395-2.
 Douglas C. Lummis, Radical Democracy, Cornell University Press, 1997, ISBN 0-8014-8451-0.
 Josiah Ober, Political Dissent in Democratic Athens: Intellectual Critics of Popular Rule, Princeton University Press, 2001, ISBN 0-691-08981-7.
 Leonard Whibley, A History of the Classical Greek World: 478-323 BC, University Press, 1889.
(EN) Pericle, Ehsan Yarshater Center, Columbia University, Encyclopædia Iranica. 
(EN) La rivolta di Samo, su demo.fragmentarytexts.org. URL consultato il 1º settembre 2011 (archiviato dall'url originale il 31 marzo 2012).
I Peritelini  Lacordaire, 1863 sono una tribù di coleotteri appartenente alla famiglia dei Curculionidi e alla sottofamiglia delle Entimine.

Nei vertebrati superiori, il peritoneo è una membrana sierosa mesoteliale, sottile e quasi trasparente, che costituisce il rivestimento della cavità addominale e di parte di quella pelvica (peritoneo parietale) e ricopre anche gran parte dei visceri contenuti al suo interno (peritoneo viscerale), fissandoli al contempo alle pareti della cavità (legamenti dei visceri).
Il peritoneo è la più vasta di tutte le membrane sierose e, per la sua disposizione, anche la più complessa. Tale complessità deriva soprattutto dal fatto che anziché rivestire un solo organo a superficie relativamente uniforme, come avviene alle pleure che ricoprono i polmoni o al pericardio che riveste il cuore, di cui è l'equivalente addominale, il peritoneo avvolge parecchi organi, disposti e orientati nei modi più vari e aventi anche forme piuttosto irregolari. Il peritoneo viscerale, conformemente a questa irregolarità, forma inoltre grandi pieghe tra gli organi; un esempio lampante è il grande omento, che si stende come un grembiule sulla massa intestinale, partendo dalla grande curvatura dello stomaco.
Il termine peritoneo deriva dal greco περί (perì ) che significa intorno e τονείος (tonéios) che significa ricoperto, che a sua volta viene dal verbo τείνω (téinō), ricoprire: infatti il peritoneo è l'organo che ricopre intorno gli organi dell'addome e la parete addominale.
Il peritoneo è costituito da uno strato superficiale di cellule mesoteliali sostenute da sottili strati di tessuto connettivo extraperitoneale, il quale in alcune regioni si presenta particolarmente ricco di lobuli adiposi, come ad esempio in corrispondenza del rene, della regione inguinale, di alcune duplicazioni del peritoneo e della superficie esterna dell'intestino crasso; pare che questi accumuli di grasso svolgano una funzione di protezione e sostegno degli organi. Il peritoneo assolve la funzione, oltre che di rivestimento e di supporto dei visceri addominali, anche di "condotto" per i vasi sanguigni e linfatici e per i nervi della regione addominale.
Il peritoneo, come le altre membrane sierose, consta di una sottile lamina continua. A seconda della sua posizione nel cavo addominale si distingue in:
Peritoneo parietale, lo strato più esterno, che riveste la superficie interna delle pareti della cavità addomino-pelvica;
Peritoneo viscerale, lo strato più interno, che ricopre la maggior parte dei visceri contenuti all'interno del cavo addominale.
Tra questi due strati è presente uno spazio, detto cavità (o cavo) peritoneale, che è del tutto chiusa ed è quindi una cavità virtuale riempita solo da una piccola quantità (circa 50 ml) di un liquido sieroso che funge da lubrificante permettendo ai due strati di scorrere tra loro senza un eccessivo attrito. Il peritoneo viscerale, con i suoi numerosi piegamenti attorno agli organi addominali, fa sì che la cavità peritoneale si riduca a uno spazio notevolmente piccolo, quasi virtuale.
Alcuni organi dell'addome sono completamente avvolti dal peritoneo e sono provvisti di un doppio foglietto, che prende il nome di  meso (es. mesentere per l'intestino tenue, mesocolon per il colon, mesometrio per l'utero e così via), che li unisce al peritoneo parietale della parete addominale. In alcuni casi, come nel mesentere, uno strato costituito da due foglietti saldati di peritoneo viscerale tende a fondersi con un altro foglietto dando origine a una piega che si inserisce sulla parete posteriore dell'addome secondo una linea obliqua che va dalla flessura duodeno-digiunale alla fossa iliaca destra. In altri organi, come il duodeno e il colon ascendente e discendente, il peritoneo forma un rivestimento incompleto lasciando alcune aree scoperte a contatto con la parete addominale posteriore.
Il peritoneo è diviso in due grandi regioni, collegate tra loro dal forame epiploico:
La grande cavità peritoneale (o peritoneo della cavità peritoneale propria), raffigurato in rosso nel disegno a lato. Il mesocolon trasverso individua:
Spazio sottomesocolico, diviso in due metà asimmetriche, destra e sinistra, dal mesentere. La destra è più piccola, chiusa a livello del cieco, mentre lo spazio sottomesocolico sinistro è aperto in pelvi, divisa da questo dal mesosigma.
La borsa omentale (o piccola cavità peritoneale), raffigurata in blu. Si possono distinguere:
Il Piccolo omento (o omento gastroepatico o piccolo epiploon) è collegato alla piccola curvatura dello stomaco e al fegato (tramite i legamenti: epatogastrico ed epatoduodenale, rispettivamente pars flaccida e pars densa).
Il Grande omento (o omento gastrocolico o grande epiploon o grembiule epiploico) origina dal peritoneo viscerale che avvolge la parete posteriore e anteriore dello stomaco, parte dalla grande curvatura dello stomaco e scende come un grembiule davanti alle anse dell'intestino tenue fino alla teorica linea passante per le creste iliache anterosuperiori, per poi incurvarsi formando un'ansa in senso anteroposteriore e collegarsi risalendo al colon trasverso, (in totale 4 foglietti); esso svolge una funzione di isolamento e protezione dell'intestino.Inoltre nella cavità pelvica sono presenti alcune strutture che prendono il nome non relativamente al peritoneo in sé, ma alla zona in cui sono collocati i foglietti peritoneali.
Le fossette inguinali sono dei compartimenti del foglietto parietale del peritoneo che, appoggiandosi sulla fascia trasversale, determina delle fossette sul versante interno della parete anteriore dell'addome. Esse si suddividono in:
Fossetta inguinale esterna: è posta lateralmente rispetto ai vasi epigastrici inferiori.
Fossetta inguinale media: è compresa fra i vasi epigastrici inferiori e il legamento ombelicale laterale (arteria ombelicale obliterata);
Fossetta inguinale interna: è compresa fra il legamento ombelicale laterale e il legamento ombelicale mediano (uraco obliterato).
Le strutture situate nell'addome sono classificate come intraperitoneali, retroperitoneali o infraperitoneali in base all'effettiva copertura da parte del peritoneo viscerale e alla presenza o meno di mesenteri. Le strutture intraperitoneali sono solitamente mobili, mentre le retroperitoneali sono relativamente fissate nella propria posizione.
Alcuni organi, come i reni, sono definiti come "primariamente retroperitoneali", mentre altri organi, come gran parte del duodeno e il pancreas (eccetto la coda che risulta intraperitoneale), sono considerati come "secondariamente retroperitoneali"; ciò significa che tali organi si sono sviluppati come intraperitoneali e che in seguito, con la perdita del proprio meso, sono diventate retroperitoneali.
Il peritoneo si sviluppa a partire dal mesoderma dell'embrione allo stadio trilaminare. Durante la differenziazione del mesoderma, una zona conosciuta come ipomero inizia a dividersi in due strati, separati dal celoma intraembrionale. Questi due strati iniziano in seguito a differenziarsi nelle membrane viscerali e parietali che si trovano in tutte le cavità sierose, incluso il peritoneo. Mentre l'embrione cresce, i vari organi contenuti nell'addome si sviluppano all'interno della cavità dalle strutture in essa presenti. Gli organi in sviluppo "portano con sé" i propri vasi sanguigni e questi vasi, ricoperti dal peritoneo, si trasformano man mano in mesi.
In una fase precoce dello sviluppo, lo stomaco e la prima porzione del duodeno sono inclusi in una doppia piega peritoneale, tesa come un setto sagittale che divide completamente la porzione superiore della cavità addominale (mesogastrio). La milza si sviluppa nella parte posteriore di questo setto (mesogastrio dorsale), mentre il fegato si accresce nella parte anteriore di questo setto (mesogastrio ventrale). Nel feto, la vena ombelicale decorre lungo il margine libero di tale setto sino all'ilo del fegato dal quale, mediante il dotto venoso di Aranzio, il sangue ossigenato proveniente dalla placenta è drenato nella vena cava inferiore. Dopo la nascita questi vasi fetali si obliterano divenendo dei cordoni fibrosi, e più specificamente il legamento rotondo del fegato e il legamento venoso. La restante parte del setto è occupata dalla vena porta che, dopo essersi originata dalla parete addominale posteriore, al livello del duodeno, si indirizza verso l'ilo del fegato.
Come gli altri organi, anche il peritoneo è soggetto a patologie, le quali comprendono processi infiammatori acuti o cronici, diffusi o circoscritti (peritoniti, perivisceriti, ascessi), di natura aspecifica o specifica. Abbastanza rari sono i tumori primitivi, come fibromi, lipomi, mixomi, mesoteliomi, sarcomi, e secondari a seguito di metastasi da altri organi.
Lo pneumoperitoneo, come lo pneumotorace nella cavità toracica, è la presenza di gas all'interno della cavità peritoneale, che può verificarsi in caso di perforazioni di stomaco o intestino; si origina così una situazione di grave pericolo, in quanto accompagnate alle perforazioni si hanno spesso fuoriuscite di liquido dallo stomaco o dall'intestino, che possono causare una grave forma di peritonite.
La peritonite è una condizione infiammatoria della membrana e/o del cavo peritoneale che si verifica in casi di perforazioni o di focolai infettivi dei visceri addominali o in entrambi i casi assieme. È una malattia che comporta un grave quadro clinico e spesso necessita di interventi di emergenza.
L'ascite è un accumulo in eccesso di liquido presente nella cavità peritoneale.
Le briglie aderenziali sono strutture fibrotiche reattive che comportano alterazioni della normale anatomia e fisiologia del piccolo intestino.
In un particolare tipo di dialisi, denominato dialisi peritoneale, una soluzione viene introdotta per mezzo di un catetere all'interno della cavità peritoneale. Tale fluido viene lasciato all'interno dell'addome per un determinato periodo di tempo in modo da assorbire le tossine uremiche che vengono poi eliminate assieme alla soluzione attraverso il catetere usato in precedenza. Questa "pulizia" avviene grazie al grande numero di capillari presenti nella membrana peritoneale attraverso il meccanismo della diffusione molecolare delle sostanze.
(EN) Tortora, Gerard J., Anagnostakos, Nicholas P., Principles of Anatomy and Physiology,  Harper & Row Publishers, 1984, New York, ISBN 0-06-046656-1
R.D. Lockhart, G.G. Hamilton, F.W. Fyfe, Anatomia del corpo umano, edizione italiana a cura di G. Azzali, Casa Editrice Ambrosiana, 1978, Milano
 Peritoneo, su thes.bncf.firenze.sbn.it, Biblioteca Nazionale Centrale di Firenze. 
(EN) Overview and diagrams at colostate.edu, su arbl.cvmbs.colostate.edu. URL consultato il 13 febbraio 2007 (archiviato dall'url originale il 26 aprile 2006).
 Il carcinoma peritoneale, su carcinosi.it. URL consultato il 14 febbraio 2007 (archiviato dall'url originale il 17 febbraio 2007).
 Peritoneo, Istituto dell'Enciclopedia Italiana, 15 marzo 2011, Treccani.it – Enciclopedie on line.
Questa voce contiene un elenco dei personaggi presenti nella serie televisiva Boardwalk Empire - L'impero del crimine (2010-2014) dell'emittente televisiva HBO.
Molti dei protagonisti sono personaggi di finzione, mentre altri (soprattutto i criminali e i politici) sono romanzati su personaggi realmente esistiti (Al Capone e Lucky Luciano ad esempio), in un'ambientazione storica che si dirama principalmente tra Atlantic City (location principale), Chicago e New York.
Per agevolare la consultazione, vista la quantità di personaggi principali e secondari presenti nella serie, si è diviso la voce secondo le location principali dove si svolge l'azione.
Enoch "Nucky" Thompson (Steve Buscemi) è il protagonista della serie. Ufficialmente il tesoriere di Atlantic City, in realtà ne è il boss. Egli controlla la sezione locale del Partito Repubblicano, la polizia (suo fratello Eli è lo sceriffo della Contea di Atlantic), riscuote il pizzo dai commercianti, dirige i racket, dispensa ricchezze e protezione in cambio di favori. Ricchissimo ma anche generoso, con l'introduzione del proibizionismo comincia a gestire anche il contrabbando di alcolici, affari che attireranno nuovi soci, ma anche guai coi federali e gangster di altre città. Vedovo - la moglie si suicidò all'età di ventotto anni dopo la morte del figlio neonato - durante la serie ha una relazione inizialmente con una donna molto più giovane di lui, Lucy Danziger, che ben presto trascurerà in favore della vedova Margareth, intellettualmente più stimolante.
James "Jimmy" Darmody (Michael Pitt) è il co-protagonista della serie. Molto giovane e molto ingenuo, ha abbandonato i suoi studi a Princeton per andare a combattere la Guerra. Tornato ad Atlantic City, si macchia di un omicidio per una questione di contrabbando e abbandona la città sollecitato da "Nucky" Thompson (una sorta di figura paterna per lui), unendosi all'amico Al Capone, finisce a Chicago a lavorare per Johnny Torrio. Ha una moglie - Angela Darmody (la quale durante la guerra si innamora della moglie di un fotografo)- ed un figlio, che abbandona per andare a Chicago. Sua madre, Gillian Darmody, ancora molto giovane, comincia una relazione con Lucky Luciano, mandato in città per assassinare il figlio. Il padre è il commodoro Louis Kaestner. Muore per mano di Nucky Thompson alla fine della seconda stagione.
Margaret Schroeder (Kelly Macdonald) è la protagonista femminile. Dopo aver perso il figlio (ucciso dalle botte del marito alcoolizzato) e il marito stesso (assassinato dallo sceriffo su ordine di Nucky), comincia a lavorare in una botique del centro, grazie all'influenza di Enoch. Irlandese, cattolica, due figli a carico, membro delle sorelle della "Temperanza", sostenitrice del proibizionismo, si scontra con Thompson dandogli filo da torcere coi pochi mezzi che possiede, impressionando il boss del crimine per la sua eloquenza, intelligenza e determinazione. Più o meno inconsapevole dei loschi affari del signor Thompson, comincia una relazione con quest'ultimo.
Elias "Eli" Thompson (Shea Whigham) è il fratello di Nucky Thompson e lo sceriffo della Contea. Con 8 figli, è un uomo molto violento, ma anche legato a familiari (anche al padre tanto temuto ed odiato dal fratello). Invidioso e frustrato dalla presenza del fratello, nutre tuttavia verso di lui un sincero sentimento di affetto. Basato sulla figura reale di Alfred "Alf" Johnson..
Albert "Chalky" White (Michael Kenneth Williams) è un gangstar nero di Atlantic City che entra in affari con Nucky. Ha in pugno tutta la comunità afroamericana di Atlantic City ed è il socio in affari più fedele e leale di Nucky.
Mieczyslaw "Mickey Doyle" Kuzik (Paul Sparks) è un uomo di Nucky che gestisce i carichi di alcolici. Basato sulla figura reale di Mickey Duffy.
Giuseppe Colombano "Gyp" Rosetti (Bobby Cannavale) è un personaggio di finzione, che entra in scena nella terza stagione della serie (ambientata nel 1923). Nativo di Sperlinga in Sicilia, Gyp è un gangster di spietata ferocia, uno psicopatico dedito al sadomasochismo: la sua entrata in scena stravolge l'esistenza e gli affari di Nucky Thompson, tesoriere di Atlantic City.Si presenta infatti come uno dei soci in affari di Nucky: quando quest'ultimo comunica a tutti loro che non consegnerà più mensilmente il liquore di contrabbando, Rosetti va su tutte le furie e lo aggredisce verbalmente davanti a tutti. Si congeda dal gruppo, ma medita vendetta: si sistema infatti a Tabor Heights (località di finzione), piccolo centro abitato con l'ultima stazione di servizio del New Jersey, prendendo in scacco le autorità locali e l'intera cittadina, grazie ad azioni di estrema violenza (brucia vivo lo sceriffo locale) o di persuasione coatta (paga 200 $ tutti i commercianti del luogo per avere la loro fedeltà). Da qui impedisce che i camion di Nucky, diretti a New York, facciano rifornimento: si scontra ripetutamente con gli uomini di Nucky, fino al massacro della sua scorta.Dopo essere sfuggito miracolosamente ad un attentato (in cui la sua banda viene decimata), Gyp decide di allearsi con Joe Masseria, boss di New York, in cambio di un piccolo esercito di uomini con cui va all'attacco di Atlantic City. Compie l'attentato da Babette in cui muore Billie, l'amante di Nucky, vero bersaglio dell'attentato.Nucky si rifugia da Chalky White, e quindi riesce a nascondersi in una segheria: Gyp Rosetti controlla l'ufficio di Nucky al Ritz Hotel, il casinò, il bordello di Gillian, il magazzino di liquori. Ma quando Masseria si accorda con Rothstein e ritira i suoi uomini, Rosetti, preso alla sprovvista e in pieno delirio da megalomania, rimane con pochissimi fedeli, che vengono giustiziati uno ad uno da Richard Harrow. Gyp riesce a fuggire ancora una volta, ma viene ucciso a coltellate di fronte all'oceano dal suo braccio destro, Tonino, messo alle strette da Nucky che ha appena ripreso il controllo di Atlantic City.
Edward Anselm "Eddie" Kessler (Anthony Laciura) è il domestico di origini tedesche di Nucky Thompson.
Lucille "Lucy" Danziger (Paz de la Huerta) è la donna di Nucky. Viene pian piano ignorata dal protagonista e sostituita da Margaret. Successivamente Lucy rimane incinta di Nelson Van Alden.
Angela Darmody (Aleksa Palladino) è la moglie di Jimmy. Angela è una ragazza italoamericana fragile e di indole artistica. Conosce il futuro sposo all'Università di Princeton, e rimane incinta del piccolo Tommy. Jimmy parte per il fronte subito dopo aver saputo della gravidanza di Angela, che inizia quindi a vivere in un piccolo appartamento di Atlantic City, e si rifugia nella pittura. Conosce una coppia di coniugi, il fotografo Robert Dittrich e sua moglie Mary, e con quest'ultima intrattiene un'intensa relazione omosessuale. Quando Jimmy torna dalla Prima Guerra Mondiale e cerca di rientrare nella società, il rapporto tra i due è quantomai problematico, per le differenze caratteriali e per l'atroce esperienza di guerra che Jimmy si porta appresso.
Richard Harrow (Jack Huston) è un ex soldato costretto a portare una maschera estetica per nascondere la ferita a uno dei suoi occhi. Diventa amico di Jimmy e si prende cura di suo figlio dopo la sua morte.
Louis Kaestner (Dabney Coleman) è il commodoro di Atlantic City. Basato sulla figura reale di Louis Kuehnle.
Nelson Kaspar Van Alden (Michael Shannon) è un agente federale di "controllo del proibizionismo". Totalmente votato al suo lavoro, sacrifica per quello qualsiasi cosa, moglie compresa. Ha un animo talvolta violento ma al contempo è religiosissimo, a livelli di simil-fanatismo (si auto-procura lesioni per penitenza ad esempio). Prova probabilmente una sorta di attrazione fisica per Margaret.
Esther Randolph (Julianne Nicholson) è un assistente procuratore che cerca di incastrare Nucky. Basata sulla figura reale di Mabel Walker Willebrandt.
Edgar Hoover (Eric Ladin) è un direttore di ufficio investigazioni che indaga sull'impero criminale di Nucky.
Warren Knox (Brian Geraghty) è un agente dell'antiproibizionismo che cerca di poter incastrare Nucky ricattando il fratello Eli. Muore pestato a sangue per mano di quest ultimo.
Willian Thompson (Ben Rosenfield) è il figlio primogenito di Eli Thompson ed ha un buon rapporto con lo zio Nucky il quale lo considera un figlio. Aiuta la famiglia quando il padre finisce in galera, studia poi al college dove lascia temporaneamente per un incarico datogli da Nucky nell'ufficio del sindaco. Diventa successivamente aiuto procuratore distrettuale nonostante le diffidenze iniziali per via dei suoi legami di parentela con il padre e Nucky.
Julia Sagoski (Wrenn Scmidt) è la figlia di un veterano reduce della prima guerra mondiale. Fidanzata, diventa poi moglie di Richard Harrow per poter avere l'affidamento del piccolo Tommy Darmody da parte del giudice, strappandolo a Gillian.
Samuel Crawford (Ty Michael Robinson) è un laureando in medicina fidanzato con Maybelle White, la figlia primogenita di Chalky.
Arnold Rothstein (Michael Stuhlbarg) è un gangster di New York che entra in affari con Nucky. Basato sulla figura reale di Arnold Rothstein.
Charles "Lucky" Luciano (Vincent Piazza) è un gangster di New York, socio di Rothstein. Basato sulla figura reale di Lucky Luciano.
Meyer Lansky (Anatol Yusef) è un giovane gangster, protetto di Rothstein. Basato sulla figura reale di Meyer Lansky.
Joe Masseria (Ivo Nandi) è il leader della mafia di New York e il capo di Rosetti. Basato sulla figura reale di Joe Masseria.
Benjamin "Benny" Siegel (Michael Zegen) è un criminale di New York. Basato sulla figura reale di Bugsy Siegel.
Al Capone (Stephen Graham). Basato sulla figura reale di Al Capone. è un violento gangster di Chicago e braccio destro di Johnny Torrio (stagioni 1-5).All'inizio il giovane Al fa amicizia con Jimmy Darmody, a sua volta giovane tirapiedi di Thompson: i due restano ai margini degli affari più grossi dei loro capi e, poco alla volta, a causa anche delle situazioni familiari, tentano di mettersi in proprio scalando le gerarchie di potere.
Al Capone ha un figlio piccolo, nato sordo: inutilmente cerca di instaurare un rapporto col bambino, che rimane per lui un mondo incomprensibile. Ha due fratelli, Salvatore "Frank" e Raffaele Ralph "Bottles", entrambi più grandi di lui, che entrano in gioco quando Al cerca di prendere il posto di Torrio (stagione 4); quando Frank viene ucciso davanti ai suoi occhi (ep. 41) dagli agenti della polizia di Chicago durante una manifestazione, Al non si dà pace e pretende la testa di O'Banion, a suo dire responsabile dell'uccisione.
Dean O'Banion (Arron Shiver) è un contrabbandiere e un fioraio di Chicago. Controlla la zona nord della città ed è in affari con Johny Torrio. In seguito contende ad Al Capone tutta Chicago. Basato sulla figura reale di Dean O'Banion.
Sigrid (Christiane Seidel) è un'infermiera che diventa balia del figlio di Nelson Van Alden. Successivamente i due si sposano.
Frank Capone (Morgan Spector) è il più grande dei tre fratelli Capone (Al e Ralph). Muore per mano di alcuni poliziotti corrotti da O'Banion
Ralph Capone (Domenick Lombardozzi) è il secondo fratello dei Capone. Inizialmente dedito alle riscossioni, il fratello Al lo promuove ad organizzatore del giro diventando uno dei suoi uomini di fiducia. Scopre Eli e Van Alden rubare la borsa dei libri contabili per conto dei federali.
Mike D'Angelo (Louis Cancelmi) è un agente del tesoro infiltrato nel clan di Al Capone allo scopo di rubargli i libri contabili e poterlo mettere in galera per evasione fiscale.
Harry Daugherty (Christopher McDonald) è un politico. Basato sulla figura reale di Harry M. Daugherty.
Jess Smith (Daniel Cox [st. 1] e Ed Jewett [st. 2-3]) è un politico. Basato sulla figura reale di Jess Smith.
Gaston Means (Stephen Root) è un investigatore speciale del Dipartimento di Giustizia. Basato sulla figura reale di Gaston Bullock Means.
Andrew William Mellon (James Cromwell) è un Segretario del Tesoro. Basato sulla figura reale di Andrew Mellon.
Valentine Narcisse (Jeffrey Wright) è un impresario di spettacolo e uomo di affari molto devoto alla bibbia che sfida Chalky per il suo territorio.
Daughter Maitland (Margot Bingham) è una talentuosa cantante jazz che si esibisce nel locale di Chalky per poi averci una relazione. Dalla loro unione nascerà Althea, che Chalky vedrà e riconoscerà come sua figlia dopo 7 anni.
Oscar Boneau (Louis Gossett Jr.) è un vecchio boss afroamericano mentore di Chalky White. Ospita egli e la sua amante Daughter in fuga dopo un agguato ordito da Narcisse.

Patrick Jane (stagioni 1-7), interpretato da Simon Baker, doppiato da Sandro Acerbo.È il protagonista della serie. Ha avuto una infanzia vissuta in ambito circense, facendosi conoscere come medium con il nome di Patrick, the Psychic Boy Wonder, al seguito del padre Alex, un truffatore che si spacciava per sensitivo e guaritore; da adulto ha proseguito nella carriera di truffatore fingendosi un sensitivo, collaborando in tale ruolo con le indagini di polizia e attirando l'attenzione dei media. Durante una trasmissione televisiva Patrick provoca l'omicida seriale John il Rosso, il quale compie una immediata vendetta uccidendo la moglie e la figlia di Jane. Da quell'evento tragico, dopo aver ammesso di essere un truffatore ed aver trascorso un periodo di riabilitazione psichiatrica, Jane inizia a lavorare come consulente per il CBI, dove usa con efficacia la sua dote di Mentalist. Del suo carattere appaiono evidenti la sincerità e la cordialità, spesso usate per relazionarsi rapidamente con le persone ed ottenere le informazioni più utili dal comportamento degli altri. È in grado di cavarsela anche in situazioni pericolose, ed è in imbarazzo quando riceve ringraziamenti dai familiari delle vittime, dopo aver scoperto chi è il responsabile dell'omicidio. La sua solarità e gentilezza vengono sempre e repentinamente meno quando palesa apertamente i propri propositi di vendetta contro Red John. La sua bevanda preferita è il tè; apprezza anche, i muffin ai mirtilli e le uova, le quali (secondo lui) rivelano la qualità di un ristorante. Patrick dimostra disinteresse per ogni tipo di sostanza legata alle dipendenze (sigarette, droghe, bevande alcoliche ecc.), ma fa eccezioni, sfruttandole come mezzo di relazione con bevitori e fumatori. Nel secondo episodio della quinta stagione, tuttavia Patrick assume accidentalmente un infuso con proprietà psicotrope; durante l'allucinazione conseguente vedrà la propria proiezione mentale della figlia Charlotte, ormai adolescente (forma attraverso la quale il subconscio di Patrick riconosce di essere ormai ossessionato della sola caccia a John il Rosso). Il desiderio di rinnovare l'illusione, porterà Patrick ad assumere di nuovo tale bevanda alla fine dell'episodio. Dorme spesso nel sottotetto dell'edificio del C.B.I., ma vive ancora nella villa in cui è stata uccisa la sua famiglia; Jane ha rimosso ogni arredo tranne il materasso nella camera da letto, che ha posto sotto il disegno rituale lasciatogli da John il Rosso. Usa abitualmente una Citroën DS celeste, ma ha dichiarato di possedere una collezione di vari autoveicoli degli anni '70. Al termine della sesta stagione confessa i propri sentimenti a Lisbon e nella settima iniziano una relazione. Al termine della serie lui e Lisbon si sposano e lei gli rivela di essere incinta.
Teresa Lisbon (stagioni 1-7), interpretata da Robin Tunney, doppiata da Tiziana Avarista.È il capo della squadra del C.B.I. cui è stato assegnato Jane ed ha la piena fiducia di tutti i suoi collaboratori. A volte mette le tecniche ufficiali di indagine in secondo piano rispetto ai metodi conoscitivi di Jane, consapevole del fatto che Patrick alla fine riuscirà, proprio grazie alle sue provocazioni ed ai suoi trucchi da illusionista, ad identificare il colpevole. Teresa è profondamente affezionata a Patrick; ne copre errori e stravaganze anche in corso di una investigazione. Lisbon è costantemente preoccupata dello scopo finale di Patrick: la vendetta contro Red John a qualsiasi costo; teme per la propria posizione in rapporto al proprio dovere di ufficiale di polizia al momento della resa dei conti. Sua madre morì in un incidente d'auto, lasciandola col padre alcolizzato e violento. Ha alcuni fratelli e una nipote. Il padre di quest'ultima, Tommy, è un cacciatore di taglie. Nella settima stagione ha una relazione con Jane. Al termine della serie i due si sposano e lei gli rivela di aspettare il loro primo figlio.
Kimball Cho (stagioni 1-7), interpretato da Tim Kang, doppiato da Alessandro Quarta.È un membro della squadra di Lisbon. Ha un carattere spesso duro e risoluto, ma Cho si è anche rivelato stranamente superstizioso. Cresciuto con sua nonna, da giovane ha fatto parte degli "Avon Park Playboy", una gang di strada. Dopo essere stato in riformatorio a causa di un furto d'auto, ha cambiato vita entrando nell'esercito e diventando successivamente un agente del CBI. Nella quarta stagione ha una relazione con Summer, una ex-prostituta divenuta sua informatrice.
Wayne Rigsby (stagioni 1-6), interpretato da Owain Yeoman, doppiato da Vittorio De Angelis.È un membro della squadra. Ha iniziato la sua carriera nella squadra antincendi. Suo padre era un motociclista criminale in una gang, che è stato in prigione per omicidio, e per questo nutre un'antipatia verso le gang di motociclisti. È amichevole e, fin dall'inizio, risulta essere innamorato di Van Pelt, con cui successivamente inizia una relazione. Successivamente ha un rapporto con Sarah, un avvocato, da cui ha un figlio, Benjamin. In alcuni episodi viene mostrato suo padre, con cui Wayne ha un rapporto difficile, ma al quale è in realtà molto legato. Il padre di Rigsby morirà nel quarto episodio della quinta stagione, e Patrick metterà Wayne in condizione di vendicarne personalmente l'uccisione. Lui e Grace si sposano e avranno una figlia di nome Maddy. Lui e la moglie decideranno, nella sesta stagione, di ritirarsi e di vivere come semplici civili, abbandonando così la serie.
Grace Van Pelt (stagioni 1-6), interpretata da Amanda Righetti, doppiata da Ilaria Latini.È un nuovo membro della squadra. Ha convinzioni opposte a quelle di Jane: è una credente e pensa che i sensitivi possano esistere. A volte i due hanno discusso su questo tema. In seguito intraprende una relazione con Rigsby e con Craig O'Loughlin, che in realtà è un seguace di Red John. Suo padre Amos è un famoso coach di football americano. Lei e Rigsby si sposano e avranno una figlia di nome Maddy. Lei e Rigsby decideranno in seguito di ritirarsi e di vivere come semplici civili.
Dennis Abbott (stagioni 6-7), interpretato da Rockmond Dunbar, doppiato da Simone Mori.È un agente speciale dell' FBI e un veterano della guerra in Iraq. Diventa il superiore di Patrick e Teresa a partire dalla seconda metà della sesta stagione, dopo che questi ultimi entrano a far parte dell'FBI. Ha una passione per i modellini di robot.
Kim Fischer (stagione 6), interpretata da Emily Swallow, doppiata da Francesca Fiorentini.È una giovane agente dell'FBI, quando Patrick e Teresa inizieranno a lavorare per l'FBI, Kim lavorerà a stretto contatto con loro, è figlia di due avvocati.
Jason Wylie (stagioni 6-7), interpretato da Joe Adler, doppiato da Paolo Vivio.È un agente dell'FBI. È cresciuto nell'Indiana ed è un esperto di computer. Prova dei sentimenti per la sua collega di lavoro, Michelle Vega, la cui morte avrà un forte impatto su di lui.
Michelle Vega (stagione 7), interpretata da Josie Loren, doppiata da Perla Liberatori.È un agente dell'FBI, suo padre era un soldato. Muore nel decimo episodio della settima stagione, uccisa con un colpo d'arma da fuoco per mano del rapinatore di banche Steve Sellers.
Virgil Minelli (stagioni 1-2; guest star 3-5), interpretato da Gregory Itzin, doppiato da Angelo Nicotra.È stato a capo del CBI di Sacramento dal 2001 fino alle sue dimissioni, avvenute nella seconda stagione (2009). Minelli va in pensione poiché è rimasto segnato dalla morte di quattro agenti a causa di John il Rosso, nonostante non si ritenga troppo vecchio per il suo lavoro. Successivamente aiuta Jane in alcune indagini, come nell'ottenere la lista completa dei sospettati sull'omicidio di Todd Johnson. È italoamericano, ha una ex moglie, una sorella che vive alle Hawaii e ha smesso di fumare con l'aiuto dell'ipnosi di Jane. Il suo hobby è la pesca. In un episodio flashback si viene a sapere che, dopo aver assunto Jane al CBI, Minelli ha stretto un accordo riservato per passare informazioni sul caso di John il Rosso all'agente Shultz dell'FBI. Nello stesso episodio Minelli afferma di essere anche direttore del CBI. Appare in una lista di sospetti di Patrick sull'identità di John il Rosso.
Sam Bosco (stagione 2), interpretato da Terry Kinney, doppiato da Antonio Sanna.È un poliziotto che ha l'incarico di indagare su John, diventando così un rivale di Patrick; muore ucciso dalla sua segretaria Rebecca, che è una seguace di John il Rosso. È sposato, ma è innamorato da sempre della sua ex partner di lavoro, l'agente Lisbon.
Madeleine Hightower (stagione 2-3), interpretata da Aunjanue Ellis, doppiata da Eleonora De Angelis.È il secondo capo del CBI, in sostituzione di Virgil Minelli. Dimostra subito di essere una persona determinata e di riuscire ad inquadrare molto bene Jane e le sue tecniche. Si instaura però tra di loro un mutuo rispetto. Ha due figli ed è nel mezzo di un divorzio. Nonostante la forte guida del team e qualche attrito con i suoi membri, specialmente con Lisbon, le relazioni interne sembrano progredire sulla linea dell'efficienza e del rispetto. Accusata di lavorare per Red John viene nascosta e scagionata da Jane.
J.J. LaRoche (stagioni 3-6), interpretato da Pruitt Taylor Vince, doppiato da Bruno Alessandro.È il capo degli affari interni del CBI (Professional Standard Unit - PSU), e si occupa del caso dell'omicidio di Johnson. Durante la latitanza e l'assenza di Hightower svolge il ruolo di Capo provvisorio dell'ufficio CBI di Sacramento, ma poi va a occuparsi di altre indagini. Vive da solo con un piccolo cane maltese e pare che abbia qualche imbarazzante segreto. Nella quinta stagione viene rivelato che LaRoche ha tagliato, per vendetta, la lingua dello stupratore di sua madre (che a causa di ciò si è suicidata qualche anno prima), senza essere mai scoperto, e la conserva in una scatola, per ricordarsi quanto una persona possa cadere in basso (LaRoche infatti si vergogna molto del suo gesto). Muore tra le braccia di Rigsby, ucciso a causa di una trappola mentre compiva una perquisizione per aiutare lo stesso Rigsby, ormai non più agente.
Gale Bertram (stagione 3-6), interpretato da Michael Gaston, doppiato da Sandro Iovino.È il direttore del CBI, a capo dell'intera agenzia statale. È un uomo orgoglioso, che vuole sempre fare bella figura davanti alla stampa, in particolare quando si tratta di politica. Viene sospettato di essere la talpa di John il Rosso alla fine della terza stagione, a causa di un errore di valutazione, poi corretto, del team e di Jane, e anche per il fatto che recita a LaRoche e Lisbon una poesia di William Blake (poeta citato da Red John), come commento all'indagine su Hightower. Per un certo periodo lavora alla sede del CBI di Sacramento, invece che al suo ufficio al Campidoglio nella stessa città, in sostituzione temporanea di Hightower, assieme a LaRoche. Nella quarta stagione sembra lasciare temporaneamente il servizio al CBI, anche se ne rimane il direttore, probabilmente per qualche incarico politico o in altre sedi del CBI. Nella quinta stagione torna attivamente a dirigere il CBI e anche la sede centrale di Sacramento, dopo la morte di Wainwright e per gestire i difficili rapporti con l'FBI. Nonostante Jane lo infastidisca e gli manchi di rispetto di continuo, lo ritiene utile per le sue abilità e, per questo evita di licenziarlo e lo fa riassumere quando questo accade, alla fine degli eventi della stagione 4. Beve spesso caffè e tè. Dopo la trappola a Red John e a lui stesso della terza stagione, che ha portato Patrick in prigione per l'omicidio di Timothy Carter, Bertram riassegna il team ad altri incarichi e cerca di licenziare Lisbon (sospesa temporaneamente), ma alla fine Jane lo fa desistere dai suoi intenti. È uno dei sette sospetti finali di essere John il Rosso.
Luther Wainwright (stagione 4), interpretato da Michael Rady, doppiato da Emiliano Coltorti.È il giovane capo del CBI in sostituzione di LaRoche e Hightower. Dopo aver licenziato (temporaneamente) Jane, viene rapito dai seguaci di Red John e muore accidentalmente in un conflitto a fuoco con l'FBI. Le vere circostanze della sua morte vengono insabbiate da Bertram e dall'FBI stessa, ed egli viene definito come morto eroicamente nell'operazione per la fallita cattura di John il Rosso.
Marlon Hicks (stagione 2), interpretato da Dominic Hoffman, doppiato da Gianluca Machelli.È un agente del CBI membro del team di Bosco. Insieme a lui e ai colleghi Martinez e Dyson viene ucciso da Red John. Hicks è l'unico personalmente ucciso da John il Rosso con il suo modus operandi classico, mentre gli altri sono eliminati da Rebecca.
Brett Partridge (stagione 1-6), interpretato da Jack Plotnick, doppiato da Nanni Baldini (st. 1) e Stefano Onofri (st. 2-6).È un ufficiale supervisore (come è indicato nella sceneggiatura originale come "CSI boss") e tecnico della scientifica del CBI che compare solo in alcuni episodi, e lavora principalmente nei casi riguardanti John il Rosso; è sarcastico e non ha un buon rapporto con Patrick, dopo che questi lo ha preso in giro sulla scena di un crimine, definendolo una persona eccitata dal macabro. In particolare ha preso parte alle indagini sui killer copycat di Red John, per cui sembra mostrare una certa ammirazione. Era uno dei sette sospetti finali di essere John il Rosso, ma viene successivamente ucciso da questi.
Ron (stagione 3-in corso, guest 1-2), interpretato da John Troy Donovan.È un agente ufficiale del CBI che a volte supporta il team di Jane, soprattutto in ufficio. Compare in quasi tutti gli episodi, sullo sfondo della scena, ma solo in pochi ha un ruolo effettivo.
Vincent Molinari (stagione 3), interpretato da Eric Pierpoint, doppiato da Michele Gammino.È il capo della sezione persone scomparse del CBI. Ha lavorato sul caso di Kristina Frye. Appare inoltre in una lista di sospetti di Patrick sull'identità di John il Rosso.
Brenda Shettrick (stagione 2-5), interpretata da Rebecca Wisocky.È la responsabile ai rapporti con i media del CBI. In realtà è corrotta e passa informazioni a vari criminali in cambio di denaro. Viene arrestata nella stagione 5.
Osvaldo "Oscar" Ardiles (stagione 3-in corso), interpretato da David Norona, doppiato da Massimo Bitossi.È l'assistente del procuratore distrettuale. Appare nella lista di sospetti di Patrick sull'identità di John il Rosso.
Dr. Steiner (stagione 2-3), interpretato da George Wyner, doppiato da Sandro Iovino.È un medico legale che compare in alcuni episodi, venendo bersagliato dagli scherzi di Jane. In un episodio rivela di essere gravemente malato, poi si suicida, assistito dallo stesso Patrick.
Raymond "Ray" Haffner (stagione 4-6), interpretato da Reed Diamond, doppiato da Francesco Prando.È un agente supervisore del CBI, al cui team viene temporaneamente assegnato Jane, che tuttavia riesce, infastidendo i membri della squadra, a farsi riassegnare alla squadra di Lisbon. In passato ha lavorato, con metodi di sorveglianza elettronica, nell'FBI. Haffner è inoltre un membro della setta di Bret Stiles, Visualize. Nonostante non sia presente nella lista dei sospetti su John il Rosso (ha stretto la mano a Jane), potrebbe essere coinvolto, in qualche modo, con un delitto di Red John avvenuto nel 1988, in una fattoria di proprietà di Visualize. Lascia in seguito il CBI per diventare un detective privato, aprendo una sua agenzia di investigazione, e propone anche a Lisbon, che rifiuta, di lavorare per lui. È inoltre un ex giocatore di football (nel suo ufficio è presente un trofeo per il miglior giocatore, simile al reale Heisman Trophy). È uno dei sette sospetti finali di essere John il Rosso.
Tamsin Wade (stagione 5), interpretata da Monique Gabriela Curnen.È un'agente della divisione gang.
John il Rosso, (stagioni 1-6), interpretato da Xander Berkeley, doppiato da Massimo De Ambrosis.È un assassino seriale: John il Rosso colpisce inizialmente le proprie vittime con una mazza o una pistola elettrica per poi finirle con armi da taglio. Dopo ogni omicidio lascia, come firma, il proprio simbolo sulle pareti: uno smile disegnato in senso orario utilizzando tre dita della mano destra. Per eseguire il disegno John indossa un guanto da cucina ed usa il sangue stesso della vittima. Il simbolo di John caratterizza il suo modus operandi e viene tracciato anche dai suoi emulatori, poiché è disegnato sempre in modo da essere visto, da un futuro osservatore della scena del crimine, prima della scoperta della vittima. Sfidato dal sensitivo Patrick Jane durante una trasmissione televisiva, John ne uccide per ritorsione la moglie e la figlia nella loro stessa villa, provocando a Jane un crollo psicologico per il senso di colpa conseguente. John il Rosso è costantemente nei pensieri del protagonista: la sola ragione di vita di Patrick è uccidere John. Questi, dal canto suo, risponde alla sfida mettendosi in comunicazione con Patrick, o con il C.B.I. in vari modi. È da notare che John il Rosso modifica per la prima volta la propria firma del delitto in occasione dell'omicidio della moglie Angela e della figlia Charlotte di Patrick Jane, usando il sangue delle vittime per coprirne le unghie dei piedi, in modo macabro, a mo' di smalto. John ha successivamente avuto una relazione con una donna non vedente di nome Rosalind, dalla quale si è fatto conoscere con il nome di Roy Tagliaferro. John ha poi utilizzato la traduzione inglese di questo cognome: Cut Iron, per una società di copertura. Ama ascoltare il piano, soprattutto Bach, la letteratura (recita William Blake a Jane nella puntata 2x23). Ha probabilmente contatti con polizia, F.B.I. ed ambienti militari. Il suo volto non viene mai mostrato, anche se, come dichiarato da Bruno Heller, è apparso come un personaggio normale, senza che gli spettatori abbiano potuto riconoscerlo, nel secondo episodio della prima serie. Compare la prima volta come John (a parte dei flashback o delle ricostruzioni fatte da Jane), solo nell'ultimo episodio della seconda stagione, col volto mascherato e la voce camuffata. Ha, ed ha avuto, dei complici che lo proteggono e lo favoriscono, i quali spesso nutrono per lui una sorta di venerazione (come ad esempio Rebecca - la segretaria di Bosco, Orville Tanner o il giovane sceriffo Hardy, in realtà figlio di quest'ultimo). Dopo circa un anno dalla morte della sua famiglia, Patrick si reca una prima volta nell'ufficio del C.B.I. in cerca di informazioni sulle indagini di John il Rosso; la sua gentile insistenza e la sua capacità di individuare il responsabile di un omicidio, risolvendo il punto morto a cui erano arrivate le indagini ufficiali in corso, gli procurano il lavoro di consulente presso l'ufficio (quinto episodio della prima stagione). Jane inizia da allora ad esaminare i fascicoli su John per delinearne il profilo. Dopo aver in qualche modo appreso che ora Patrick indaga direttamente su di lui, John lo sfida con messaggi, email e persino telefonandogli presso il C.B.I. Una sospensione nelle indagini personali di Patrick avviene per il trasferimento del caso al detective Bosco, a capo di un'altra unità del C.B.I.; Jane tornerà in possesso dei fascicoli dopo l'uccisione di Bosco e della sua squadra. Patrick Jane e Red John verranno a contatto diretto una prima volta nell'ultimo episodio della seconda stagione: John il Rosso, camuffato e irriconoscibile, salverà Patrick dall'essere ucciso da un gruppo di filmakers, propri emulatori. Nell'ultima puntata della terza stagione un uomo si presenta a Jane, dichiarando di essere John e fornendogli informazioni che solo l'assassino della sua famiglia poteva conoscere; al termine della conversazione Patrick gli spara e lo uccide, ma nella prima puntata della quarta stagione Jane comprende di essere caduto in un inganno di John il Rosso e di aver ucciso solo un suo seguace. Al termine della quarta stagione, Patrick abbandonerà il C.B.I. ritenendosi stanco di inseguire John il Rosso. Dopo mesi di osservazione della vita apparentemente sbandata di Jane, John lo avvicinerà per mezzo di Lorelei, una cameriera sua seguace, offrendogli l'opportunità di diventare un nuovo adepto. La successiva laboriosa trappola di Patrick mancherà il bersaglio principale, anche per l'intempestivo intervento dell'F.B.I., catturando solo Lorelei, che rimane l'unico collegamento con John il Rosso. Nel primo episodio della quinta stagione, a causa di un trasferimento tra carceri diversi, si perdono le tracce di Lorelei, ma nel sesto episodio Patrick scopre che un autista della polizia penitenziaria è stato ricattato da un agente [Nemo] dell'F.B.I. per ottenere il controllo esclusivo sulla testimone. Jane, con l'aiuto di Bret Stiles, riuscirà a far evadere Lorelei (quinta stagione, ottavo episodio) e a conquistarne in parte la fiducia rivelandole che proprio John il Rosso ne ha ucciso la sorella minore; Lorelei accusa Patrick di essere un instancabile manipolatore tanto quanto John e di essere meravigliata che non siano diventati ottimi amici non appena si sono stretti la mano. Patrick e John il Rosso si conoscono personalmente. Nella sesta stagione viene rivelato essere lo Sceriffo di Napa, Thomas McAllister (episodio "Capelli rossi e nastro argento", secondo della prima serie), che fin lì si era occupato di omicidi seriali di giovani ragazze.
Bret Stiles (stagione 2-6), interpretato da Malcolm McDowell, doppiato da Carlo Reali.È il guru della psicosetta Visualize, che affilia importanti personalità e anche molti poliziotti, ed è accusata di praticare il lavaggio del cervello. Stiles è una personalità equivoca e magnetica, un manipolatore di menti, come Patrick durante il suo passato. Egli ha avuto probabilmente dei rapporti con John il Rosso in passato. È stato accusato di omicidio ma è risultato innocente, ma pare sia però pesantemente coinvolto in alcuni assassini e reati per cui non è mai stato indagato (tra cui l'omicidio del fondatore del culto negli anni '70 e di aver messo una bomba in casa di un suo nemico), grazie alla protezione degli adepti della sua chiesa e dei suoi amici potenti (afferma anche di essere un vecchio amico di Ronald Reagan, oltre che di importanti uomini politici). Dopo Red John, è il principale avversario ricorrente, anche se a volte ha collaborato con Jane, aiutandolo in alcune difficili indagini su John. La sua setta, il cui simbolo è un occhio gigante, possiede numerose sedi e scuole di formazione, ma in realtà, viene affermato, potrebbe essere una copertura per truffe e reati finanziari. È uno dei sette sospetti finali di essere John il Rosso.
Rebecca Anderson (stagione 2), interpretata da Shauna Bloom.È la segretaria di Bosco, seguace e innamorata di Red John; uccide Bosco e due agenti ma John la avvelena successivamente.
Asher MacLean (stagione 2), interpretato da Clayton Rohner.È un direttore di una scuola per ragazzi problematici, una sorta di riformatorio, sospettato di omicidio, e responsabile di aver avuto rapporti sessuali con una minorenne. Anch'egli è stato nella lista su Red John redatta da Jane.
Todd Johnson (stagione 3), interpretato da Josh Braaten, doppiato da Fabrizio Manfredi.È un serial killer di poliziotti che viene arrestato dopo l'omicidio della sua fidanzata. Lavora come paramedico ed è un ex giocatore di football, come un suo complice, ucciso anche lui da Red John. Patrick viene aiutato, in questo caso, dal bizzarro astrologo Ellis Mars. Viene bruciato vivo nella sua cella dalla talpa di Red John, in quanto egli fa parte della "rete di John il Rosso", ma il suo caso è il filo conduttore della terza serie.
Timothy Carter/Falso John il Rosso (stagione 3; guest star nella 4), interpretato da Bradley Whitford, doppiato da Massimo De Ambrosis.È un misterioso uomo d'affari rapitore di una ragazza, che afferma di essere John il Rosso e viene ucciso da Jane, che gli spara con la pistola datagli da Max Winter, un uomo d'affari che l'aveva usata per vendicare la moglie. In realtà Carter è solo la controfigura di John, un complice che si finge lui, su mandato del killer stesso.
Sally Carter (stagione 4), interpretata da Kate Norby.È la moglie e complice di Carter; si suicida in carcere. Forse è anche lei una seguace di John il Rosso.
Steve Rigsby (stagione 3 e 5), interpretato da William Forsythe, doppiato da Michele Gammino.È il padre di Rigsby, ex membro di una gang criminale di motociclisti, è stato in prigione per omicidio colposo e altri reati. Morirà per le conseguenze di un agguato notturno con armi da fuoco, diretto contro un suo amico. Rigsby ne vendicherà la morte con l'aiuto di Jane.
James Panzer (stagione 4), interpretato da David Paymer, doppiato da Dario Penne.È un blogger che in realtà si rivela essere il serial killer di cui si occupa nel suo blog, chiamato "Killer di San Joaquin" (SJK, San Joaquin Killer); provocato da Jane, insulta John il Rosso, creduto morto, che lo uccide. Jane, per far credere che John è morto, manipola le prove per dimostrare che Panzer è stato assassinato dal padre suicida di una sua vittima. Il suo caso viene riesaminato per alcune puntate.
Linus Wagner (stagione 1 e stagione 3), interpretato da Željko Ivanek, doppiato da Gaetano Varcasia.Psichiatra ed emulatore di Red John, per sviare da sé i sospetti sull'omicidio del suo socio e di una donna, nell'episodio pilota. È ufficialmente in carcere, condannato all'ergastolo, tuttavia appare anche lui nella lista di sospetti di Patrick sull'identità di John il Rosso.
Donny Culpepper (stagione 2-3), interpretato da David Warshosfky.Ladro e piccolo criminale che Jane assolda per rubare documenti sulla talpa di Red John dalla casa di LaRoche.
Erica Flynn (stagione 3-4 e 7) interpretata da Morena Baccarin, doppiata da Francesca Guadagno.È una ricca giovane vedova che Jane fa arrestare per l'omicidio del vecchio marito; successivamente riesce a uscire temporaneamente di prigione per aiutare Jane in un caso. Prima di evadere e scappare su una spiaggia tropicale Erica bacia Patrick.
Lorelei Martins (stagione 4-5) interpretata da Emmanuelle Chriqui, doppiata da Domitilla D'Amico.Si presenta come una cameriera di Las Vegas e diviene brevemente amante di Patrick. In realtà è una dei discepoli di John il Rosso e viene arrestata; ma scompare nella lotta per la sua custodia fra CBI e FBI. Dopo molte indagini e, grazie all'aiuto di Bret Stiles, Jane riesce a far evadere Lorelei, allo scopo di trascorrere con lei del tempo e conquistarne la fiducia. Lorelei aveva una sorella minore, Miranda Martins, dalla quale era stata separata poiché la loro madre, in difficoltà economiche per dipendenza da droga, aveva venduto la figlia minore ad una coppia benestante di origine rumena. Successivamente le due sorelle si erano ricongiunte, diventando inseparabili, fino a quando qualcuno non aveva ucciso Miranda. Patrick riesce ad ottenere una foto della scena del crimine dell'uccisione di Miranda, la quale prima di morire, aveva inciso il nome "Roy" sul pavimento del magazzino in cui era morta. Gli elementi sono sufficienti ad insinuare il dubbio in Lorelei che John il Rosso le abbia ucciso la sorella per soggiogarla più facilmente alla propria filosofia amorale e renderla un'adepta di fiducia (stagione cinque, episodio otto). Volendo vendicarsi per la morte della sorella, Lorelei finisce infine uccisa da John il Rosso.
Tommy Volker (stagione 5), interpretato da Henry Ian Cusick, doppiato da Teo Bellia.È un miliardario, capitalista senza scrupoli e probabile mandante di una strage che ha cancellato un'intera tribù che si opponeva ai suoi piani di sfruttamento economico; uccide, tra gli altri, la propria assistante e diviene un nemico personale di Lisbon. Volker usa ogni mezzo datogli dalla sua influenza economica e politica, finché Teresa non riesce ad incastrarlo mentre tenta di uccidere personalmente un bambino, testimone involontario di uno dei suoi delitti.
Jason Lennon (stagione 5), interpretato da Christopher Cousins.È un dirigente e amministratore di un centro per donne maltrattate. In realtà, però, è uno stupratore seriale e probabile assassino, nonché complice di Red John nell'omicidio di Miranda Martins. Bob Kirkland lo uccide appena esce dal coma, perché non possa parlare con Jane.
Richard Haibach (stagione 4 e 6), interpretato da William Mapother.È un sospetto nel caso di James Panzer, poi diventa una vittima di Bob Kirkland; di questo incolpa il CBI, da cui si sente perseguitato, al punto di attuare una vendetta.
Michael Ridley (stagione 6), interpretato da Titus Welliver.È un trafficante di esseri umani, principale avversario dell'FBI nella seconda parte della sesta stagione, fino al suo arresto.
Joseph "Joe" Keller jr. (stagione 7), interpretato da Aubrey Deeker.È un serial killer ossessionato dal paranormale e dai sensitivi, noto anche come Lazarus e ultimo nemico della serie.
Angela Ruskin Jane (stagione 1-in corso, guest) interpretata da Maxine Bahns nel flashback e Molly McColgan nella fotografia.È la defunta moglie di Patrick Jane, che appare in alcuni flashback ma spesso è nominata; è la madre di Charlotte e la sorella del truffatore finanziario Danny Ruskin. I loro genitori erano proprietari di un famoso circo. Amava suonare il piano.
Charlotte Anne Jane (stagione 1-in corso, guest), interpretata da Isabella Acres e Dove Cameron.È la figlia di Patrick e Angela, compare in alcuni flashback da bambina (anche se spesso è nominata a vario titolo) e, nella veste di una ragazza, è presente in un episodio come allucinazione di Jane, che è stato accidentalmente avvelenato e drogato, e immagina la figlia come sarebbe diventata se fosse cresciuta.
Alex Jane (stagione 2) interpretato da Nick Chinlund, doppiato da Francesco Prando.È il padre di Patrick Jane e compare in un flashback. Alex è un truffatore da circo, che finge di essere un sensitivo e un guaritore, sfruttando anche le capacità del figlio.
Daniel "Danny" Ruskin (stagione 3) interpretato da Kevin Rankin, doppiato da Roberto Gammino.È il cognato di Jane, noto truffatore finanziario ed ex showman circense.
Craig O'Laughlin (stagione 3; guest nella 4), interpretato da Eric Winter, doppiato da Riccardo Rossi.È l'agente dell'FBI che collabora alle indagini su John il Rosso. Ha una relazione con Grace Van Pelt; ad un certo punto decidono di sposarsi, ma poi si scopre che Craig è una talpa di John, ed è responsabile della morte di Todd Johnson, un altro complice di Red John, e muore ucciso da Van Pelt e Hightower dopo aver sparato a Lisbon. Come Johnson, è un ex giocatore di football, ed è stato allievo del padre di Van Pelt. Appare come allucinazione di Grace (ferita in un incidente) in un episodio.
Steven Wench (stagione 2-3), interpretato da Joseph Will.È un agente dell'FBI che lavora sotto copertura (in realtà Stiles ne è a conoscenza) a Visualize come il dirigente "fratello Steven".
Susan Darcy (stagione 4), interpretata da Catherine Dent.È un'agente dell'FBI che indaga su Panzer e su Red John. Dopo l'uccisione accidentale di Wainwright e la fallita cattura di Red John, ha un esaurimento nervoso e viene collocata temporaneamente a riposo.
Alexa Shultz (stagione 5), interpretata da Polly Walker, doppiata da Cinzia De Carolis.È il capo della sezione californiana dell'FBI. È molto interessata alle informazioni sul caso di Red John.
Gabe Mancini (stagione 5), interpretato da Ivan Sergei, doppiato da Alessio Cigliano.È un agente FBI che, insieme al collega Reede Smith, contende il caso di John il Rosso al CBI.
Reede Smith (stagione 5-in corso), interpretato da Drew Powell.È l'agente dell'FBI che lavora in coppia con Mancini. È uno dei sette sospetti finali di essere John il Rosso.
Kristina Frye (stagione 1-3), interpretata da Leslie Hope, doppiata da Cristina Boraschi.È una presunta sensitiva, ed ha molti punti in comune con Jane, con cui ha un rapporto controverso di attrazione-rivalità. I due hanno avuto anche un appuntamento a cena. Anche lei appare molto interessata alla vicenda di Red John. Viene rapita dal killer e ritrovata dal CBI in stato catatonico, grazie all'aiuto di Stiles.
Royston Daniel (stagione 1), interpretato da Alaistar MacKenzie.È un celebre ipnotista ed esperto di Programmazione neuro linguistica, tra i sospettati per l'identità di Red John, oltre che di un omicidio, dove in realtà è uno dei bersagli, in un episodio della prima stagione.
Pete Barsocky (stagione 3 e 5), interpretato da M. C. Gainey.È un lavoratore del circo, vecchio amico di Patrick Jane.
Samantha Barsocky (stagione 3 e 5), interpretata da Tangie Ambrose.È la moglie di Pete Barsocky, anche lei circense.
Walter Mashburn (stagione 2-3), interpretato da Currie Graham, doppiato da Roberto Pedicini.È un miliardario coinvolto in un caso, che diventa amico di Patrick nonostante questo gli distrugga un'automobile di lusso per dimostrare una teoria. In seguito ha una breve relazione sentimentale con l'agente Lisbon. Appare in una lista di sospetti di Patrick sull'identità di John il Rosso.
Dean Harken (stagione 2), interpretato da Tony Curran, doppiato da Teo Bellia.È un agente speciale del dipartimento per la prevenzione delle epidemie e malattie infettive, attivo nel controllo dei laboratori che producono tossine e virus geneticamente modificati al fine di produrre armi biologiche. Appare in una lista di sospetti di Patrick sull'identità di John il Rosso.
Karen Cross (stagione 3-4), interpretata da Missi Pyle, doppiata da Isabella Pasanisi.Ex assistente del procuratore, conduce uno show televisivo che si occupa di crimini irrisolti.
Rosalind Harker (stagione 1; stagione 4), interpretata da Alicia Witt.È una giovane donna cieca che ha avuto una relazione sentimentale col misterioso Roy Tagliaferro, in realtà uno pseudonimo di John il Rosso. È un'eccellente pianista e Red John la amava sentire suonare la musica di Bach; lo spartito suonato da Rosalind (e ripreso in alcuni episodi su Red John) è, in particolare, il "Preludio e fuga a 4 voci in Do maggiore BWV 846" da Il clavicembalo ben temperato.
Tolman Bunting (stagione 2), interpretato da Fisher Stevens, doppiato da Giorgio Locuratolo.È un imprenditore del settore della decrittazione informatica e ingegneria sociale, nonché abile giocatore di scacchi. È inoltre uno dei numerosi sospetti di Jane sull'identità di Red John.
Max Winter (stagione 3), interpretato da Jack Coleman, doppiato da Francesco Prando.È un titolare di una catena di agenzie immobiliari, riesce a vendicare la  moglie con un elaborato piano senza finire in prigione, e regala la sua pistola a Jane. È uno dei molti sospetti della lista di Jane su Red John.
Sarah Harrigan (stagione 3-5), interpretata da Jillian Bach, doppiata da Rossella Acerbo.È un difensore pubblico che la squadra incontra nella stagione 3, dove lei è un cliente a un servizio di matchmaking, di proprietà di Erica Flynn. Lei e Rigsby continuano il loro rapporto durante la stagione 4. Durante un altro episodio assiste Rigsby con la sua testimonianza per un caso che è andato in tribunale, prima di consumare il loro rapporto. Si annuncia successivamente che lei è incinta. Ha un figlio, Benjamin, nella stessa stagione. Nella stagione 5 veniamo a sapere che lei e Rigsby si sono lasciati. Lavora anche con l'ufficio del procuratore distrettuale.
Ellis Mars (stagione 3), interpretato da John Billingsley.È un bizzarro astrologo e finto sensitivo, un ciarlatano dall'apparenza poco intelligente, che collabora alle indagini sugli omicidi compiuti da Todd Johnson. Appare in una lista di sospetti di Patrick sull'identità di John il Rosso.
Summer Edgecombe (stagione 4-5), interpretata da Samaire Armstrong, doppiata da Laura Lenghi.È una prostituta assunta da Cho come informatrice confidenziale. Cho ammette di avere sentimenti per Summer, e si sviluppa una storia d'amore. Nella stagione 5 si sposa con uomo dal quale aspetta un figlio.
Jason Cooper (stagione 4-6), interpretato da Robert Picardo.È il secondo in comando alla Visualize. Tenta di spodestare Stiles. Appare anch'egli in una lista di sospetti di Patrick sull'identità di John il Rosso.
Sean Barlow (stagione 5), interpretato da Michael Hogan.È un vecchio sensitivo dell'ambiente del circo, rivale del padre di Jane.
Robert "Bob" Kirkland (stagione 5-6), interpretato da Kevin Corrigan, doppiato da Massimo De Ambrosis.È un misterioso amico dell'agente Shultz, molto interessato ad avere informazioni sulle indagini di Patrick Jane nel caso di John il Rosso. Afferma di essere un agente della Homeland Security, ma le sue vere motivazioni sono poco chiare. Chiede a Jason Lennon, un complice di John il Rosso, appena svegliato da un coma farmacologico, se lo riconoscesse, e alla risposta negativa del criminale, lo uccide iniettandogli aria nella flebo, che gli provoca degli emboli facendo apparire la sua morte "naturale", affinché Lennon non possa parlare con Jane di John il Rosso. Ruba a Jane gli appunti della lavagna su Red John (anche se Jane ne è perfettamente a conoscenza e l'ha lasciato fare), indicando che probabilmente è anch'egli in cerca di vendetta o giustizia. Tuttavia, è uno dei sette sospetti finali di essere John il Rosso.
Hanno partecipato come ospiti famosi attori, anche solo per un episodio. Tra essi, i citati Malcolm McDowell (noto per Alex DeLarge di Arancia meccanica e molti altri ruoli), Henry Ian Cusick (Lost), Morena Baccarin (V- Visitors) e Bradley Whitford (premio Emmy Award per West Wing), ma anche Jack Coleman (Heroes, Castle), Emmanuelle Chriqui, Alicia Witt, Currie Graham, Louise Lombard (CSI: scena del crimine), Fisher Stevens (Lost), Kevin Corrigan (Fringe) e John Billingsley (Star Trek: Enterprise). Inoltre, lo stesso autore Bruno Heller, nel 2010 ha fatto una comparsata alla Hitchcock in un episodio di The Mentalist, Luna rossa, da lui sceneggiato e diretto dal protagonista Simon Baker.

L'edizione 1970 della Pervaja Gruppa A fu la 31ª della seconda serie del Campionato sovietico di calcio, la prima e unica con questa denominazione; vide la vittoria finale dello Karpaty.
Il numero di partecipanti crollò da ottantasette a sole ventidue squadre; il campionato abbandonò la denominazione di Vtoraja Gruppa A (in russo "Secondo Gruppo A"), che utilizzava dal 1963 per divenire Pervaja Gruppa A (in russo "Primo Gruppo A").
Dopo sette anni (l'ultima volta capitò nel 1963) il campionato fu organizzato in un girone unico: le ventidue partecipanti si incontravano in gare di andata e ritorno, per un totale di 42 incontri per squadra. Il sistema prevedeva due punti per la vittoria, uno per il pareggio e zero per la sconfitta: venivano promossi in Vysšaja Liga le prime due classificate, mentre erano retrocesse in Vtoraja Liga le due peggiori squadre russe e la peggiore squadra ucraina.

Il comitato di Pest-Pilis-Solt-Kiskun (in ungherese Pest-Pilis-Solt-Kiskun vármegye, in  latino Comitatus Pestiensis et Pilisiensis et Soltensis et Cumania Minor) è stato un antico comitato del Regno d'Ungheria, situato nell'attuale Ungheria centrale. Capoluogo del comitato, il più esteso del regno, era Budapest.
Il comitato di Pest-Pilis-Solt-Kiskun confinava con gli altri comitati di Hont, Nógrád, Heves, Jász-Nagykun-Szolnok, Csongrád, Bács-Bodrog, Baranya, Tolna, Fejér, Komárom ed Esztergom. Geograficamente era delimitato ad O dal Danubio e ad E dal Tibisco; comprendeva le città di Budapest, Vác e Kecskemét.
Il nome del comitato conteneva riferimenti all'antico comitato di Pilis (l'unica parte del comitato sulla riva destra del Danubio), a quello di Pest (che prendeva il nome dalla città omonima, oggi parte di Budapest) e alla regione della Piccola Cumania (Kiskun), che si stende nelle praterie del bassopiano pannonico.
I comitati di Pest e Pilis, costituiti nel secolo XI rispettivamente sulla riva destra e sinistra del Danubio, vennero poi uniti a formare il centro politico, culturale ed economico dell'Ungheria. La regione di Solt venne poi staccata dal comitato di Fejér e fusa col comitato di Pest-Pilis a formare quello di Pest-Pilis-Solt (XVII secolo); ad essi si aggiunse la Piccola Cumania (1876).
Il comitato rimase sostanzialmente intatto in seguito al Trattato del Trianon, mantenendo la sua estensione per tutta la durata del periodo interbellico e anche in seguito alla proclamazione della Repubblica Popolare d'Ungheria (1949). Per effetto delle riforme amministrative del 1950, il comitato fu smembrato; il suo territorio corrisponde oggi alla provincia di Pest e alla parte nord di quella di Bács-Kiskun.

Peter Blegvad (New York, 14 agosto 1951) è un musicista e fumettista statunitense noto per aver fatto parte degli Slapp Happy e per la lunga serie di collaborazioni.
Figlio di Erik, illustratore e Lenore autrice di libri per bambini crebbe nel Connecticut ma a causa del mutato clima negli Stati Uniti a seguito dell'assassinio di John Fitzgerald Kennedy si trasferì a 14 anni con la famiglia in Inghilterra.
Conobbe Anthony Moore con cui suonò in vari gruppi locali, in cui militò tra gli altri anche Neil Murray.
Nel 1972 si trasferì con Moore ad Amburgo, in Germania, con cui formò gli Slapp Happy assieme a Dagmar Krause. Il trio realizzò un primo album per la Polydor per poi ritornare in Inghilterra a causa di dissapori con l'etichetta dove pubblicò il secondo album per la Virgin, si fuse poi con gli Henry Cow e realizzò due album di classico rock progressivo prima dello scioglimento.Blegvad ritornò a New York per diventare cartonista. Collaborò con John Greaves e la cantante Lisa Herman nell'album Kew. Rhone. del 1977. Seguirono vari album da solista pubblicati da Virgin Records ma di scarso successo commerciale. Neim suoi testi usava spesso giochi di parole, riferimenti letterali e complessi schemi in rima. È autore fra l'altro di uno dei più lunghi palindromi: "Peel's foe not a set animal laminates a tone of sleep" tratto da Kew. Rhone.
Tra il 1992 ed 1999 è stato autore della striscia comica Leviathan sul The Independent della domenica. Una selezione di queste strisce è stata raccolta nel 2001 nell'album The Book of Leviathan,che tradotto nel 2013 in francese Le livre de Leviathan ha ricevuto il Prix Révélation al Festival international de la bande dessinée d'Angoulême del 2014.
Of Queues and Cures (1978, LP, Charly Records) (recitazione in Squarer for Maud)

Peter Gunn è un investigatore privato sulle tracce dell'assassino di un gangster di nome Julio Scarlotti, che un tempo gli salvò la vita. Insieme al tenente Jacoby, Gunn si mette sulle tracce di Nick Fusco, che intende assumere il controllo criminale della città.
Fusco riesce a catturare Gunn e nega ogni coinvolgimento nell'omicidio; quindi minaccia di morte Gunn gli dà 24 ore per trovare il vero responsabile.

Petit Eva - Evangelion@School (ぷちえヴぁ〜EVANGELION@SCHOOL〜 Puchi Eva ~Evangerion atto sukūru~?, lett. "Piccolo EVA: Evangelion a scuola") è una serie parodistica disegnata in stile super deformed che vede i personaggi di Neon Genesis Evangelion nei panni di studenti di una scuola di Neo Tokyo-3, compresi l'Eva 01 e tre sorelle-Rei: una simile alla Rei I bambina, una simile alla Rei II vistasi per la maggior parte della serie, una simile alla Rei della realtà alternativa dell'ultimo episodio.
La prima serie manga, disegnata da Ryūsuke Hamamoto, è stata serializzata da Kadokawa Shoten sulla rivista Monthly Shōnen Ace e raccolta in due volumi, usciti rispettivamente il 25 ottobre 2008 e il 26 dicembre 2009. Un'altra serie manga, intitolata Petit Eva - Bokura tanken dōkōkai (ぷちえヴぁ ぼくら探検同好会? lett. "Petit Eva - Noi associazione di esplorazioni") e disegnata da Maki Ozora, è stata serializzata sulla rivista Kerokero Ace e raccolta poi in un unico volume uscito il 26 giugno 2009. Entrambi i manga sono in formato yonkoma: a strisce di quattro vignette che si leggono dall'alto in basso.
Dal manga è stato tratto un ONA in computer grafica 3D di 24 episodi e un videogioco per Nintendo DS intitolato Petit Eva - Evangelion@Game (ぷちえヴぁ〜EVANGELION@GAME〜 Puchi Eva ~Evangerion atto geimu~?), uscito il 20 marzo 2008.
Dal manga è stato tratto un ONA in computer grafica 3D di 24 episodi da 3 minuti l'uno, pubblicato sul sito internet di Bandai Channel. Gli episodi sono stati raccolti in due DVD usciti l'11 marzo 2009: il primo, detto Nice Rainbow Disc, contiene i nove episodi prodotti da Kanaban Graphics con la regia di Shin'ichirō Miki, e il secondo, detto Xebec Disc, contiene gli altri episodi, prodotti dallo studio Xebec con la regia di Hiroaki Sakurai, mentre per la trasmissione su internet erano stati mescolati.

Peyrusse-le-Roc è un comune francese di 225 abitanti situato nel dipartimento dell'Aveyron nella regione dell'Occitania.

In elettronica il phase-locked loop, comunemente noto con la sigla PLL, è un circuito elettronico ampiamente utilizzato nell'elettronica per le telecomunicazioni. Esso costituisce un sistema di controllo automatico che consente di generare un segnale periodico la cui fase è in relazione fissa con quella di un segnale di riferimento. Il PLL è inoltre un classico esempio di applicazione all'elettronica del controllo in retroazione. A causa dell'uso comune della sigla, in letteratura non esiste una traduzione italiana univoca del termine: è difatti possibile trovare le forme "anello ad aggancio di fase", "circuito ad aggancio di fase", "maglia ad aggancio di fase",  oppure  "anello agganciato in fase" (è forse quella che più esplica il suo significato.)
sintetizzatore di frequenza, essendo in grado di sintonizzare un oscillatore controllato in tensione (Voltage Controlled Oscillator o VCO, dispositivo in grado di produrre oscillazioni ad alta frequenza ma dotato di bassa precisione) con un oscillatore al quarzo (caratterizzato al contrario da una bassa frequenza di risonanza, spesso insufficiente nel campo delle telecomunicazioni, ma anche da precisione molto elevata);
sistema di clock recovery, finalizzato cioè all'estrazione del clock da un segnale aperiodico modulato.
divisore di frequenza.Quest'ultimo modulo è presente solo quando si usa il PLL come moltiplicatore di frequenza, cioè quando si vuole ottenere un segnale a una frequenza multipla di quella di un segnale di riferimento.
   la tensione in ingresso al VCO, che nel caso di utilizzo del PLL come demodulatore è l'uscita che viene effettivamente considerata.
È possibile paragonare il funzionamento del PLL all'accordatura di uno strumento musicale a corda usando un diapason, che produce una frequenza di riferimento. La tensione della corda viene regolata fino a che non si sentono più battimenti: ciò infatti significa che la corda e il diapason vibrano alla medesima frequenza.
Nel caso del PLL, ciò si ottiene aggiustando la tensione elettrica in ingresso al VCO, che controlla la frequenza generata in uscita, fino a quando quest'ultima coincide con la frequenza del segnale d'ingresso.
Le prime ricerche nel campo dei PLL risalgono al 1932. In quegli anni, un gruppo di ricercatori britannici cercava di sviluppare un'alternativa al ricevitore supereterodina di Edwin Howard Armstrong, con l'intento di ottenere un sistema che avesse bisogno di meno circuiti di sintonia. Nacque così il ricevitore omodina o a conversione diretta, molto più semplice del supereterodina, in quanto composto solo da un oscillatore, un miscelatore o mixer e un amplificatore.
Il segnale dell'oscillatore locale viene sintonizzato direttamente con la frequenza che si desidera ricevere e moltiplicato con il segnale d'ingresso tramite il mixer. In questa maniera il segnale risultante include direttamente l'informazione modulata originale. Il problema principale di tali ricevitori è il controllo preciso della frequenza dell'oscillatore locale, necessario per sintonizzare adeguatamente il segnale modulato. Si pensò quindi di applicare all'oscillatore un segnale automatico di correzione, in maniera da mantenerlo alla fase e frequenza desiderata. Tale tecnica, già conosciuta per i servocontrolli, fu descritta in un articolo del 1932 dallo scienziato francese Henri de Bellescize, nel giornale L'Onde Électrique.
Inizialmente il sistema omodina non ebbe molta fortuna, poiché il costo necessario per la creazione di un PLL con questa tecnica non giustificava i vantaggi che essa portava. Per il buon funzionamento del ricevitore è necessaria infatti una grandissima linearità e una certa insensibilità agli offset di corrente continua, due caratteristiche che in quel periodo non erano ancora ottenibili.
Una prima diffusione su vasta scala dei PLL la si ebbe nei ricevitori analogici per la televisione, dove un circuito con funzionalità simili fu usato per oltre tre decenni. Nei sistemi che utilizzano il segnale televisivo standard il controllo degli sweep (deflessioni) orizzontali e verticali è realizzato tramite due generatori a dente di sega. Assieme a tali segnali sono trasmessi anche degli impulsi di temporizzazione che ne permettono la sincronizzazione, che inizialmente veniva effettuata mediante una tecnica di injection locking, funzionante però solo in assenza di forte rumore. Dalla fine degli anni trenta, utilizzando l'equivalente di un PLL, gli impulsi di temporizzazione vengono agganciati in maniera molto più efficiente anche in presenza di rumore di fondo.
Un'ulteriore importante applicazione dei PLL si sviluppò con l'introduzione della televisione a colori negli Stati Uniti tra la fine degli anni quaranta e l'inizio degli anni cinquanta. La Federal Communications Commission decretò infatti che il nuovo segnale televisivo dovesse mantenere la compatibilità con i vecchi sistemi in bianco e nero, non allocando quindi una nuova banda per permettere la trasmissione dell'informazione cromatica a parte. Fu quindi necessario trasmettere tale informazione all'interno della banda del segnale già esistente, tramite una sottoportante a circa 3.58 MHz. L'informazione cromatica è però di tipo vettoriale, in quanto l'ampiezza del segnale rappresenta la saturazione mentre la tonalità viene ricavata dalla differenza di fase del segnale rispetto alla sottoportante a 3.58 MHz. Ciò rende necessaria la presenza di un circuito che consenta una perfetta sincronizzazione con la fase di un segnale di riferimento, applicazione tipica per un PLL.
Un'applicazione dei PLL simile alla precedente è necessaria anche per la trasmissione radiofonica in stereofonia a modulazione di frequenza. Anche in questo caso ci fu l'esigenza di garantire la compatibilità con il sistema precedente, cioè quello monofonico. L'informazione stereofonica, cioè la differenza tra il canale sinistro e quello destro, viene quindi codificata con una sottoportante alla frequenza di 38 kHz, modulata con la tecnica DSB-SC. In questa maniera il ricevitore, generando una copia della sottoportante, può ottenere i canali destro e sinistro semplicemente sommando e sottraendo il segnale monofonico (che è la somma dei due canali) al segnale differenza. La ricostruzione del segnale differenza risulta molto semplificata se per la demodulazione viene usato un PLL.
La grande popolarità di questo circuito però nacque con lo sviluppo delle tecnologie integrate, che permettono di realizzare a bassi costi su un unico circuito integrato un intero PLL..
Dal 1969, quando la Signetics introdusse una linea di circuiti integrati monolitici che contenevano un PLL completo sul chip, gli impieghi applicativi si sono moltiplicati. Pochi anni più tardi la RCA introdusse il CD4046 CMOS Micropower Phase-Locked Loop, che divenne un popolarissimo circuito integrato. Molte delle tecnologie all'avanguardia degli ultimi anni, tra le quali la telefonia cellulare, le comunicazioni wireless, il GPS e la televisione satellitare e sul digitale terrestre non sarebbero possibili senza l'utilizzo intensivo dei PLL.
Si trascuri per il momento il divisore di frequenza, che come già accennato viene usato solo quando il PLL è usato per produrre un'oscillazione a frequenza multipla rispetto a quella di riferimento. Il segnale in ingresso e quello in uscita vengono confrontati tra loro dal comparatore di fase, che restituisce in uscita un segnale di "errore" relazionato con lo sfasamento dell'uscita rispetto all'ingresso. Se si desidera che le due oscillazioni siano accordate (cioè alla stessa frequenza), è sufficiente che tale errore sia costante nel tempo.
Questo segnale di "errore", opportunamente filtrato, raggiunge l'oscillatore controllato in tensione (VCO) che viene quindi forzato a produrre un'oscillazione a una frequenza maggiore o minore a seconda dell'entità del segnale in ingresso. L'uscita del VCO viene poi confrontata con il segnale di riferimento, essendo l'anello chiuso in retroazione negativa. A regime, il sistema tenderà a raggiungere uno stato in cui l'uscita del VCO e il segnale di riferimento hanno la stessa frequenza, ottenendo così la sintonizzazione del PLL. La velocità di risposta del circuito dipende dalle caratteristiche del filtro e del comparatore di fase e dalla sensibilità del VCO. Si noti che la presenza del filtro passa-basso è indispensabile per controllare la dinamica del sistema in retroazione e per eliminare componenti spurie in uscita dal comparatore di fase.
Riconsiderando ora il divisore, esso ricava un segnale sottomultiplo di quello generato dal VCO, ovvero con frequenza "scalata" di N, e lo riporta all'ingresso del comparatore di fase. A regime, la frequenza del segnale in uscita dal divisore (
  quindi l'uscita del VCO oscilla a una frequenza multipla di quella dell'ingresso.
Esiste un'ulteriore versione del PLL, detta a pompa di carica, che sostituisce il comparatore di fase con un comparatore di fase e frequenza (phase-frequency detector, PFD), seguito in cascata da un circuito che ha il compito di trasformare l'errore di fase in un segnale di tensione in ingresso al VCO, chiamato charge pump (pompa di carica).
I PLL sono usati principalmente per ottenere una sincronizzazione costante nel tempo e per assorbire le eventuali variazioni nella frequenza del segnale di riferimento. Nel campo delle telecomunicazioni vengono utilizzati sia nei ricevitori coerenti, dove cioè è necessario ricostruire la portante del segnale ricevuto, sia in quelli incoerenti. Nelle modulazioni coerenti infatti l'informazione è contenuta nella differenza di fase tra il segnale inviato e la portante, che quindi deve essere riestratta in fase di ricezione per ricavare il segnale utile. Del resto, anche in modulazioni tradizionalmente incoerenti, come la FM, l'ASK e la FSK può rendersi necessario, principalmente per motivi di reiezione del rumore, l'utilizzo di una versione coerente. Nei sistemi analogici, grazie all'uso delle PLL si riesce in effetti ad aumentare il rapporto segnale rumore e a ridurre il rumore introdotto dai battimenti, mentre in quelli numerici diventa possibile ridurre notevolmente gli effetti legati agli errori di campionamento quali l'ISI.
Anche nei trasmettitori radio i PLL sono molto usati specie come moltiplicatori di frequenza, cioè per sintetizzare le alte frequenze necessarie alla generazione del segnale da immettere nel canale (come somma di portante e segnale in banda base) a partire da un riferimento molto preciso ma a frequenza piuttosto bassa (generalmente fornito da un oscillatore al quarzo).
Se si vuole usare il PLL come demodulatore coerente, non è necessario utilizzare il divisore. Iniettando in ingresso un segnale modulato in frequenza, a regime anche l'uscita avrà la medesima modulazione poiché i due segnali sono agganciati in frequenza. Dato che l'ingresso del VCO è proprio il segnale che indica al componente come deve variare la frequenza, esso non è altro che il segnale modulante. È sufficiente quindi portare in uscita il segnale di ingresso del VCO a regime per avere l'informazione demodulata.
Se si vuole usare un PLL come sintetizzatore di frequenza, è invece necessaria la presenza di un divisore programmabile. Collegando in ingresso un oscillatore molto preciso, ad esempio al quarzo, in uscita si otterrà un segnale a frequenza N volte più alta rispetto all'ingresso ma con la medesima precisione (un oscillatore al quarzo può mantenere la deriva della propria frequenza di risonanza entro un intervallo di poche parti per milione). Volendo variare la frequenza di oscillazione, è sufficiente variare tramite un segnale di controllo il modulo del divisore di frequenza.
Tale applicazione è molto utile in vari campi della trasmissione wireless, dal GSM al CDMA, dove i PLL sono usati per la conversione in entrambi i sensi. La sfida è riuscire a integrare sempre di più i componenti del PLL su un unico chip, in modo da ridurre il costo e la dimensione dei terminali cellulari. Tale tendenza si scontra con i requisiti imposti dagli standard, che rendono in alcuni casi necessaria la presenza di componenti discreti, e con l'impossibilità fisica di integrare alcune parti (tra tutte, il cristallo-quarzo).
Nel caso si usi una modulazione coerente nel sistema di comunicazione, come detto è necessario ricostruire l'andamento temporale del clock per effettuare la demodulazione. Tale processo è detto estrazione del clock o clock recovery e può essere effettuato mediante un PLL.
Sempre in assenza del divisore, usando in ingresso il flusso di bit ricevuto, l'uscita del PLL a regime oscillerà in fase con il valore medio statistico del flusso di bit, che è tipicamente una sequenza di 1 e 0 alternati. L'uscita del PLL non è quindi altro che una replica del clock del segnale di partenza.
Ciò permette di ricostruire la temporizzazione di un flusso di bit anche se esso non contiene informazioni sul clock.
Per ottenere un clock preciso a frequenza di centinaia di megahertz o addirittura di alcuni gigahertz è necessario usare un PLL, che riesce ad agganciare il clock a un segnale di riferimento accurato ma a frequenze molto più basse, dell'ordine delle decine di megahertz. I moduli di moltiplicazione del divisore in questo caso possono essere anche molto elevati, vicini alle centinaia o alle migliaia.
Per ottenere una distribuzione del segnale più precisa, il clock di riferimento è quindi collegato a un PLL. L'uscita di questo pilota poi i circuiti driver che si occupano di distribuire il clock ai vari circuiti sequenziali. Una delle uscite del driver è riportata all'ingresso del PLL in modo da controllare la precisione del segnale di clock distribuito nel circuito. Dal punto di vista della teoria dei sistemi si può affermare che il PLL agisce come un filtro di Kalman.
Un clock trasmesso in parallelo con il flusso di dati permette di avere un riferimento per il campionamento. Poiché il segnale di temporizzazione viene amplificato prima di essere dato in ingresso ai flip-flop, sarà presente un ritardo (dipendente dalla temperatura, dalla tensione) tra il fronte del clock e la finestra temporale in cui è possibile ricevere i dati. Questo ritardo limita il massimo bitrate ottenibile nel protocollo. Per eliminare questo fenomeno, è possibile includere un PLL nel ricevitore, in modo da agganciare il flusso di dati al clock. I PLL usati in questo caso sono chiamati DLL, cioè delay-locked loop.
Tutti i sistemi elettronici emettono segnali indesiderati su frequenze radio e quindi sono potenziali sorgenti di interferenza verso altri sistemi che usano frequenze analoghe. Esiste un intero campo di studio, la compatibilità elettromagnetica, e svariate agenzie (tra cui la statunitense FCC e l'italiano CEI) che si occupano di questo problema. Le interferenze si manifestano generalmente sotto forma di picchi molto pronunciati alla frequenza di lavoro del dispositivo e a poche armoniche successive. Il PLL può essere usata anche in questo campo, per ridurre le interferenze con ricevitori ad alto fattore di merito. Variando infatti la frequenza di lavoro di una piccola quantità (circa l'1%) lo spettro di frequenze in cui l'interferenza si sviluppa è molto più ampio, ma i picchi divengono meno pronunciati. Un singolo ricevitore radio quindi, che tipicamente ha una banda molto limitata, capta solo una piccola parte della potenza totale degli interferenti e ciò riduce drasticamente il rumore. Tale tecnica è detta spettro disperso (spread spectrum) ed è alla base del funzionamento dei dispositivi che operano nella banda libera intorno ai 2.4 GHz, come le comunicazioni wireless.
Recupero di segnali di modesta entità che andrebbero persi a causa del rumore (lock-in amplifier);
Recupero della temporizzazione da flussi di dati provenienti da memorie di massa;
Moltiplicatori di clock nei sistemi a microprocessore per ottenere frequenze di lavoro più elevate per alcuni componenti, mantenendo un preciso legame di temporizzazione con il clock principale;
Un PLL è un sistema composto per la gran parte da circuiti intrinsecamente non lineari, come il VCO, il comparatore di fase e il divisore di frequenza. Per poterne creare un modello matematico di facile manipolazione è quindi necessario linearizzare tali componenti in un punto di riposo e studiarne un modello alle variazioni. Per fare ciò, risulta conveniente utilizzare come variabili di ingresso e uscita rispettivamente la fase del segnale di riferimento 
  . Si studierà quindi il comportamento dei vari blocchi considerando le variazioni di fase dei segnali rispetto a dei valori di riferimento.
Essendo inoltre il PLL un sistema in retroazione, le tecniche più adatte a descriverlo sono quelle dei controlli automatici, in quanto permettono di combinare il funzionamento dei vari componenti in un modello unico. Per fare ciò, è necessario applicare alle relazioni matematiche trovate la trasformata di Laplace.
Il primo blocco del PLL è un comparatore di fase o phase detector (PD), cioè un circuito in grado di fornire un'uscita non nulla se i due segnali che ha in ingresso sono sfasati, ossia genera un'uscita che è una funzione dell'errore di fase. Il comparatore di fase può essere realizzato in vari modi, con implementazioni sia di tipo analogico che di tipo digitale.
In versione analogica, un comparatore di fase non è altro che un miscelatore, ossia un circuito che produce in uscita un segnale pari al prodotto dei due ingressi. Si immagini di avere due ingressi del tipo 
    {\displaystyle y(t)=KA_{1}A_{2}\cos {(\omega _{1}t)}\cos {(\omega _{2}t+\varphi )}=K{\frac {A_{1}A_{2}}{2}}\left(\cos {[(\omega _{1}+\omega _{2})t+\varphi ]}+\cos {[(\omega _{1}-\omega _{2})t-\varphi ]}\right)}
  cioè la somma di due sinusoidi a pulsazioni pari alla somma e alla differenza delle pulsazioni dei segnali di ingresso. Per mantenere solo la sinusoide con la pulsazione differenza, il comparatore di fase è sempre seguito da un filtro passa-basso che elimina la sinusoide con pulsazione pari alla somma delle pulsazioni.
    {\displaystyle y(t)=K{\frac {A_{1}A_{2}}{2}}\left(\cos {(2\omega t+\varphi )}+\cos {(\varphi )}\right)}
  cioè la tensione d'uscita è uguale alla somma di una componente alternata, oscillante ad un frequenza doppia rispetto ai segnali di ingresso, e di una componente continua, la quale è funzione dello sfasamento tra i segnali
  Tale relazione può essere linearizzata in un punto di riposo stabile, ad esempio 
    {\displaystyle y_{DC}(t)=K_{PD}\left(\varphi (t)+{\frac {\pi }{2}}\right)=K_{PD}\varphi _{e}(t)}
  . Tale segnale viene poi mandato al VCO che verrà quindi forzato ad aumentare o diminuire la frequenza di oscillazione.
   l'uscita del comparatore di fase seguita dal filtro è in media nulla su intervallo di tempo dell'ordine dell'inverso della banda del filtro. Tale segnale contiene però delle componenti armoniche a una pulsazione 
  . Se tale pulsazione è minore della banda del filtro, dopo un certo tempo il VCO riesce comunque ad agganciare il segnale di ingresso.
Sono possibili diverse implementazioni per questo mixer. Tra queste, le più frequenti sono la cosiddetta cella di Gilbert (detta anche moltiplicatore a quattro quadranti) oppure un mixer a ponte di diodi doppiamente bilanciato (vedi figura).
   (chiamata frequenza immagine) crea problemi in quanto non può mai essere completamente cancellata dal filtro. La presenza di questa componente spuria modula il VCO, che quindi non oscilla più a una frequenza molto precisa. Ciò causa un segnale di uscita spettralmente non puro, per via della presenza di due "code" spettrali ai lati della riga alla pulsazione voluta. Questo è un effetto indesiderato, perché non permette più di usare il PLL come riferimento preciso di oscillazione.
Tra i circuiti digitali più usati come comparatore di fase va citata la porta logica di tipo OR esclusivo (XOR) che presenta una tabella di verità adatta per evidenziare le differenze:
Si vede infatti che quando i due segnali di ingresso hanno fasi opposte l'uscita è alta, mentre quando la fase è la stessa l'uscita è bassa. Complessivamente, considerando due segnali in ingresso con la stessa frequenza ma con fase diversa, l'uscita del comparatore sarà un treno di impulsi a frequenza doppia di quella delle onde in ingresso. Il duty cycle degli impulsi sarà proporzionale allo sfasamento tra le due onde. Si può quindi anche in questo caso scrivere:
   è una costante ottenibile dalla linearizzazione della caratteristica del comparatore e 
   è come in precedenza lo scostamento della differenza di fase dal valore di riposo, in questo caso pari a 
   in un caso ideale. Questa approssimazione è possibile solo considerando la presenza del filtro passa-basso, al quale arriva in ingresso il treno di impulsi, che viene convertito in una tensione lentamente variabile a causa della banda passante stretta del filtro.
Si noti che per utilizzare la funzione OR esclusivo come comparatore di fase è necessario usare una porta logica di tipo differenziale, assegnando al valore logico 0 una tensione di uscita negativa. Se si assegnasse infatti al valore logico 0 una tensione nulla il VCO riceverebbe in ingresso una tensione o crescente o costante. Non sarebbe quindi possibile abbassarne la frequenza generata e il PLL non riuscirebbe ad agganciare segnali di ingresso in ritardo di fase con quelli di uscita ma solo quelli in anticipo.
Anche la funzione OR esclusivo, come il mixer analogico, fornisce in uscita un valore medio nullo se le due onde hanno frequenze diverse e anche in questo caso il VCO riesce ad agganciare l'ingresso solo se 
Un'implementazione digitale molto simile a quella con la funzione OR esclusivo si può ottenere con un flip-flop di tipo JK sensibile al fronte. Un fronte sull'ingresso J porta l'uscita nello stato 
  . Il vantaggio è che il treno di impulsi ha una frequenza pari alla frequenza di ingresso e non pari al doppio come avviene nel caso della porta logica OR esclusivo.
Il VCO all'interno del PLL è tipicamente un oscillatore di tipo LC. Questi oscillatori sono composti da un parallelo di un induttore e di un condensatore, che vanno in risonanza a una certa frequenza pari a:
  Alla risonanza infatti il parallelo presenta un'impedenza infinita e c'è uno scambio di energia tra l'induttanza e la capacità, che teoricamente causa un'oscillazione periodica. A causa delle non-idealità dei componenti però, questa oscillazione verrebbe smorzata dalla presenza di perdite, rappresentabili circuitalmente come una resistenza in serie all'induttanza. Risulta quindi necessario creare un blocco circuitale che presenti una resistenza negativa, in modo da compensare le perdite. Questo viene fatto tipicamente mediante bipoli di tipo non lineare, ad esempio con la connessione incrociata di due transistor.
Un'importante caratteristica degli oscillatori è il loro fattore di merito (o di qualità) 
    {\displaystyle Q={\frac {2\pi f_{0}L}{R}}={\frac {1}{2\pi f_{0}RC}}={\frac {f_{0}}{BW}}}
   è la banda passante del circuito. Si vorrebbe un fattore di qualità molto elevato, poiché significa avere meno rumore e banda passante più stretta, ma con implementazioni integrate raramente si ottengono valori di 
Per variare la frequenza di oscillazione, l'unica maniera è variare il valore della capacità, poiché quello dell'induttanza è praticamente impossibile da modificare. Al posto delle capacità fisse si utilizzano quindi dei varactor, cioè dei diodi polarizzati in inversa, che sono caratterizzati da una capacità non lineare funzione della tensione inversa applicata. Variando quindi una tensione di controllo a uno dei capi del diodo è possibile ottenere un oscillatore con frequenza variabile.
Il VCO ha quindi una pulsazione di oscillazione di riposo (chiamata pulsazione di free-running 
   che viene data in ingresso al circuito. Considerando il segnale in uscita, esso sarà quindi del tipo:
    {\displaystyle y(t)=A_{VCO}\cos {\left(\omega _{fr}t+K_{VCO}\int _{-\infty }^{t}V_{in}(t')dt'\right)}}
   è una costante ottenuta dalla linearizzazione della caratteristica del varactor. Si può quindi affermare che, se si prende come ingresso la tensione e come uscita la fase, il VCO si comporta come un integratore. Sollecitandolo quindi con una rampa, esso produrrà un'oscillazione a frequenza fissa determinata dalla velocità della rampa medesima.
Utilizzando il PLL come sintetizzatore di frequenza è necessario porre in ingresso un segnale di riferimento con una frequenza molto ben controllata e stabile.
Tipicamente si sceglie di usare un oscillatore al quarzo. Il quarzo è infatti un materiale piezoelettrico, cioè in grado di trasformare oscillazioni meccaniche in oscillazioni elettriche e viceversa. Dal punto di vista elettrico, un quarzo è equivalente alla rete elettrica visibile in figura, che ha un comportamento induttivo per un range di frequenze molto stretto. Sostituendo l'induttanza di un oscillatore di Colpitts con il quarzo, si ottiene così un oscillatore con una frequenza molto bene determinata, perché compresa nella fascia di frequenze in cui il quarzo ha un comportamento induttivo. Il quarzo è inoltre caratterizzato da valori del fattore di qualità 
   molto elevati, quindi il segnale di uscita del oscillatore sarà poco rumoroso. Il problema di tali oscillatori è che il quarzo è un componente discreto, che non può essere integrato, e ciò aumenta il costo e la complessità del progetto, benché il quarzo di per sé abbia un costo abbastanza contenuto.
Un altro tipo di oscillatori al quarzo sono i Surface acoustic wave (SAW), che sono più costosi ma anche più accurati degli oscillatori di tipo tradizionale. Essi si basano sulla trasduzione di onde acustiche, di tipo meccanico, in onde di tipo elettrico mediante l'impiego di un piezoelettrico.
Se il PLL è usato all'interno di un microprocessore, è possibile usare come riferimento di frequenza un cosiddetto oscillatore ad anello, cioè una maglia con un numero dispari di invertitori logici. Tale circuito non ha un singolo stato stabile per le tensioni interne alla maglia, perciò una transizione continua a propagarsi indefinitamente all'interno dell'anello. La frequenza può essere controllata variando la tensione di alimentazione oppure il carico capacitivo di ogni stadio.
Come detto in precedenza, se si vuole usare un PLL per produrre un segnale oscillante preciso ad alta frequenza a partire da uno a frequenza più bassa è necessario inserire tra l'uscita e l'ingresso un divisore di frequenza per 
  , che non è altro che una macchina a stati finiti che genera un solo fronte in uscita per ogni 
   fronti in ingresso. In questo modo, si ottiene a regime un segnale in uscita con una frequenza pari a 
In molte applicazioni si desidera ottenere un segnale oscillante preciso ma a frequenza variabile, ad esempio per effettuare la sintonia di un ricevitore radio. Non potendo modificare il segnale di riferimento di ingresso (esso infatti deve essere il più stabile possibile per avere una buona purezza spettrale) si usa un divisore programmabile, nel quale il valore 
   può essere variato tramite un segnale di controllo fornito da un microcontrollore.
I sintetizzatori di frequenza di questo tipo, che sono detti a N intero poiché consentono solo la divisione per un numero intero, permettono una variazione di frequenza minima pari alla frequenza del segnale di riferimento.
Alcuni PLL includono un divisore anche tra il segnale di riferimento e l'ingresso di riferimento del comparatore di fase. Se tale divisore ha modulo 
    {\displaystyle {\frac {f_{in}}{M}}={\frac {f_{out}}{N}}\quad \Longrightarrow \quad f_{out}={\frac {N}{M}}f_{in}}
  In questa maniera, fissato il segnale di riferimento, è comunque possibile ottenere variazioni minime di frequenza più basse, pari a 
  . Il problema di questo modo di procedere è che se si vuole variare di poco la frequenza di un segnale molto veloce (ad esempio variare di poche decine o centinaia di kilohertz un segnale a un gigahertz) il divisore che collega l'uscita all'ingresso deve avere 
  . Ciò rende il divisore praticamente impossibile da realizzare e inoltre crea molti problemi di purezza spettrale, in quanto un valore elevato di 
Per risolvere tale problema, al posto dei divisori interi si usano i cosiddetti divisori frazionari. Essi sono composti da un contatore per 
   e da un divisore a modulo duale (dual modulus), ossia da un circuito capace di dividere, in base ad un segnale esterno di controllo, per due distinti valori (ad esempio 
  . Il segnale che arriva al comparatore di fase sarà quindi in media diviso per:
  , lasciandolo anche molto piccolo (ciò permette di usare segnali di riferimento a frequenza più alta), mentre il valore di 
   può essere variato dal microcontrollore per ottenere la variazione di frequenza voluta.
Da notare che di solito i PLL combinano i meccanismi di divisione intera e frazionaria. Nei dispositivi commerciali è comune trovare un divisore intero (fatto da un contatore programmabile, per esempio 10 o 12 bit), più un divisore frazionario composto da swallow counter e contatore a modulo duale.
Il fatto che la divisione non venga eseguita in maniera precisa come nel caso del divisore intero ma solo come risultato di una media provoca la presenza di un rumore di quantizzazione aggiuntivo sul segnale all'uscita del divisore.
Il rumore di quantizzazione introdotto dal divisore frazionario può essere anche molto significativo perché spesso si concentra in una banda vicina a quella del segnale utile. Per risolvere questo problema si utilizzano i cosiddetti modulatori 
  . Diversamente dai divisori frazionari normali, in cui la sequenza di divisioni per 
   è periodica, nei modulatori delta-sigma la sequenza, pur ottenendo in media lo stesso risultato, è di tipo pseudo-casuale. Il vantaggio è che in questo caso il rumore di quantizzazione viene spostato verso le alte frequenze e può quindi essere agevolmente eliminato con un opportuno filtro.
Fissati i vari componenti appena descritti, resta da scegliere il filtro che deve controllare la dinamica della retroazione. Modellando un PLL come un sistema dinamico lineare stazionario, il suo comportamento si può descrivere come già detto tramite una funzione di trasferimento, ovvero usando il rapporto tra la trasformata di Laplace del segnale in uscita e la trasformata di Laplace del segnale di ingresso. Si può quindi scrivere:
  Per poter descrivere l'intero PLL è quindi necessario trasformare secondo Laplace tutte le relazioni ingresso-uscita dei singoli componenti. Si ottiene quindi per il comparatore di fase:
    {\displaystyle y_{PD}(t)=K_{PD}\varphi _{e}(t)\quad \Longrightarrow \quad H_{PD}(s)={\frac {Y_{PD}(s)}{\varphi _{e}(s)}}=K_{PD}}
  L'azione del comparatore di fase risulta quindi completamente di tipo proporzionale.
Prendendo come ingresso la tensione e in uscita la fase, il VCO come detto funziona come un integratore. Si ottiene quindi:
    {\displaystyle H_{VCO}(s)={\frac {\varphi _{OUT}(s)}{V_{in}(s)}}={\frac {K_{VCO}}{s}}}
  L'azione di controllo operata dal VCO è quindi di tipo PI, cioè proporzionale-integrativa.
  . Essendo la frequenza la derivata della fase, la relazione può essere scritta equivalentemente come:
    {\displaystyle \varphi _{div}=N\varphi _{in}\quad \Longrightarrow \quad H_{DIV}(s)=N}
  Applicando le regole per il calcolo della funzione di trasferimento di un sistema in retroazione, si ottiene (omettendo per semplicità la dipendenza dalla variabile 
    {\displaystyle H_{PLL}={\frac {\varphi _{out}}{\varphi _{in}}}={\frac {H_{PD}H_{VCO}H_{LPF}}{1+NH_{PD}H_{VCO}H_{LPF}}}}
   è la trasformata di Laplace della fase del segnale in ingresso (tipicamente quello di riferimento). Ponendo 
A seconda della funzione di trasferimento del filtro passa basso si ottengono PLL con comportamenti diversi. I PLL più semplici sono quelli in cui la funzione di trasferimento del filtro è una costante 
   (cioè il filtro in realtà è un amplificatore o un attenuatore a banda larga). Applicando la formula precedentemente citata per la funzione di trasferimento complessiva della PLL si ottiene:
    {\displaystyle H_{PLL}={\frac {NK_{PD}K_{A}K_{VCO}}{s+NK_{A}K_{PD}K_{VCO}}}}
  Tali PLL sono detti PLL del primo ordine poiché la funzione di trasferimento complessiva del sistema è del prim'ordine (cioè ha un solo polo). Il guadagno 
    {\displaystyle {\begin{cases}K=NK_{A}K_{PD}K_{VCO}\\\omega _{h}={\frac {1}{NK_{A}K_{PD}K_{VCO}}}\end{cases}}}
  quindi c'è una relazione di proporzionalità inversa tra il guadagno e la banda del sistema.
Si ponga in ingresso al PLL una rampa di fase, cioè una variazione istantanea di frequenza (funzione gradino) che può essere rappresentata con una funzione di trasferimento:
  Si vuole calcolare la differenza di fase tra l'ingresso e l'uscita quando il PLL è a regime. Nel dominio di Laplace essa vale:
    {\displaystyle \varphi _{e}(s)=\varphi _{IN}(s)-\varphi _{OUT}(s)={\frac {\Delta \omega }{s^{2}}}\left(1-{\frac {K}{s+K}}\right)={\frac {\Delta \omega }{s(s+K)}}}
    {\displaystyle \varphi _{e}(t\rightarrow \infty )=\lim _{s\rightarrow 0}s\varphi _{e}(s)={\frac {\Delta \omega }{K}}}
  cioè il PLL mantiene un errore a regime non nullo, tanto più piccolo quanto più grande è il guadagno 
  . Per ottenere un errore di fase nullo sarebbe quindi necessario un guadagno infinito, ovviamente impossibile da realizzare. Inoltre, 
   non può essere aumentato a piacere, poiché è inversamente proporzionale alla banda. Se si vuole ridurre il rumore presente sul segnale d'ingresso alle alte frequenze è infatti necessario avere un sistema a banda abbastanza stretta, e quindi un guadagno limitato.
I PLL del secondo ordine sono caratterizzati da una funzione di trasferimento complessiva a due poli (in base alla definizione di sistema del secondo ordine). Per ottenere tale funzione di trasferimento è necessario utilizzare un filtro passa-basso del primo ordine come il seguente:
   è la frequenza di taglio del filtro. Tale filtro può essere ottenuto ad esempio con una semplice rete di tipo RC, con funzione di trasferimento:
In tale maniera si ottiene per il PLL una funzione di trasferimento complessiva pari a:
    {\displaystyle H_{PLL}(s)=N{\frac {\omega _{LPF}K}{s^{2}+\omega _{LPF}s+K\omega _{LPF}}}}
   che è una sorta di "guadagno di fase" del PLL. Confrontando il risultato ottenuto con la forma classica di un sistema del secondo ordine (oscillatore smorzato), ossia:
    {\displaystyle H_{2or}(s)={\frac {\omega _{n}^{2}}{s^{2}+2s\zeta \omega _{n}+\omega _{n}^{2}}}}
    {\displaystyle {\begin{cases}\omega _{n}={\sqrt {K\omega _{LPF}}}\\\zeta ={\frac {1}{2}}{\sqrt {\frac {\omega _{LPF}}{K}}}\end{cases}}}
  Se si vuole un sistema che abbia una risposta veloce ma senza sovraelongazioni, è necessario scegliere 
  cioè una relazione ben precisa tra il prodotto dei guadagni e la banda del filtro passa basso.
È possibile ripetere anche in questo caso il procedimento eseguito per un PLL del primo ordine. Si ottiene:
    {\displaystyle \varphi _{e}(t\rightarrow \infty )=\lim _{s\rightarrow 0}s\varphi _{e}(s)={\frac {\Delta \omega }{K}}}
  cioè anche in questo caso il PLL mantiene un errore a regime non nullo, tanto più piccolo quanto più elevato è il guadagno 
  , che va mantenuta non troppo elevata in modo da filtrare in maniera efficiente l'uscita del comparatore di fase.
   del PLL, cioè il tempo necessario al sistema per andare a regime, sarà circa:
    {\displaystyle \tau ={\frac {1}{\zeta \omega _{n}}}={\frac {2}{\omega _{LPF}}}}
  che significa che più è stretta la banda del filtro più aumenta il tempo di assestamento. Per questo tipo di PLL è quindi necessario operare un'ulteriore scelta di compromesso tra tempi di risposta veloci (che richiedono bande larghe) e un buon filtraggio del segnale del comparatore di fase (che richiede bande strette).
È possibile modificare il filtro passa basso per ottenere diverse funzioni di trasferimento sempre del secondo ordine. Con due resistenze e un condensatore si può creare una rete con la relazione ingresso-uscita:
    {\displaystyle {\begin{cases}\tau _{1}=C(R_{1}+R_{2})\\\tau _{2}=CR_{2}\end{cases}}}
  Sostituendo tale funzione di trasferimento in quella totale del PLL (trascurando il divisore di frequenza) si ottengono i seguenti valori per la frequenza naturale e per lo smorzamento:
    {\displaystyle {\begin{cases}\omega _{n}={\sqrt {\frac {K_{PD}K_{VCO}}{\tau _{1}}}}\\\zeta ={\frac {1}{2\omega _{n}\tau _{1}}}+{\frac {\omega _{n}\tau _{2}}{2}}\end{cases}}}
  Rispetto al PLL del secondo ordine è possibile scegliere indipendentemente i valori per 
  , dimensionando opportunamente le due resistenze e il condensatore. Si ricava infatti:
    {\displaystyle {\begin{cases}\tau _{1}={\frac {K_{PD}K_{VCO}}{\omega _{n}^{2}}}\\\tau _{2}={\frac {2\zeta }{\omega _{n}}}-{\frac {1}{K_{PD}K_{VCO}}}\end{cases}}}
   e alle caratteristiche del comparatore di fase e del VCO è quindi possibile ricavare 
I filtri reali utilizzati nei PLL possono essere anche molto più complessi di questi, in modo da avere migliori prestazioni per quanto riguarda la riduzione del rumore di fase oppure di quello del segnale in ingresso.
Esiste un ulteriore tipo di PLL molto usato, detto PLL a pompa di carica. Questo circuito al posto del comparatore di fase impiega un circuito digitale più complesso, chiamato comparatore di fase e frequenza (phase and frequency detector, PFD). Tale circuito, diversamente dai comparatori di fase classici, ha dei segnali d'uscita non nulli anche se le due frequenze in ingresso sono diverse. Il PFD ha due uscite, UP e DOWN, che possono avere alternativamente un segnale alto. Tali uscite sono collegate a un circuito chiamato pompa di carica (charge pump) che crea un segnale adatto a controllare il VCO. Il resto del circuito è simile a un PLL tradizionale.
I PLL a pompa di carica hanno svariati vantaggi rispetto ai PLL tradizionali. Come detto, l'uscita del PFD è non nulla anche in presenza di segnali a frequenze diverse. In questa maniera non è necessario mantenere la banda del filtro passa basso particolarmente alta per permettere al PLL di agganciare segnali con variazioni improvvise di frequenza. Avere una banda stretta è infatti importante perché permette di ridurre il rumore del segnale di riferimento in uscita. La pompa di carica inoltre ha la funzione di ulteriore integratore del segnale (oltre al VCO), permettendo quindi di avere un errore a regime nullo nel caso di una rampa di fase (gradino di frequenza).
Il comparatore di fase e frequenza è una macchina a stati finiti progettata per confrontare le frequenze e le fasi dei due segnali in ingresso. Una delle più semplici implementazioni del circuito è quella che utilizza due flip-flop di tipo D, come si può vedere nello schematico a destra. Nella figura sottostante si vede invece il diagramma degli stati, dove per 
   non si intendono i livelli ma i fronti positivi dei segnali ingresso, in quanto il PFD è appunto sensibile al fronte. Le uscite UP e DOWN del PFD pilotano un circuito chiamato pompa di carica, di cui esistono essenzialmente due versioni:
pompa di carica di tipo bang-bang o push-pull. Tale circuito eroga in uscita una corrente I se UP è ad 1 e DOWN è a zero, una corrente -I nel caso opposto; in tutti gli altri casi il circuito è interdetto. Considerato il funzionamento logico del PFD, l'uscita presenta idealmente un'onda quadra di corrente che varia fra tre livelli: ogni fronte di salita del primo segnale ad esempio fa scattare la corrente al livello immediatamente inferiore, mentre ogni fronte del secondo dà luogo ad uno scatto verso il livello superiore. La corrente carica una capacità C, la cui tensione costituisce l'ingresso del VCO. Se i segnali in ingresso sono alla stessa frequenza, l'ingresso del VCO è una rampa (crescente o decrescente a seconda del segno della differenza di fase) intervallata da periodi, di ampiezza proporzionale allo sfasamento dei due segnali, in cui la tensione è costante. Tale ingresso forza il VCO ad annullare lo sfasamento con il segnale di riferimento, raggiungendo la condizione di regime.Un esempio di PLL a pompa di carica è il CA4046 della RCA
Nel caso invece di due segnali non accordati in frequenza, il VCO riceve in ingresso delle rampe di durata sempre maggiore che lo forzano ad aumentare la frequenza. Tale aumento di frequenza riduce progressivamente la durata delle rampe (in quanto si riduce la differenza di frequenza) e si riesce così a raggiungere la condizione di equilibrio.
pompa di carica di tipo proporzionale: in questo caso il circuito fornisce carica in proporzione all'errore di fase rilevato dal PFD (a meno di un offset che viene erogato quando i due segnali sono perfettamente in fase). Come nel caso delle pompe di carica bang-bang in parallelo all'ingresso del VCO si trova una capacità C. Il principio di funzionamento è quindi più o meno lo stesso delle push-pull, con la differenza che la corrente di uscita non varia più a livelli ma in proporzione allo sfasamento.
Una caratteristica dei PLL a pompa di carica è la cosiddetta dead band o dead zone (letteralmente "banda morta"). Si tratta di un intervallo di possibili differenze di fase tra i due segnali in ingresso al PFD che non producono una tensione di correzione all'ingresso del VCO, causando quindi un offset tra il segnale di riferimento del PLL e quello di uscita.
Le pompe di carica di tipo bang-bang sono di più semplice realizzazione, però hanno lo svantaggio di avere sempre una dead band. Quando infatti le fasi del segnale di riferimento e di quello retroazionato sono abbastanza vicine, a causa di non-idealità dei componenti la pompa di carica attiva o nessuna o entrambe le correnti in uscita, con effetto complessivo nullo. Ciò causa un significativo jitter sul segnale di uscita del PLL, perché anche a regime l'offset di fase oscilla tra i due valori estremi della dead band senza produrre alcuna correzione.
Per quanto riguarda le pompe di carica di tipo proporzionale, alcune di queste hanno una dead band alcune no. È possibile infatti in questo caso risolvere il problema della dead band tramite alcune tipologie di progetto che producono delle uscite UP e DOWN non nulle anche se la differenza di fase è nulla. Queste uscite sono molto piccole e fanno in modo che la pompa di carica produca impulsi di corrente positivi e negativi uguali anche se il segnale di uscita è agganciato con quello di riferimento, creando così una specie di equilibrio dinamico. Se gli ingressi sono invece leggermente sfasati, l'impulso UP o DOWN sarà un po' più intenso e la PLL può correggere l'offset. Le PLL con questo tipo di sistema di controllo non hanno una dead band e, a parità di altri fattori, hanno un jitter più basso, determinato dalle limitazioni degli altri componenti.
L'uscita della pompa di carica di tipo bang-bang è quindi un treno di impulsi di corrente che caricano il condensatore. È possibile ricavare un modello matematico di prima approssimazione per il PFD e la charge pump considerando un tempo di osservazione molto maggiore del periodo dei segnali in ingresso. In questa maniera si può affermare che la corrente che carica il condensatore è proporzionale alla variabile 
   è l'uscita della pompa di carica, che si comporta quindi come un ulteriore integratore oltre al VCO. Si noti che tale relazione è valida anche per una pompa di carica di tipo proporzionale, solo che in questo caso non è necessario considerare un tempo di osservazione molto maggiore del periodo dei segnali.
Se si vuole ottenere un PLL stabile, è necessario porre in serie alla capacità una resistenza R, in quanto dalla teoria dei controlli automatici si sa che un doppio integratore in retroazione è instabile. La funzione di trasferimento del PFD con la pompa di carica diventa quindi:
    {\displaystyle V_{CP}(s)={\frac {I}{2\pi }}\left(R+{\frac {1}{sC}}\right)\varphi _{e}(s)}
  È possibile a questo punto applicare gli strumenti dei controlli automatici per dimensionare correttamente la corrente 
    {\displaystyle H_{PLL}(s)={\frac {{\frac {I}{2\pi C}}(RCs+1)K_{VCO}}{s^{2}+{\frac {I}{2\pi }}RK_{VCO}s+{\frac {I}{2\pi C}}K_{VCO}}}}
  cioè sempre un sistema del secondo ordine con la pulsazione naturale e lo smorzamento pari a:
    {\displaystyle {\begin{cases}\omega _{n}={\sqrt {{\frac {I}{2\pi C}}K_{VCO}}}\\\zeta ={\frac {R}{2}}{\sqrt {{\frac {IC}{2\pi }}K_{VCO}}}\end{cases}}}
Se viene usata una pompa di carica di tipo bang-bang, questo tipo di PLL presenta un difetto. La serie della resistenza e della capacità, essendo infatti alimentata dalla pompa di carica con impulsi di corrente, produce sull'ingresso del VCO dei gradini di tensione che possono creare una modulazione indesiderata del VCO. Per risolvere tale problema, spesso viene inserita un'ulteriore capacità in parallelo alla serie 
   che funge da filtro. La scelta del valore di capacità deve essere fatta con cura, per evitare di rendere il PLL instabile.
Il problema del tracking consiste nel determinare quali sono le variazioni della frequenza di ingresso che il PLL riesce a seguire in uscita, cioè qual è la gamma di possibili segnali che il PLL riesce ad agganciare. Tali limitazioni sono dovute in parte alle non idealità e, in alcuni casi, alle caratteristiche intrinseche dei componenti usati per il circuito. Esistono due tipi diversi di tracking, statico e dinamico.
Il tracking statico si riferisce alla capacità da parte del PLL di agganciarsi, entro un range di frequenze più o meno ampio, al segnale di ingresso indipendentemente dalla velocità con cui la frequenza di tale segnale viene variata. Tale proprietà è dovuta in parte alle non idealità del VCO e del comparatore di fase, in parte alle loro caratteristiche intrinseche.
Una prima limitazione in particolare è dovuta alla banda di sintonia (tuning range) del VCO, cioè alla differenza tra la massima e la minima frequenza alla quale esso può oscillare. Ovviamente, il PLL non potrà oscillare a frequenze non comprese nella banda di sintonia del VCO.
Un ulteriore problema è l'impossibilità da parte del comparatore di generare output di valore arbitrario, in quanto la caratteristica dei comparatori di fase è tipicamente non-lineare e per ingressi troppo elevati tende a saturare. A causa di ciò, se la massima uscita del comparatore di fase non consente al VCO di raggiungere il suo picco di frequenza, il PLL avrà una banda di sintonia effettiva inferiore a quella dell'oscillatore controllato.
Per risolvere il secondo di questi problemi (il primo è irrisolvibile, in quanto dipende dalle caratteristiche intrinseche del VCO) è possibile inserire un integratore a valle del comparatore di fase, in modo che l'ingresso al VCO non sia più limitato, dato che l'integrale nel tempo di una quantità limitata può essere illimitato. Tale soluzione viene adottata ad esempio nei PLL a pompa di carica.
Tracking dinamico significa che il PLL non riesce ad agganciare un segnale solo nel caso di variazioni dell'ingresso eccessivamente rapide (come ad esempio un gradino di frequenza).
Tale fenomeno è dovuto al fatto che i comparatori di fase danno uscita nulla in media se i due segnali al loro ingresso hanno frequenze diverse (
  ). L'uscita del comparatore conterrà comunque delle componenti armoniche alla frequenza 
  ) allora tale componente armonica raggiungerà il VCO, che dopo un certo tempo aggancerà il segnale di ingresso. Se invece 
  , il segnale di errore non raggiungerà mai il VCO, che non potrà agganciare l'ingresso. 
   indica quindi la massima variazione di frequenza istantanea che il PLL può agganciare.
Per risolvere questo problema, è necessario usare un comparatore di fase e frequenza che dia segnale non nullo anche se le frequenze di ingresso sono diverse. Tale soluzione è adottata nei PLL a pompa di carica, che non risentono infatti del tracking dinamico.
Un fattore di merito importante per i PLL è la purezza spettrale, cioè il fatto di avere in uscita una riga spettrale molto precisa alla frequenza di lavoro e contributi trascurabili alle altre frequenze. In realtà, a causa del rumore di fase, la riga spettrale in uscita di un PLL non è precisa ma presenta componenti spurie. Tale fenomeno, nel dominio del tempo, causa degli sfasamenti casuali dell'onda rispetto all'uscita ideale in assenza di componenti spurie (jitter). Alcune tecnologie sono in grado di ridurre questo fenomeno. Ad esempio i migliori PLL implementati con circuiti digitali sono quelli realizzati in tecnologia ECL, che però consumano molta potenza. Altre tecnologie a consumi più ridotti, come TTL o CMOS, danno invece risultati peggiori.
Un'altra importante proprietà dei PLL è, come già detto, che la differenza di fase tra il segnale di ingresso e quello di uscita sia vicina allo zero. La differenza media nel tempo tra le fasi tra i due segnali del PLL a regime è detta offset statico di fase o errore di fase a regime. La varianza tra le due fasi è invece detta tracking jitter.
Un ultimo importante fattore di merito è la cosiddetta reiezione del rumore di alimentazione e di substrato. Si vuole infatti che la fase e la frequenza del segnale di uscita del PLL non risentano dei rapidi impulsi di tensione che si vengono a creare sulle linee di alimentazione né del rumore della tensione del substrato su cui il PLL è fabbricato.
Per migliorare le caratteristiche di rumore, come detto in precedenza, è fondamentale una progettazione molto accurata dei singoli componenti e in particolare del filtro. Un ulteriore accorgimento possibile è quello di usare un oscillatore injection locked in cascata al VCO.
È possibile applicare le tecniche dei controlli automatici anche per studiare come si trasferisce sul segnale di uscita il rumore di fase dovuto al VCO oppure al riferimento di frequenza in ingresso. Si noti che il rumore di fase non è un rumore di tipo additivo sulla tensione ma si manifesta come una componente aleatoria di fase in eccesso 
Si immagini di avere un VCO non rumoroso ma di avere il riferimento di frequenza affetto da componenti spurie, modellabili come rumore di fase. In questo caso il segnale di ingresso potrà essere descritto come:
   è la componente di rumore di fase dovuta al riferimento di frequenza. Si vuole ora valutare il segnale di uscita (in presenza di un divisore di frequenza di modulo 
    {\displaystyle x_{out}(t)=A_{out}\sin {(N\omega _{c}t+\varphi _{n,out}(t))}}
  , cioè come il rumore di fase in ingresso viene riportato in uscita. È possibile quindi trasformare le due grandezze con la trasformata di Laplace, ottenendo 
  . La funzione di trasferimento del rumore di fase dal riferimento all'uscita sarà quindi uguale a quella calcolata in precedenza per i segnali utili del PLL, cioè:
    {\displaystyle H_{n,PLL}={\frac {\varphi _{n,out}}{\varphi _{n,in}}}={\frac {H_{PD}H_{VCO}H_{LPF}}{1+NH_{PD}H_{VCO}H_{LPF}}}}
  Nel caso di un sistema con una funzione di trasferimento come quella del PLL a pompa di carica precedentemente descritta si ricava:
    {\displaystyle H_{n,PLL}(s)=N{\frac {\omega _{n}^{2}(1+s/\omega _{z})}{s^{2}+2s\zeta \omega _{n}+\omega _{n}^{2}}}}
   uguali a quelli precedentemente calcolati. Si noti quindi come il rumore di fase del riferimento sia amplificato con un guadagno pari a 
   mentre al di sopra venga attenuato. Questo dimostra come l'uso di divisori con moduli molto elevati sia peggiorativo per le specifiche di rumore.
Analogamente a quanto fatto precedentemente si può considerare un riferimento di frequenza non rumoroso e un VCO che produce in uscita una componente spuria 
    {\displaystyle x_{out}(t)=A_{VCO}\sin {\left(\omega _{c}t+K_{VCO}\int _{-\infty }^{t}V_{in}(t')dt'+\varphi _{n,VCO}(t)\right)}}
   che è quello che ci si aspetta nel caso ideale, che è già presente nel modello lineare tempo invariante del PLL precedentemente calcolato. L'altro contributo, 
  , è una fase in eccesso, che quindi può essere modellata tramite un ingresso di rumore che si va a sommare all'uscita di un VCO non rumoroso. È possibile ora calcolare la funzione di trasferimento tra questo ingresso e l'uscita:
    {\displaystyle H_{n,PLL}={\frac {\varphi _{n,out}}{\varphi _{n,VCO}}}={\frac {1}{1+H_{PD}H_{VCO}H_{LPF}}}}
    {\displaystyle H_{n,PLL}(s)={\frac {s^{2}}{s^{2}+2s\zeta \omega _{n}+\omega _{n}^{2}}}}
  cioè il PLL riduce il rumore di fase del VCO fino a una banda all'incirca pari a 
  , mentre al di sopra viene riportato in uscita senza correzioni. Ciò dimostra l'importanza di mantenere più elevata possibile tale banda, in quanto il VCO tipicamente ha componenti di rumore di fase non trascurabili, avendo un fattore di merito in genere non molto elevato. Tale esigenza si scontra con la necessità di effettuare un filtraggio dell'uscita del PD o del PFD, che spesso presenta componenti indesiderate, che quindi richiederebbe una pulsazione 
È possibile progettare un circuito completamente digitale per la sintesi di frequenza, ottenendo un risultato simile a quello di un PLL. Questa tecnica è detta Direct Digital Synthesis (DDS).
I sintetizzatori di frequenza digitali utilizzano tre componenti di base: un accumulatore, una memoria a sola lettura (Read Only Memory, ROM) e un convertitore digitale-analogico (Digital-to-Analog Converter, DAC). L'accumulatore ha in ingresso un segnale di comando a una certa frequenza 
  . A ogni periodo di tale segnale l'uscita Φ dell'accumulatore viene incrementata, fino a che non raggiunge la saturazione (buffer overflow). L'andamento di Φ quindi è lineare a tratti, generando una forma d'onda simile a un dente di sega che controlla l'indirizzo di memoria della ROM, che contiene una tabella di corrispondenza nella quale ogni cella di memoria contiene un valore numerico di ampiezza di una sinusoide. Tali valori vengono mandati al convertitore digitale-analogico che crea così in uscita un segnale analogico di ampiezza corrispondente. Si noti come anche in questo caso per variare la frequenza del segnale in uscita sia sufficiente modificare il segnale di ingresso.
Questa tecnica, benché sia di semplice progettazione e permetta di variare la frequenza molto velocemente, presenta problemi maggiori rispetto a un PLL per quanto riguarda il rumore di fase, a causa dell'errore di quantizzazione dovuto all'assenza di un oscillatore vero e proprio. Per questo motivo i circuiti DDS non sono adatti per l'impiego come sintetizzatori ad alta frequenza.
Spesso viene quindi usata una tecnica mista DDS-PLL. Il circuito DDS si usa per creare un segnale sinusoidale a frequenza non molto elevata, ma in grado di seguire variazioni dell'ingresso molto rapide. L'uscita del DDS viene poi miscelata con un segnale ad alta frequenza proveniente da un PLL, ottenendo un segnale a una frequenza pari alla somma di quelle dei due segnali. In questo modo si ottiene una soluzione intermedia tra un PLL puro, a risposta più lenta ma spettralmente più precisa, e un circuito DDS puro, più responsivo ma con un rumore di fase più elevato.
(FR) Henri de Bellescize, La Réception Synchrone, in L'Onde Électrique, vol. 11, giugno 1932,  pp. 230-240.
(EN) Alan B. Grebene, Camenzind Hans R., Phase Locking As A New Approach For Tuned Integrated Circuits, in ISSCC Digest of Technical Papers, febbraio 1969,  pp. 100-101.
(EN) Floyd M. Gardner, Charge-Pump Phase-Lock Loops, in IEEE Transactions on Communications, vol. 28, nº 11, novembre 1980,  pp. 1849-1858, ISSN 0090-6778.
(EN) Kim Deok-Soo, Deog-Kyoon Jeong, A spread spectrum clock generation PLL with dual-tone modulation profile, in Symposium on VLSI Circuits, giugno 2005,  pp. 96-99, DOI:10.1109/VLSIC.2005.1469342.
(EN) Jacob Klapper, John T. Frankle, Phase-Locked and Frequency-Feedback Systems, New York, Academic Press, 1972, ISBN 0-12-410850-4.
(EN) Floyd M. Gardner, Phaselock Techniques, New York, John Wiley & Sons, 1979, ISBN 0-471-04294-3.
(EN) Dan H. Wolaver, Phase-Locked Loop Circuit Design, Englewood Cliffs, Prentice Hall, 1991, ISBN 0-13-662743-9.
(EN) Richard C. Dorf, The Electrical Engineering Handbook, Boca Raton, CRC Press, 1993, ISBN 0-8493-0185-8.
(EN) Jacob Millman e Arvin Grabel, Microelectronics: Digital and Analog Circuits and Systems, Boca Raton, McGraw Hill Higher Education, 1º ottobre 1988, ISBN 0-07-100596-X.
(EN) Behzad Razavi, Monolithic Phase-locked Loops and Clock Recovery Circuits: Theory and Design, New York, John Wiley and Sons, 1996, ISBN 0-7803-1149-3.
(EN) William J. Dally, John W. Poulton, Digital Systems Engineering, Cambridge, Cambridge University Press, 1998, ISBN 0-521-59292-5.
(EN) William F. Egan, Phase-Lock Basics, New York, John Wiley & Sons, 1998, ISBN 0-471-24261-6.
(EN) Behzad Razavi, RF Microelectronics, Upper Saddle River, Prentice Hall, 1998, ISBN 0-13-887571-5.
(EN) William F. Egan, Frequency Synthesis by Phase Lock, New York, John Wiley & Sons, 2000, ISBN 0-471-32104-4.
(EN) Thomas H. Lee, Design of CMOS Radio-Frequency Integrated Circuits, Cambridge, Cambridge University Press, 2004, ISBN 0-521-83539-9.
(EN) Roland E. Best, Phase-locked loops: design, simulation, and applications, New York, McGraw-Hill, 2007, ISBN 0-07-149375-1.
(EN) Tony van Roon, Tutorial sui PLL, su uoguelph.ca. URL consultato il 25 febbraio 2009 (archiviato dall'url originale il 24 febbraio 2009).
(EN) Dean Banerjee, Manuale su funzionamento, simulazione e progettazione di PLL (PDF), su national.com. URL consultato il 25 febbraio 2009 (archiviato dall'url originale il 20 novembre 2008).
(EN) AN535: Application Note della Freescale sui PLL (PDF), su e-www.motorola.com. URL consultato il 25 febbraio 2009 (archiviato dall'url originale l'8 aprile 2004).
(EN) ADF4001 200MHz Clock Generator PLL (PDF), su ee.bilkent.edu.tr. URL consultato il 25 febbraio 2009.
(EN) ACD4046B CMOS Micropower Phase-Locked Loop (PDF), su datasheetcatalog.org. URL consultato il 25 febbraio 2009.
(EN) NE567/SE567 Tone Decoder / Phase-Locked Loop (PDF), su nxp.com. URL consultato il 25 febbraio 2009 (archiviato dall'url originale il 12 giugno 2009).
(EN) Riguardo al progetto dei filtri passa-basso per i sintetizzatori di frequenza, su mwrf.com. URL consultato il 25 febbraio 2009 (archiviato dall'url originale il 7 febbraio 2009).
(EN) Tool automatico che calcola i parametri del filtro per un PLL del 3º ordine, su my.athenet.net. URL consultato il 25 febbraio 2009 (archiviato dall'url originale il 25 febbraio 2009).
(EN) Stimare il rumore di fase e il jitter dei sintetizzatori di frequenza basati su PLL (PDF), su designers-guide.org. URL consultato il 25 febbraio 2009.
(EN) Chris Cadogan, Progetto SETI: sulla ricezione di segnali deboli, su setileague.org. URL consultato il 25 febbraio 2009.
(EN) Creare un PLL a 2.4 GHz in tecnologia CMOS, con tensione di alimentazione di 1.5 V, standard per applicazioni Bluetooth, su wirelessnetdesignline.com. URL consultato il 25 febbraio 2009.
(EN) Descrizione dell'uso dei PLL per la ricezione del segnale NTSC, su sxlist.com. URL consultato il 25 febbraio 2009.
(EN) Mark Horowitz, Chih-Kong Ken Yang e Stefanos Sidiropoulos, I segnali elettrici ad alta velocità: descrizione e limitazioni (PDF), IEEE Micro, 1º gennaio 1998. URL consultato il 25 febbraio 2009 (archiviato dall'url originale il 21 febbraio 2006).
(DE) PLL come sintetizzatore di frequenza con potenziometro digitale, su elektronik-kompendium.de. URL consultato il 25 febbraio 2009.
(ES) Come usare un PLL per controllare un motore elettrico, su ucontrol.com.ar. URL consultato il 25 febbraio 2009 (archiviato dall'url originale l'11 ottobre 2007).
Phidiana indica è una specie del genere Phidiana, appartenente alla famiglia degli Facelinidae dei molluschi nudibranchia.
(EN)  Gary R. McDonald, University of California Santa Cruz, Nudibranch Systematic Index, University of California Santa Cruz (PDF), in Institute of Marine Sciences, 29 luglio 2006.

Piadena (pronunciato [ˈpjaːdena] in italiano e [ˈpjadenɑ] nel dialetto locale) è stato un comune italiano di 3 417 abitanti della provincia di Cremona, in Lombardia.
Dal 1º gennaio 2019 si è fuso con il comune di Drizzona per dare vita al nuovo comune di Piadena Drizzona.Rispetto al capoluogo si trova a circa 30 km a est; oltre a Cremona, Piadena è quasi equidistante da Parma (circa 40 km), Brescia (circa 50 km) e Mantova (circa 35 km) e questa posizione geografica ha fatto del paese un centro di riferimento importante per i piccoli paesi del suo circondario. Il territorio è posto nella pianura a nord di Casalmaggiore, sulla sponda destra dell'Oglio.
Piadena è anche un importante nodo ferroviario. La sua stazione è posta all'incrocio delle ferrovie Brescia - Parma e dalla Cremona - Mantova. Il paese è inoltre attraversato, in direzione ovest-est, dalla Strada statale 10 Padana Inferiore e in direzione nord-sud dalla Strada statale 343 Asolana. L'economia locale è basata soprattutto sull'agricoltura, con la presenza anche di qualche industria, alimentare e metallurgica.
Piadena fu abitata già in età preistorica, come testimoniano ritrovamenti archeologici nella zona; nel neolitico le popolazioni primitive vivevano quasi sicuramente in capanne poste su alture e in villaggi lacustri nell'età del bronzo. L'etimologia di Piadena non è certa: secondo un'ipotesi piuttosto antica, il nome sarebbe dovuto all'esarca di Ravenna Giovanni Platina che nel 686 fondò qui il “castrum Platinae”. Secondo altri storici la nascita del centro deriverebbe invece da un insediamento etrusco. La località appare nominata in un atto del 990 con cui il vescovo cremonese dona il castello al Monastero di San Lorenzo in Cremona. Nel 1019 venne ceduta dal marchese di Toscana Bonifacio di Canossa ai vescovi cremonesi. Sconvolta per due secoli (XIII e XIV) dalle lotte fra guelfi e ghibellini, fu incendiata nel 1306 dai guelfi bresciani e mantovani. Occupata da Ludovico Gonzaga, nel 1348 fu ceduta ai Visconti che ne rafforzarono il sistema difensivo e che fecero erigere torrioni di guardia (le “torrazze di Salvaterra”) che ancora oggi spiccano sullo stemma civico. Nel XV secolo fu espugnata dai veneziani, ma ritornò ben presto al Ducato di Milano. Fu feudo di parecchie famiglie, tra cui gli Oscasali di Cremona e gli Araldi. Nel XVII secolo venne saccheggiata durante la guerra che opponeva il conte di Modena agli spagnoli. Nel corso del XVIII e XIX secolo Piadena condivise le sorti del resto del territorio lombardo dalla prima dominazione asburgica, all'avvento di Napoleone, alla costituzione del Regno Lombardo-Veneto. Significativo fu il contributo dato dai piadenesi ai moti rivoluzionari del Risorgimento.
Gli edifici storici di rilievo sono l'ex convento seicentesco Gerolimini, sede del municipio, e la villa settecentesca Magio Trecchi, dove è attiva una casa di cura per anziani. Lo stemma comunale è composto da alcuni emblemi significativi della storia locale. Le due torri in muratura congiunte da un ponte sul fiume alludono o alle fattezze della torre denominata di Salvaterra, che si doveva trovare sul canale Delmona sulla strada per San Giovanni in Croce, oppure alludono alle due distinte torri difensive del territorio, ossia la Torre di Salvaterra e la torre che doveva ergersi in prossimità del fiume Oglio. Sopra la struttura muraria compare il singolare stemma visconteo del serpente che inghiotte un uomo, simbolo delle vittoriose imprese belliche del nobile casato dei Visconti. Sotto lo stemma compare il nome del comune nell'antica forma di "Platina".
Nel municipio, che occupa l'ex convento dei Gerolimini, vi è un museo archeologico che espone numerosi reperti preistorici, celtici e romani.
Piadena ha una grande tradizione sportiva. La società calcistica è il G.S. Danilo Martelli Piadena che milita nel campionato di 2ª categoria; il basket è rappresentato dal G.S. Corona Platina che gioca in serie C/1. Vi è anche una squadra femminile di pallavolo, il Volley Piadena A.S.D.

Un pianeta è un corpo celeste che orbita attorno a una stella, ma che, a differenza di questa, non produce energia tramite fusione nucleare, e la cui massa è sufficiente a conferirgli una forma sferoidale, laddove la propria dominanza gravitazionale gli permette di mantenere libera la sua fascia orbitale da altri corpi di dimensioni comparabili o superiori.Tale definizione è entrata ufficialmente nella nomenclatura astronomica il 24 agosto 2006, con la sua promulgazione ufficiale da parte dell'Unione Astronomica Internazionale. In precedenza non esisteva una definizione precisa, ma un'atavica indicazione (derivante dall'antica astronomia greca) per cui si considerava pianeta qualunque corpo celeste, dotato di massa significativa, che si muovesse su orbite fisse.
Nell'antichità, come rivela l'etimologia del termine pianeta (in greco antico πλάνητες ἀστέρες plànētes astéres, stelle vagabonde), venivano considerati tali tutti gli astri che si spostavano nel cielo notturno rispetto allo sfondo delle stelle fisse, ovvero la Luna, il Sole, Mercurio, Venere, Marte, Giove e Saturno, escluse le comete, che venivano considerate fenomeni atmosferici.Nel XVI secolo, con l'affermarsi del sistema eliocentrico, divenne chiaro che Luna e Sole non condividevano in realtà la natura fisica e le caratteristiche orbitali proprie degli altri pianeti, e che anche la Terra doveva essere inclusa nel novero dei pianeti.Nel 1781 venne scoperto Urano, il primo pianeta che non era noto agli astronomi greci. Nei successivi 150 anni sarebbero stati individuati, in successione, altri due pianeti, Nettuno e Plutone; quest'ultimo è stato annoverato tra i pianeti, dalla scoperta, nel 1930, fino al 2006, anno in cui venne promulgata la nuova definizione di pianeta.A partire dal 1801, inoltre, vennero progressivamente scoperti oltre centomila corpi di dimensioni subplanetarie, orbitanti attorno al Sole principalmente nella regione di spazio compresa fra l'orbita marziana e quella gioviana (la cosiddetta fascia principale); sebbene in un primo tempo designati come pianeti, questi corpi, in virtù del loro numero sempre crescente, vennero presto definiti come una classe di oggetti a sé, gli asteroidi. Fra di essi, solo poche decine sono caratterizzati da una forma approssimativamente sferica.
Lo schema dei nove pianeti classici rimase inalterato fino agli anni novanta del XX secolo; alla fine del 2002, tuttavia, le moderne tecniche osservative avevano già permesso l'individuazione di oltre cento corpi di questo tipo, fra pianeti extrasolari e planetoidi ghiacciati orbitanti nelle regioni periferiche del sistema solare esterno. Nel caso di questi ultimi, in particolare, la scoperta di corpi dalle dimensioni confrontabili o addirittura superiori a quelle di Plutone, il più piccolo dei nove pianeti, riaccese un forte dibattito sulla necessità di promulgare una definizione precisa di pianeta. Il problema nasceva dal fatto che la classificazione dei corpi celesti derivava in parte dall'astronomia dell'antica Grecia, che si limitava a chiarire che un pianeta era un qualsiasi corpo celeste che si muovesse lungo orbite fisse (o "schemi"). Questa descrizione era stata limata col tempo fino a quella corrente, che tuttavia peccava in vaghezza e in genericità.
Nel 2005 l'Unione Astronomica Internazionale (UAI) istituì pertanto il Comitato per la definizione di pianeta (PDC), composto da sette esperti riconosciuti a livello mondiale, cui assegnò il compito di fornire una definizione precisa del termine. Nel corso della ventiseiesima Assemblea generale dell'UAI, avvenuta dal 14 al 25 agosto 2006, la risoluzione proposta dal comitato fu discussa e modificata, e il 24 agosto 2006 venne ufficializzata. Precedentemente considerato un pianeta, da tale data Plutone fu ridefinito, assieme ad altri corpi di recente scoperta, come pianeta nano.
I nomi dei pianeti nella cultura occidentale sono derivati dalle consuetudini dei Romani, che in ultima analisi derivano da quelle dei Greci e dei Babilonesi. Nell'antica Grecia, il Sole e la Luna erano chiamati Ἥλιος Elio e Σελήνη Selēnē; il pianeta più lontano era chiamato Φαίνων Phàinōn, il "più luminoso"; il penultimo pianeta era Φαέθων Phaéthon, il "brillante"; il pianeta rosso era indicato come Πυρόεις Pyróeis, l'"ardente"; il più luminoso era conosciuto come Φωσφόρος Phōsphóros, il "portatore di luce", mentre il fugace pianeta più interno era chiamato Στίλβων Stílbōn, "lo splendido". Inoltre, i Greci associarono ogni pianeta a una divinità del loro pantheon, gli Olimpi: Elio e Selene erano i nomi sia dei pianeti, sia degli dèi; Phainon era sacro a Crono, il Titano che generò gli Olimpi; Phaethon era sacro a Zeus, figlio di Crono; Pyroeis ad Ares, figlio di Zeus e dio della guerra; Phosphoros era retto da Afrodite, la dea dell'amore; mentre Hermes, messaggero degli dei e dio dell'apprendimento e dell'ingegno, dominava Stilbon.L'abitudine greca di dare i nomi dei propri dèi ai pianeti derivò quasi certamente da quella dei Babilonesi, che indicavano Phosphoros con il nome della propria dea dell'amore, Ishtar; Pyroeis era identificato dal dio della guerra, Nergal; Stilbon dal dio della saggezza, Nabu, e Phaethon dal capo degli dei, Marduk. Le concordanze tra i due sistemi di nomenclatura sono troppe, perché essi possano essere stati sviluppati in modo indipendente. La corrispondenza tra le divinità, a ogni modo, non era perfetta. Per esempio, Nergal fu identificato con Ares; tuttavia, Nergal era per i Babilonesi, oltre che il dio della guerra, anche la divinità delle pestilenze e dell'oltretomba.Oggi, i nomi utilizzati per designare i pianeti nella maggior parte delle culture occidentali derivano da quelli delle divinità olimpiche, spesso in una versione mutuata dalla mitologia romana. Infatti, l'influenza dell'Impero romano prima e della Chiesa cattolica poi ha portato all'adozione dei nomi in latino.
Inoltre, il pantheon romano, in conseguenza della comune origine indoeuropea, aveva numerose similitudini con quello greco, sebbene mancasse di una ricca tradizione narrativa. Durante l'ultimo periodo della Repubblica romana, gli scrittori romani attinsero ai miti greci e li estesero alle proprie divinità, al punto che i due pantheon divennero quasi indistinguibili. In seguito, quando i Romani studiarono i testi di astronomia dei Greci, assegnarono ai pianeti i nomi delle proprie divinità: Mercurio (per Hermes), Venere (per Afrodite), Marte (per Ares), Giove (per Zeus) e Saturno (per Crono). Quando nei secoli XVIII e XIX furono scoperti nuovi pianeti, la comunità internazionale scelse di proseguire nella tradizione e furono nominati Urano e Nettuno.
Secondo una credenza originatasi in Mesopotamia, ma sviluppatasi nell'Egitto ellenistico e in seguito diffusasi anche tra i Romani, le sette divinità da cui i pianeti erano nominati si prendevano cura degli affari della Terra con turni orari, stabiliti in base alla distanza dal nostro pianeta nell'ordine seguente: Saturno, Giove, Marte, il Sole, Venere, Mercurio e la Luna. Il giorno era poi intitolato al dio che ne reggeva la prima ora, così al giorno dedicato a Saturno (che reggeva la prima ora del primo giorno e della settimana) seguiva quello dedicato al Sole (che reggeva la venticinquesima ora della settimana e la prima del secondo giorno), a cui seguivano i giorni dedicati alla Luna, a Marte, Mercurio, Giove e Venere. Quest'ordine è stato quindi ripreso dall'ordine dei giorni della settimana nel calendario romano che sostituì il ciclo nundinale e che ancora oggi è preservato in numerose lingue e culture. Nella maggior parte delle lingue romanze, i nomi dei prime cinque giorni della settimana sono traduzione diretta delle originarie espressioni latine: ad esempio da lunae dies derivano lunedì, in italiano; lundi in francese, lunes in spagnolo. Differentemente è accaduto per il sabato e la domenica, i cui nomi hanno subito l'influsso della tradizione della Chiesa. Nelle lingue germaniche, invece, nei nomi di questi due giorni è stato preservato il loro significato originario. A titolo di esempio, le parole inglesi Sunday e Saturday tradotte letteralmente significano: "giorno del Sole" e "giorno di Saturno"; analogamente è accaduto per il lunedì. I nomi dei restanti giorni della settimana, invece, sono stati riassegnati a dèi considerati simili o equivalenti alle corrispondenti divinità romane.Poiché la Terra fu classificata tra i pianeti solo nel XVII secolo, a essa non è generalmente associato il nome di una divinità. Nelle lingue romanze il suo nome deriva dalla parola latina "terra"; mentre nelle lingue germaniche dalla parola *erþā, da cui derivano le forme Earth in inglese, Erda e, la più recente, Erde in tedesco, Aarde in olandese e Jorden (forma determinata di jord) nelle lingue scandinave; tutte col significato di "suolo". In greco si è preservato il nome originario: Γῆ Ghê (Gea o Gaia).
Le culture non europee adottano altri sistemi di nomenclatura planetaria. In India essa è basata sul Navagraha, che include i sette pianeti tradizionali (Sūrya per il Sole, Chandra per la Luna e Budha, Shukra, Mangala, Bṛhaspati e Shani per i pianeti Mercurio, Venere, Marte, Giove e Saturno) e i nodi ascendente e discendente
dell'orbita della Luna come Rahu e Ketu. La Cina e i Paesi dell'Estremo Oriente influenzati dalla sua cultura (come Giappone, Corea e Vietnam) usano una nomenclatura basata sul Wu Xing (la teoria dei cinque elementi): Mercurio è identificato con l'acqua, Venere con il metallo, Marte con il fuoco, Giove con il legno e Saturno con la terra.
Tutti i pianeti, a eccezione dei pianeti interstellari, orbitano attorno a stelle o comunque oggetti sub-stellari. L'orbita percorsa da un pianeta attorno alla propria stella è descritta dalle leggi di Keplero: «i pianeti orbitano su orbite ellittiche, di cui la stella occupa uno dei fuochi.» Nel sistema solare tutti i pianeti orbitano intorno al Sole nella stessa direzione di rotazione del Sole (quindi in senso anti-orario, se visto dal polo nord della nostra stella). Si è visto tuttavia che almeno un pianeta extrasolare, WASP-17b, si muove in direzione opposta a quella in cui ruota la stella.Il periodo che un pianeta impiega per compiere una rivoluzione completa intorno alla stella è conosciuto come periodo siderale o anno. La massima distanza tra il pianeta e il centro dell'orbita è detta semiasse maggiore. L'anno di un pianeta dipende dal valore del semiasse maggiore dell'orbita che esso percorre: più è grande, maggiore è la distanza che deve percorrere il pianeta lungo la propria orbita e con minor velocità, perché meno attratto dalla gravità della stella. La distanza tra il pianeta e la stella varia nel corso del periodo siderale. Il punto in cui il pianeta è più vicino alla stella viene chiamato periastro (perielio nel sistema solare), mentre il punto più lontano è chiamato afastro o apoastro (afelio nel sistema solare). Al periastro la velocità del pianeta è massima, convertendo l'energia gravitazionale in energia cinetica; all'apoastro, invece, la velocità assume il suo valore minimo.
L'orbita di ogni pianeta è descritta attraverso sei parametri orbitali: il semiasse maggiore; l'eccentricità, l'inclinazione orbitale, l'ascensione retta del nodo ascendente, l'argomento del perielio o pericentro e l'anomalia vera. L'eccentricità descrive la forma dell'orbita: le orbite caratterizzate da una piccola eccentricità sono più circolari, mentre quelle con eccentricità maggiori sono più ellittiche. I pianeti del sistema solare percorrono orbite con basse eccentricità e pertanto quasi circolari. Le comete e gli oggetti della fascia di Kuiper (così come alcuni pianeti extrasolari) hanno invece orbite molto eccentriche e quindi particolarmente allungate.L'inclinazione e l'ascensione retta del nodo ascendente sono due parametri angolari che individuano la disposizione del piano orbitale nello spazio. L'inclinazione è misurata rispetto al piano dell'orbita della Terra (piano dell'eclittica) per i pianeti del sistema solare, mentre per i pianeti extrasolari si usa il piano di vista dell'osservatore da terra. Gli otto pianeti del sistema solare giacciono molto vicini al piano dell'eclittica; le comete e gli oggetti della fascia di Kuiper invece possono discostarsene grandemente.I punti in cui il pianeta attraversa il piano dell'eclittica sono detti nodi, ascendente o discendente in base alla direzione del moto. L'ascensione retta del nodo ascendente è misurata rispetto a una direzione di riferimento, individuata nel sistema solare dal punto d'Ariete. L'argomento del pericentro specifica l'orientazione dell'orbita all'interno del piano orbitale, mentre l'anomalia vera la posizione dell'oggetto sull'orbita in funzione del tempo. A questi parametri possono essere affiancati o sostituiti degli altri che sono una loro rielaborazione, come il tempo di passaggio al perielio, equivalente nella meccanica kepleriana all'indicazione dell'argomento del pericentro, o il periodo orbitale, equivalente all'asse maggiore per la terza legge di Keplero.
Diversi pianeti e pianeti nani del sistema solare (come Nettuno e Plutone), così come alcuni pianeti extrasolari, hanno periodi orbitali che sono in risonanza l'un con l'altro o con corpi più piccoli (fenomeno comune anche nei sistemi dei satelliti).
I pianeti ruotano attorno ad assi invisibili che passano per il loro centro. Il periodo di rotazione di un pianeta è conosciuto come il suo giorno. La maggior parte dei pianeti del sistema solare ruotano nello stesso verso in cui orbitano attorno al Sole, ovvero in verso antiorario se guardati dal polo nord celeste; le uniche eccezioni sono Venere e Urano, che ruotano in verso orario (sebbene a causa dell'estrema inclinazione dell'asse di Urano esistono due convenzioni che si differenziano nel polo che scelgono come nord e, di conseguenza, nel indicare come oraria o antioraria la rotazione attorno a tale polo, la rotazione di Urano è retrograda rispetto alla sua orbita, indipendentemente dalla convenzione adottata.) Grande è la variabilità della durata del giorno tra i pianeti, con Venere che completa una rotazione in 243 giorni terrestri e i giganti gassosi che la completano in poche ore. Non sono noti i periodi di rotazione dei pianeti extrasolari finora scoperti. Tuttavia, per quanto riguarda i pianeti gioviani caldi, la loro prossimità alle stelle attorno alle quali orbitano, suggerisce che siano in rotazione sincrona (ovvero, il loro periodo di rotazione è uguale al periodo di rivoluzione); di conseguenza, essi mostrano sempre la stessa faccia alla stella intorno a cui orbitano e mentre su un emisfero è perpetuamente giorno, sull'altro è perpetuamente notte.
L'asse intorno a cui ruota il pianeta può essere (e in genere è) inclinato rispetto al piano orbitale. Ciò determina che vari nel corso dell'anno il quantitativo di luce che ogni emisfero riceve dalla stella: quando l'emisfero settentrionale è diretto verso di essa e riceve maggiore illuminazione, quello meridionale si trova nella condizione opposta, e viceversa. È l'inclinazione dell'asse di rotazione quindi a comportare l'esistenza delle stagioni e i cambiamenti climatici annuali a esse associate.
I momenti in cui la stella illumina la superficie massima o minima di un emisfero sono detti solstizi. Ve ne sono due nel corso dell'orbita (dunque due all'anno) e a essi corrisponde la durata massima (solstizio d'estate) e minima (solstizio d'inverno) del giorno. I punti dell'orbita in cui il piano equatoriale e il piano orbitale del pianeta vengono a giacere sullo stesso piano sono detti equinozi. Agli equinozi la durata del giorno eguaglia la durata della notte (e la superficie illuminata si divide equamente tra i due emisferi geografici).
Tra i pianeti del sistema solare, la Terra, Marte, Saturno e Nettuno possiedono valori dell'inclinazione dell'asse di rotazione prossimi ai 25°. Mercurio, Venere e Giove ruotano attorno ad assi inclinati di pochi gradi rispetto ai rispettivi piani orbitali e le variazioni stagionali sono minime. Urano, invece, possiede l'inclinazione assiale maggiore, pari a circa 98°, e ruota praticamente su un fianco. I suoi emisferi in prossimità dei solstizi sono quasi perennemente illuminati o perennemente in ombra. La durata delle stagioni è determinata dalla dimensione dell'orbita: su Venere durano circa 55-58 giorni, sulla Terra 90-93 giorni, su Marte sei mesi, su Nettuno quarant'anni.Le inclinazioni assiali dei pianeti extrasolari non sono state determinate con certezza. Gli studiosi ritengono che la maggior parte dei pianeti gioviani caldi possegga inclinazioni assiali nulle o quasi, in conseguenza della prossimità alla loro stella.
La caratteristica dinamica che definisce un pianeta è la dominanza orbitale. Un pianeta è gravitazionalmente dominante, o avrà ripulito le proprie vicinanze orbitali (riportando le parole utilizzate nella definizione di pianeta approvata dall'Unione Astronomica Internazionale) se nella propria zona orbitale non orbiteranno altri corpi di dimensioni comparabili a quelle del pianeta che non siano o suoi satelliti o comunque a esso gravitazionalmente legati. Questa caratteristica è la discriminante tra pianeti e pianeti nani. Sebbene questo criterio a oggi sia applicato soltanto al sistema solare, sono stati scoperti diversi sistemi planetari extrasolari in formazione in cui si osserva in atto il processo che condurrà alla formazione di pianeti gravitazionalmente dominanti.
La principale caratteristica fisica che consente di identificare un pianeta è la sua massa. Un pianeta deve possedere una massa sufficientemente elevata affinché la propria gravità domini sulle forze elettromagnetiche, presentandosi in uno stato di equilibrio idrostatico; più semplicemente, ciò significa che tutti i pianeti possiedono una forma sferica o sferoidale. Infatti, un corpo celeste può assumere una forma irregolare se possiede una massa inferiore a un valore limite, che è funzione della propria composizione chimica; superato tale valore, però, si innesca un processo di collasso gravitazionale che lo conduce, con tempi più o meno lunghi, ad assumere una forma sferica.La massa è anche il principale attributo che consente di distinguere un pianeta da una nana bruna. Il limite superiore per la massa di un corpo planetario equivale a circa 13 volte la massa di Giove, valore oltre il quale nel nucleo del corpo celeste si raggiungono le condizioni adatte per la fusione del deuterio, il che rende l'oggetto una nana bruna. A parte il Sole, nel sistema solare non esiste alcun altro oggetto con una massa superiore a tale valore; tuttavia sono stati scoperti numerosi oggetti extra-solari con masse che si avvicinano a tale valore limite e che possono essere definiti pertanto pianeti. L'Extrasolar Planets Encyclopedia (Enciclopedia dei pianeti extrasolari) ne riporta una lista, che comprende HD 38529 c, AB Pictoris b, HD 162020 b, e HD 13189 b.Il più piccolo pianeta conosciuto, escludendo pianeti nani e satelliti, è PSR B1257+12A, uno dei primi pianeti extrasolari scoperti, individuato nel 1992 in orbita intorno a una pulsar; la sua massa è circa la metà di quella del pianeta Mercurio.
Ogni pianeta ha iniziato la propria esistenza in uno stato fluido; nelle fasi iniziali della sua formazione, i materiali più densi e più pesanti sono affondati verso il centro del corpo, lasciando i materiali più leggeri in prossimità della superficie. Ogni pianeta ha quindi un interno differenziato, costituito da un nucleo denso circondato da un mantello, che può presentarsi allo stato fluido.
I pianeti terrestri sono sigillati all'interno di una crosta dura, mentre nei giganti gassosi il mantello si dissolve semplicemente negli strati nuvolosi superiori.
I pianeti terrestri posseggono nuclei di elementi ferromagnetici, quali ferro e nichel, e mantelli di silicati. Si ritiene che Giove e Saturno posseggano nuclei composti da rocce e metalli, circondati da idrogeno metallico. Urano e Nettuno, più piccoli, posseggono nuclei rocciosi, circondati da mantelli composti da ghiacci d'acqua, ammoniaca, metano e di altre sostanze volatili. I moti dei fluidi in prossimità dei nuclei planetari determina l'esistenza di un campo magnetico.
Tutti i pianeti del sistema solare hanno un'atmosfera, dal momento che la gravità associata alle loro grandi masse è abbastanza forte da intrappolare le particelle gassose. I giganti gassosi sono sufficientemente massicci da trattenere grandi quantitativi di gas leggeri come idrogeno ed elio, mentre i pianeti più piccoli li perdono nello spazio. L'atmosfera terrestre è diversa rispetto a quelle degli altri pianeti. I processi vitali che hanno luogo sul pianeta, infatti, ne hanno alterato la composizione, arricchendola di ossigeno molecolare (O2). Mercurio è l'unico pianeta del sistema solare che possiede un'atmosfera estremamente tenue, che è stata soffiata via per la maggior parte, sebbene non totalmente, dal vento solare.Le atmosfere planetarie ricevono energia in vario grado dal Sole e dagli strati planetari più interni; ciò determina il verificarsi di fenomeni meteorologici, quali cicloni sulla Terra, tempeste di sabbia che interessano l'intero Marte, tempeste cicloniche e anticicloniche (come, ad esempio, la celebre Grande Macchia Rossa su Giove) e forti venti sui giganti gassosi. Anche sui pianeti extrasolari sono state identificate tracce di attività meteorologica: su HD 189733 b è stata individuata una tempesta simile alla Grande Macchia Rossa, ma due volte più ampia.Si è visto che alcuni pianeti gioviani caldi perdono la loro atmosfera nello spazio a causa delle radiazioni e del vento stellare in modo molto simile a quanto accade alle code delle comete: è quanto accade ad esempio per HD 209458 b. È stato ipotizzato che su questi pianeti si verifichi una grande escursione termica diurna e che possono pertanto svilupparsi venti supersonici tra l'emisfero illuminato e quello in ombra, con velocità che nel caso di HD 209458 b sono comprese tra 5000 e 10 000 km/h. Osservazioni eseguite su HD 189733 b sembrano tuttavia indicare che l'emisfero buio e l'emisfero illuminato abbiano temperature molto simili, a indicazione del fatto che l'atmosfera del pianeta ridistribuisce globalmente e con elevata efficienza l'energia ricevuta dalla stella.
Una caratteristica importante dei pianeti è l'esistenza di un momento magnetico intrinseco, che indica che il pianeta è ancora geologicamente attivo o, in altre parole, che al suo interno esistono ancora moti convettivi di materiali elettricamente conduttivi (che generano il campo). La presenza di un campo magnetico planetario modifica significativamente l'interazione tra il pianeta e il vento stellare; infatti attorno al pianeta si crea una "cavità" (una zona dello spazio in cui il vento solare non riesce a entrare) chiamata magnetosfera, che può raggiungere dimensioni molto più grandi rispetto al pianeta stesso. Al contrario, pianeti che non posseggono un campo magnetico intrinseco sono circondati da piccole magnetosfere indotte dall'interazione della ionosfera con il vento solare, che non sono in grado di proteggere efficacemente il pianeta.Degli otto pianeti del sistema solare, solo Venere e Marte mancano di un campo magnetico intrinseco, mentre ne possiede uno la più grande luna di Giove, Ganimede. Il campo magnetico intrinseco di Ganimede è diverse volte più forte di quello di Mercurio, il più debole tra quelli posseduti dai pianeti e appena sufficiente a deflettere il vento solare. Il campo magnetico planetario più forte all'interno del sistema solare è quello di Giove. Le intensità dei campi magnetici degli altri giganti gassosi sono pressappoco simili a quella del campo terrestre, sebbene i loro momenti magnetici siano significativamente più grandi. I campi magnetici di Urano e Nettuno sono fortemente inclinati rispetto ai rispettivi assi di rotazione e scostati rispetto al centro del pianeta.Nel 2004 un gruppo di astronomi delle Hawaii ha osservato un pianeta extrasolare creare una macchia sulla superficie della stella attorno a cui era in orbita, HD 179949. I ricercatori hanno ipotizzato che la magnetosfera del pianeta stesse interagendo con la magnetosfera stellare, trasferendo energia alla fotosfera stellare e incrementando localmente la già alta temperatura di 14 000 K di ulteriori 750 K.
Tutti i pianeti, a esclusione di Mercurio e Venere, hanno satelliti naturali, chiamati comunemente "lune". La Terra ne ha una, Marte due, mentre i giganti gassosi ne hanno un elevato numero, organizzate in sistemi complessi simili a sistemi planetari. Alcune lune dei giganti gassosi hanno caratteristiche simile a quelle dei pianeti terrestri e dei pianeti nani e alcune di esse sono state studiate come possibili dimore di forme di vita (specialmente Europa, uno dei satelliti di Giove).Attorno ai quattro giganti gassosi orbitano degli anelli planetari di dimensione e complessità variabili. Gli anelli sono composti principalmente da polveri ghiacciate o silicati e possono ospitare minuscoli satelliti pastore la cui gravità ne delinea la forma e ne conserva la struttura. Sebbene l'origine degli anelli planetari non sia nota con certezza, si crede che derivino da un satellite naturale che ha sofferto un grosso impatto oppure siano il risultato piuttosto recente della disgregazione di un satellite naturale, distrutto dalla gravità del pianeta dopo aver oltrepassato il limite di Roche.Nessuna caratteristica secondaria è stata osservata attorno agli esopianeti fino scoperti, anche se si ipotizza che alcuni di questi, in particolare i giganti più massicci, potrebbero ospitare uno stuolo di esosatelliti simili a quelli che orbitano attorno a Giove. Tuttavia si crede che la sub-nana bruna Cha 110913-773444, classificata come un pianeta interstellare, sia circondata da un disco da cui in futuro potrebbero avere origine dei piccoli pianeti o satelliti.
Il modello maggiormente accettato dalla comunità scientifica per spiegare la formazione dei sistemi planetari è il modello della nebulosa solare, formulato originariamente, come arguibile dal nome, per spiegare la formazione del sistema solare.
In accordo con il modello standard della formazione stellare, la nascita di una stella avviene attraverso il collasso di una nube molecolare, il cui prodotto è la protostella. Non appena la stella nascente conclude la fase protostellare e fa ingresso nella pre-sequenza principale (fase di T Tauri), il disco che ne ha mediato l'accrescimento diviene protoplanetario; la sua temperatura diminuisce, permettendo la formazione di piccoli grani di polvere costituiti da roccia (in prevalenza silicati) e ghiacci di varia natura, che a loro volta possono fondersi tra loro per dar luogo a blocchi di diversi chilometri detti planetesimi. Se la massa residua del disco è sufficientemente grande, in un lasso di tempo astronomicamente breve (100 000–300 000 anni) i planetesimi possono fondersi tra loro per dar luogo a embrioni planetari, detti protopianeti, i quali, in un arco temporale compreso tra 100 milioni e un miliardo di anni, vanno incontro a una fase di violente collisioni e fusioni con altri corpi simili; il risultato sarà la formazione, alla fine del processo, di alcuni pianeti terrestri.La formazione dei giganti gassosi è invece un processo più complicato, che avverrebbe al di là della cosiddetta frost line (chiamata in letteratura anche limite della neve). I protopianeti ghiacciati posti oltre questo limite possiedono una massa superiore e sono in maggior numero rispetto ai protopianeti esclusivamente rocciosi. Non è completamente chiaro cosa succeda in seguito alla formazione dei protopianeti ghiacciati; sembra tuttavia che alcuni di questi, in forza delle collisioni, crescano fino a raggiungere una massa superiore alle 10 masse terrestri – M⊕ – (secondo recenti simulazioni si stima 14-18), necessaria per poter innescare un fenomeno di accrescimento, simile a quello cui è andata incontro la stella ma su scala ridotta, a partire dall'idrogeno e dall'elio che sono stati spinti nelle regioni esterne del disco dalla pressione di radiazione e dal vento della stella neonata. L'accumulo di gas da parte del nucleo protopianetario è un processo inizialmente lento, che prosegue per alcuni milioni di anni fino al raggiungimento di circa 30 M⊕, dopo di che subisce un'imponente accelerazione che lo porta in breve tempo (poche migliaia di anni) ad accumulare il 90% di quella che sarà la sua massa definitiva: si stima che pianeti come Giove e Saturno abbiano accumulato la gran parte della loro massa in appena 10 000 anni. L'accrescimento si conclude all'esaurimento dei gas disponibili; successivamente il pianeta subisce, a causa della perdita di momento angolare dovuta all'attrito con i residui del disco, un decadimento dell'orbita che risulta in un processo di migrazione planetaria, più o meno accentuato a seconda dell'entità dell'attrito; questo spiega come mai in alcuni sistemi extrasolari siano stati individuati dei giganti gassosi a brevissima distanza dalla stella madre, i cosiddetti pianeti gioviani caldi (Hot Jupiters). Si ritiene che i giganti ghiacciati, come Urano e Nettuno, costituiscano dei "nuclei falliti", formatisi quando oramai gran parte dei gas erano stati esauriti.
I protopianeti che non sono stati inglobati dai pianeti son potuti diventare loro satelliti, in seguito a un processo di cattura gravitazionale, o hanno mantenuto un'orbita eliosincrona raggruppati in fasce con altri oggetti simili, diventando pianeti nani o altri corpi minori.
Gli impatti con i planetesimi, così come il decadimento radioattivo dei loro costituenti, hanno riscaldato i pianeti in formazione, causandone una parziale fusione. Ciò ha permesso che il loro interno si sia differenziato conducendo alla formazione di un nucleo più denso, di un mantello e di una crosta (si veda anche il paragrafo Differenziazione interna). Nel processo, i pianeti terrestri, più piccoli, hanno perduto la maggior parte della loro atmosfera; i gas perduti sono stati in parte reintegrati da quelli eruttati dal mantello e dagli impatti di corpi cometari. I pianeti più piccoli in seguito hanno continuato a perdere la propria atmosfera attraverso vari meccanismi di fuga.
È importante notare che esistono dei sistemi planetari estremamente diversi dal sistema solare: sono stati scoperti, ad esempio, sistemi planetari intorno a pulsar; in merito a questi ultimi non vi sono ancora teorie certe sulla loro formazione, ma si pensa che possano originarsi a partire da un disco circumstellare costituitosi dai materiali espulsi dalla stella morente durante l'esplosione in supernova.
Si è scoperto inoltre che la metallicità, ovvero l'abbondanza di elementi più pesanti dell'elio, è un parametro importante nel determinare se una stella possegga o meno pianeti: si ritiene che sia meno probabile che una stella povera di metalli, appartenente alla popolazione stellare II, possa essere circondata da un sistema planetario articolato, mentre le probabilità aumentano per le stelle ricche di metalli, appartenenti alla popolazione stellare I.
Ogni pianeta, pur nella propria unicità, condivide con gli altri delle caratteristiche comuni; alcune di queste, come la presenza di anelli o satelliti naturali, sono state osservate solo nel sistema solare; altre invece, quali l'atmosfera, sono comuni anche ai pianeti extrasolari.
Gli otto pianeti che, in base alla definizione ufficiale del 24 agosto 2006, compongono il sistema solare, in ordine di distanza crescente dal Sole, sono:
Nettuno (♆), con tredici satelliti naturali confermati.Dal 1930 al 2006 era considerato pianeta anche Plutone (♇), che possiede cinque satelliti naturali: Caronte, Notte, Idra, Cerbero; il quinto satellite, Stige, è stato scoperto dal telescopio spaziale Hubble l'11 luglio 2012.
Tutti i pianeti del sistema solare (eccetto la Terra) possiedono nomi derivati dalla mitologia romana; al contrario, i nomi dei principali satelliti naturali sono derivati da quelli di divinità o personaggi della mitologia greca (a eccezione di quelli di Urano, che portano nomi di personaggi delle opere di Shakespeare e Pope).
Gli asteroidi, al contrario, possono essere battezzati, a discrezione del loro scopritore e con l'approvazione dell'UAI, con un nome qualunque.
Non sono ancora chiare le convenzioni di nomenclatura che verranno adottate per la categoria dei pianeti nani.
I pianeti del sistema solare, secondo la loro composizione, possono essere divisi in pianeti terrestri e pianeti gioviani.
I pianeti di tipo terrestre si trovano nel sistema solare interno e sono costituiti principalmente da roccia (da cui il nome alternativo di pianeti rocciosi). Il termine deriva direttamente dal nome del nostro pianeta, per indicare quei pianeti simili alla Terra. Essi sono caratterizzati da una temperatura superficiale relativamente alta, dovuta alla vicinanza del Sole, assenza o basso numero di satelliti naturali, con un'atmosfera molto sottile se confrontata a quella dei giganti gassosi. Raggiungono dimensioni relativamente piccole (meno di 15 000 chilometri di diametro).
I pianeti di tipo gioviano sono composti principalmente da gas, donde il nome di giganti gassosi. Prototipo di tali pianeti è Giove. Essi sono caratterizzati da un elevato valore della massa, che consente loro di trattenere un'estesa atmosfera ricca di idrogeno ed elio, e da dimensioni notevoli. Sono accompagnati da un elevato numero di satelliti naturali e da elaborati sistemi di anelli.
I pianeti nani sono oggetti celesti orbitanti attorno a una stella e caratterizzati da una massa sufficiente a conferire loro una forma sferoidale (avendo raggiunto la condizione di equilibrio idrostatico), ma che non sono stati in grado di "ripulire" la propria fascia orbitale da altri oggetti di dimensioni confrontabili; da ciò deriva il fatto che i pianeti nani si trovano all'interno di cinture asteroidali. Nonostante il nome, un pianeta nano non è necessariamente più piccolo di un pianeta. Si osservi inoltre che la classe dei pianeti è distinta da quella dei pianeti nani, e non comprende quest'ultima. Inoltre, i pianeti nani posti oltre l'orbita di Nettuno sono detti plutoidi.L'UAI riconosce cinque pianeti nani:
Plutone, posto nella fascia di Kuiper e classificato come plutino, è circondato da cinque satelliti
Haumea, localizzato nella fascia di Kuiper e classificato come cubewano, è circondato da due satelliti
Il termine "pianetino" e la locuzione "pianeta minore" sono solitamente utilizzate per designare gli asteroidi. Ciò deriva dal fatto che i primi quattro asteroidi scoperti (Cerere – oggi classificato come pianeta nano, Pallade, Giunone e Vesta), furono in effetti considerati dei pianeti veri e propri per circa quarant'anni. Il primo a suggerire di distinguerli dai pianeti fu William Herschel, che propose il termine "asteroide", ovvero "di aspetto stellare", riferendosi al fatto che sono oggetti troppo piccoli perché possa essere risolto il loro disco e, di conseguenza, osservati con un telescopio appaiono come le stelle.
La maggior parte degli astronomi, comunque, preferì continuare a utilizzare il termine pianeta almeno fino alla seconda metà dell'Ottocento, quando il numero degli asteroidi conosciuti superò le cento unità. Allora, diversi osservatori in Europa e negli Stati Uniti iniziarono a riferirsi loro collettivamente come a "pianeti minori", espressione ancora in uso.
La prima scoperta confermata di un pianeta extrasolare è avvenuta il 6 ottobre 1995, quando Michel Mayor e Didier Queloz dell'Università di Ginevra hanno annunciato l'individuazione di un pianeta attorno a 51 Pegasi, nella costellazione di Pegaso. La maggior parte degli oltre 600 pianeti extrasolari scoperti fino a ottobre 2011 hanno masse pari o superiori a quella di Giove. Il motivo di questa apparente difformità nella distribuzione di masse osservata nel sistema solare è dato da un classico effetto di selezione, in virtù del quale i nostri strumenti sono capaci di vedere solo pianeti molto grandi e prossimi alla rispettiva stella madre, perché i loro effetti gravitazionali sono maggiori e più agevoli da individuare.
Tra le eccezioni più rilevanti ci sono tre pianeti orbitanti la pulsar PSR B1257+12, il resto di un'esplosione di supernova. Sono stati individuati, inoltre, circa una dozzina di esopianeti con masse comprese tra le 10 e le 20 masse terrestri (confrontabili dunque con la massa di Nettuno, pari a 17 masse terrestri), come quelli che orbitano intorno alle stelle μ Arae, 55 Cancri e GJ 436, a cui a volte ci si riferisce chiamandoli appunto "pianeti nettuniani".Al maggio del 2011 il numero dei pianeti rocciosi individuati supera il centinaio. Essi appartengono, per lo più, alla categoria delle "Super Terre", caratterizzate da una massa superiore a quella della Terra, ma inferiore a quella di Urano e Nettuno. Gliese 876 d, con una massa pari a circa 6 masse terrestri, è stato il primo a essere scoperto, nel 2005. OGLE-2005-BLG-390Lb e MOA-2007-BLG-192Lb, mondi glaciali, sono stati scoperti attraverso l'effetto delle microlenti gravitazionali, COROT-Exo-7b, un pianeta con un diametro stimato in circa 1,7 volte quello della Terra (la cui scoperta fu annunciata con grande enfasi nel 2009), ma che orbita attorno alla sua stella alla distanza di 0,02 UA e ciò determina che sulla sua superficie si raggiungano temperature di 1 500 °C e due pianeti in orbita attorno a una vicina nana rossa, Gliese 581.
Di particolare interesse è il sistema planetario in orbita attorno alla nana rossa Gliese 581, composto da sei pianeti, due dei quali non confermati. Gliese 581 d ha una massa pari a circa 7,7 volte quella della Terra, mentre Gliese 581 c è cinque volte la Terra e al momento della sua scoperta si pensò che fosse il primo pianeta terrestre extrasolare scoperto in prossimità della zona abitabile di una stella. Tuttavia, studi più approfonditi hanno rivelato che il pianeta è leggermente troppo vicino alla sua stella per essere abitabile, mentre Gliese 581 d, sebbene sia molto più freddo della Terra, potrebbe esserlo, se la sua atmosfera contenesse una quantità sufficiente di gas serra. Gliese 581 g, se confermato, sarebbe il primo pianeta scoperto nella zona abitabile della propria stella.
Il 2 febbraio 2011 la NASA ha diffuso una lista di 1235 probabili pianeti extrasolari individuati attraverso il telescopio spaziale Kepler. Essa comprende 68 possibili pianeti di dimensioni simili alla Terra (R < 1,25 R⊕) e altre 288 possibili super Terre (1,25 R⊕ < R < 2 R⊕). Inoltre, 54 probabili pianeti sono stati individuati nella zona abitabile del loro sistema, sei dei quali hanno dimensioni inferiori al doppio di quelle terrestri.È probabile che alcuni pianeti fin qui scoperti non siano molto simili ai giganti gassosi del Sistema solare, perché ricevono un quantitativo di radiazione stellare molto superiore rispetto a essi, dal momento che presentano orbite circolari ed estremamente vicine alle proprie stelle. Corpi di questo tipo sono noti con l'appellativo di pianeti gioviani caldi (Hot Jupiters). Potrebbero esistere, inoltre, dei pianeti gioviani caldi (indicati come pianeta ctonii) che orbitano tanto vicini alla propria stella da aver perduto la propria atmosfera, soffiata via dalla radiazione stellare. Sebbene siano stati individuati dei processi di dissoluzione dell'atmosfera su numerosi pianeti gioviani caldi, al 2009 non è stato individuato alcun pianeta che possa essere qualificato come ctonio.L'individuazione di un numero maggiore di pianeti extrasolari e una loro migliore conoscenza richiede la costruzione di una nuova generazione di strumenti. Il programma COROT, del CNES, in collaborazione con l'Agenzia Spaziale Europea, e Kepler della NASA sono le principali missioni spaziali attualmente operative. È prevista per la primavera del 2011 l'entrata in funzione del telescopio Automated Planet Finder, che farà parte dell'Osservatorio Lick. Le principali agenzie spaziali hanno allo studio diversi progetti che prevedono la creazione di una rete di telescopi spaziali per l'individuazione di pianeti delle dimensioni della Terra, anche se il loro finanziamento rimane ancora incerto.
La probabilità dell'occorrenza dei pianeti terrestri è una delle variabili dell'equazione di Drake, che cerca di stimare il numero di civiltà extraterrestri evolute presenti nella nostra Galassia.
Un pianeta interstellare è un corpo celeste avente una massa equivalente a quella di un pianeta (planemo), ma non legato gravitazionalmente a nessuna stella: questi corpi celesti si muovono dunque nello spazio interstellare come oggetti indipendenti da qualsiasi sistema planetario, il che giustifica l'appellativo di pianeta orfano attribuito a volte, in maniera alternativa, a questo tipo di oggetti.
Sebbene siano state annunciate diverse scoperte di questi oggetti, nessuna di esse è stata finora confermata. La comunità scientifica, inoltre, dibatte sull'opportunità di considerarli o meno pianeti; alcuni astronomi hanno suggerito infatti di chiamarli sub-nane brune. La differenza principale tra i due oggetti starebbe nel processo che ha condotto alla loro formazione: una sub-nana bruna si forma dalla contrazione di una nube di gas e polveri, in maniera simile a quanto avviene per una stella o una nana bruna; un pianeta, invece, dall'accrescimento di gas e polveri intorno a un embrione planetario orbitante all'interno di un disco circumstellare, con un processo analogo a quello descritto precedentemente (si veda a tal proposito il paragrafo Formazione dei pianeti e dei sistemi planetari). Successivamente, il pianeta verrebbe espulso nello spazio interstellare in seguito a instabilità dinamiche proprie dei sistemi planetari neoformati, come è stato suggerito da diverse simulazioni computerizzate.L'Unione Astronomica Internazionale non è entrata nel merito della diatriba, salvo indicare, in una dichiarazione del 2003, che gli oggetti vaganti in giovani ammassi stellari con valori della massa inferiori al valore della massa limite per la fusione termonucleare del deuterio non sono "pianeti", ma sono "sub-nane brune" (o qualunque altro nome sarà ritenuto appropriato). Va notato come la definizione data si riferisca espressamente a oggetti vaganti in giovani ammassi stellari.
Un pianeta ipotetico è un pianeta o corpo planetario la cui esistenza è ritenuta possibile ma non è stata confermata da dati empirici.
Diversi corpi planetari rientrano in questo novero; non di meno, vi sono state nel passato o vi sono tutt'oggi credenze occasionali pseudoscientifiche, teorie complottiste o gruppi religiosi volti ad accettare tali ipotesi come scientifiche e fondate. Si distinguono dai pianeti immaginari della fantascienza per il fatto che questi gruppi credono nella loro reale esistenza. Esempi di questi pianeti ipotetici sono Antiterra, Lilith, Kolob e il Pianeta X.
In altri casi, l'esistenza di pianeti ipotetici è stata postulata come possibile spiegazione di fenomeni astronomici osservati nel sistema solare, al momento della loro scoperta. Successivamente, il miglioramento delle conoscenze astronomiche ha condotto alla smentita della loro esistenza.Infine, lo studio dei meccanismi di formazione dei sistemi planetari e l'osservazione dei pianeti extrasolari finora scoperti ha portato a ipotizzare l'esistenza di nuove classi di pianeti quali: i pianeti oceano, la cui superficie sarebbe ricoperta da un oceano profondo centinaia di chilometri; pianeti di carbonio, che potrebbero essersi formati a partire da dischi protoplanetari ricchi dell'elemento e poveri di ossigeno; pianeti ctoni, l'ultimo stadio di un pianeta gioviano caldo tanto prossimo alla propria stella da essere privato della caratteristica atmosfera.
Per pianeti immaginari si intendono tutti i luoghi genericamente abitabili di carattere astronomico, completamente inventati o ridescritti immaginariamente a partire da quelli realmente esistenti che si trovano in opere letterarie, cinematografiche e d'animazione. Non costituiscono quindi un pianeta ipotetico, perché i lettori non credono nella loro reale esistenza.
L'esplorazione di altri pianeti è un tema costante della fantascienza, specie in relazione al contatto con forme di vita aliene. Durante le prime fasi dello sviluppo della fantascienza, Marte rappresentò il pianeta più frequentemente utilizzato e romanzato del nostro sistema solare; le sue condizioni in superficie erano ritenute le più favorevoli alla vita.Gli scrittori nelle loro opere hanno creato migliaia di pianeti immaginari. Molti di questi sono quasi indistinguibili dalla Terra. In questi mondi, le differenze rispetto alla Terra sono prevalentemente di tipo sociale; altri tipici esempi sono i pianeti prigione, le culture primitive, gli estremismi politici e religiosi, e così via.
Pianeti più insoliti e descrizioni più accurate dal punto di vista fisico si possono trovare soprattutto nelle opere di fantascienza hard o classica; tipici esempi sono quelli che presentano su gran parte della loro superficie un unico ambiente climatico, ad esempio i pianeti desertici, i mondi acquatici, artici o interamente ricoperti da foreste.
Alcuni scrittori, scienziati e artisti hanno poi speculato riguardo a mondi artificiali o pianeti-equivalenti.
Alcune delle più celebri serie televisive fantascientifiche, come Star Trek e Stargate SG-1, sono basate sulla scoperta e sull'esplorazione di nuovi pianeti e di civiltà aliene.
M. Hack, Alla scoperta del sistema solare, Milano, Mondadori Electa, 2003,  p. 264.
 John Martineau, Armonie e geometrie nel sistema solare, Diegaro di Cesena, Macro, 2003.
 Beatrice McLeod, Sistema solare, Santarcangelo di Romagna, RusconiLibri, 2004.
(EN) Lucy-Ann McFadden; Paul Weissmanl; Torrence Johnson, Encyclopedia of the Solar System, 2ª ed., Academic Press, 2006,  p. 412, ISBN 0-12-088589-1.
 Herve Burillier, Osservare e fotografare il sistema solare, Il castello, Trezzano sul Naviglio, 2006.
 F. Biafore, In viaggio nel sistema solare. Un percorso nello spazio e nel tempo alla luce delle ultime scoperte, Gruppo B, 2008,  p. 146.
 M. Rees, Universo. Dal big bang alla nascita dei pianeti. Dal sistema solare alle galassie più remote, Milano, Mondadori Electa, 2006,  p. 512.
 Ian Ridpath, Wil Tirion, Stelle e pianeti, Editori Riuniti - University Press, 2011,  p. 393, ISBN 978-88-6473-302-9.
 Pianeta, su thes.bncf.firenze.sbn.it, Biblioteca Nazionale Centrale di Firenze. 
 Pianeta, Istituto dell'Enciclopedia Italiana, 15 marzo 2011, Treccani.it – Enciclopedie on line.