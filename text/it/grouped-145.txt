
L'ottica attiva è una tecnologia utilizzata nei moderni telescopi astronomici e in strumenti simili per avere superficie ottiche (in genere specchi) di grande precisione. Essa opera modificando continuamente nel tempo la forma degli specchi dei telescopi.
Gli specchi primari dei moderni telescopi riflettori, che hanno diametri dai 3 agli 8 metri o più, si deformano in modo inversamente proporzionale al loro spessore. Tuttavia, un sistema di attuatori a controllo computerizzato posti sotto lo specchio può mantenerlo costantemente nella forma ideale, compensando quindi gli effetti della gravità e del vento. Ciò assicura sempre una qualità ottimale delle immagini astronomiche.
Questa tecnica è utilizzata, tra gli altri, dal Nordic Optical Telescope, dal New Technology Telescope, dal Telescopio Nazionale Galileo e dai Telescopi Keck.
Nei moderni telescopi ottici si ha la tendenza a costruire lo specchio primario sempre più grande. Al fine di mantenere la superficie indeformabile, tale specchi in passato richiedevano uno spessore non indifferente per contrastare le forze deformanti quali venti ed il peso stesso dello specchio e le dimensioni massime potevano arrivare a 5 o 6 metri di diametro; un esempio è il telescopio Hale dell'osservatorio di monte Palomar. 
Dai primi anni '80, ai telescopi di nuova concezione vengono applicati degli attuatori, dispositivi elettro-meccanici che agiscono posteriormente allo specchio per mantenere la superficie riflettente dello specchio perfettamente a fuoco ed allineata. Alcuni specchi di grandi dimensioni sono composti da elementi più piccoli, esagonali o circolari, affiancati a formare un'unica superficie di raccolta maggiore senza compromettere il peso della struttura e consentendo riduzione dei costi.
Congiuntamente agli attuatori si utilizzano controller computerizzati e sensori di qualità. Si parla di ottica attiva quando le correzioni compensative dovute alle forze contrastanti avvengono in tempo reale

Otto Dempwolff (Pillau, 25 maggio 1871 – Amburgo, 27 novembre 1938) è stato un linguista e antropologo tedesco, celebre soprattutto per il contributo dato allo studio delle lingue austronesiane. Ha insegnato all'università di Amburgo.
È stato il primo a pubblicare una teoria complessiva relativa a molte lingue parlate sulle isole del sud-est asiatico e nell'Oceano Pacifico ed a cercare di tracciare, per queste ultime, una protolingua comune (lingua proto-oceanica). Fondamentali in questo senso i tre volumi pubblicati tra il 1934 ed il 1938, Vergleichende Lautlehre des austronesischen Wortschatzes (Fonologia comparata del vocabolario austronesiano).
Dempwolff, Otto (1916). Die Sandawe, Linguistisches und ethnographisches Material aus Deutsch Ostafrika, Abhandlungen des Hamburger Kolonialinstituts. Band XXXIV/Heft 19, L. Friederichsen, Hamburg 1916, 180 Seiten.
Dempwolff, Otto (1920) Die Lautentsprechungen der indonesischen Lippenlaute in einigen anderen austronesischen Sprachen, Habilitationsschrift. ZfES 2.Beiheft, Dietrich Reimer, Berlin 1920, 96 Seiten.
Dempwolff, Otto (1934). Vergleichende Lautlehre des austronesischen Wortschatzes, Band 1: Induktiver Aufbau einer indonesischen Ursprache. Beihefte zur Zeitschrift für Eingeborenen-Sprachen 15. Berlin: Dietrich Reimer.
Dempwolff, Otto (1937). Vergleichende Lautlehre des austronesischen Wortschatzes, Band 2: Deduktive Anwendung des Urindonesischen auf austronesische Einzelsprachen. Beihefte zur Zeitschrift für Eingeborenen-Sprachen 17. Berlin: Dietrich Reimer.
Dempwolff, Otto (1938). Vergleichende Lautlehre des austronesischen Wortschatzes, Band 3: Austronesisches Wörterverzeichnis. Beihefte zur Zeitschrift für Eingeborenen-Sprachen 19. Berlin: Dietrich Reimer.
Dempwolff, Otto (1939). Grammatik der Jabêm-Sprache auf Neuguinea. Abhandlungen aus dem Gebiet der Auslandskunde, vol. 50. Hamburg: Friederichsen de Gruyter.

Oupa Manyisa (Mohlakeng, 30 luglio 1988) è un calciatore sudafricano, centrocampista dell'Orlando Pirates e della Nazionale sudafricana.

L'ovaia, anche detta ovaio o ovario (plurale ovaie), è la gonade femminile consistente in una ghiandola pari, simmetrica, situata a fianco dell'utero.
L'ovaia è organo pieno nei mammiferi, è pari e simmetrico e ha la forma e la grandezza di una grossa mandorla.
È situato ai lati dell'utero, in prossimità delle pareti laterali della pelvi femminile.
Le ovaie sono importanti sia dal punto di vista riproduttivo, in quanto producono le cellule germinali femminili o ovociti, sia dal punto di vista endocrinologico, in quanto secernono ormoni.
L'ovario è rivestito esternamente da un epitelio superficiale, il quale è fragile e sottile ma ha un'elevata capacità rigenerativa, utile in seguito alla deiscenza del follicolo; questo epitelio poggia su uno strato connettivale denso detto falsa albuginea che delimita il parenchima dell'organo.
Quest'ultimo è formato da una zona corticale periferica e da una midollare centrale. La zona corticale è caratterizzata dalla presenza di follicoli oofori in vari stadi di maturazione, e sono immersi in uno stroma di tessuto connettivo ricco di cellule fusate che partecipano alle modificazioni dei follicoli durante il ciclo ovarico. I follicoli oofori si distinguono in: primordiali, primari, secondari, vescicolosi, maturi e atresici. La zona midollare si trova al centro dell'organo ed è costituita da tessuto connettivo lasso. Ha un aspetto spugnoso di colore rosso, per la presenza di numerosi vasi che l'attraversano, i quali formano una sorta di tessuto erettile che riempendosi di sangue facilita lo scoppio dei follicoli. La midollare raggiunge la superficie solo in corrispondenza dell'ilo.
Arteria ovarica: che origina dall'aorta discendente in prossimità della seconda vertebra lombare.
Rami ovarici dell'arteria uterina.Le vene ovariche sono riunite in un plesso pampiniforme che a destra si scarica nella vena cava inferiore, a sinistra raggiunge la vena renale. L'innervazione è costituita prevalentemente da fibre simpatiche, tuttavia sono presenti anche fibre parasimpatiche e sensitive.
 Ovaia, su thes.bncf.firenze.sbn.it, Biblioteca Nazionale Centrale di Firenze. 
 Ovaia, Istituto dell'Enciclopedia Italiana, 15 marzo 2011, Treccani.it – Enciclopedie on line.
L'ovest è uno dei quattro punti o direzioni cardinali, è opposto all'est e perpendicolare a nord e sud. È sinonimo di "occidente" e "ponente".Per un osservatore ubicato sulla superficie terrestre l'ovest è la direzione sull'orizzonte indicante il punto nel quale tramonta il Sole agli equinozi (21 marzo, 23 settembre).
L'origine della parola "ovest" deriva dal francese ouest, a sua volta derivato dal tedesco west che discende dallo svedese vester e dal gotico vasi. Vasi deriva probabilmente dalla stessa radice sanscrita vas-ati ("notte") da cui discende il latino ves-per ("sera") per andare a indicare il punto in cui tramonta il sole. La parola vespri è rimasta per l'appunto in italiano ad indicare le preghiere del tramonto. Nelle lingue romanze si unì l'articolo alla parola west e questa divenne "ovest".
Nella mitologia norrena esisteva un nano posto a ovest che reggeva la volta celeste: Vestri, a conferma della radice nordica della parola.
Col termine Occidente spesso ci si riferisce all'insieme delle nazioni occidentali. Quando viene usato in questo senso può indicare qualsiasi cosa dalla NATO, a Europa e Nord America, con o senza Giappone, fino all'intera civiltà giudaico-cristiana. Questo significato della parola si fonde con quello di società occidentale.

Nato in Svezia da padre della Guinea e madre del Gambia, Konate è stato ufficialmente promosso dal settore giovanile del Malmö FF nel novembre 2012, firmando un contratto che lo ha portato in prima squadra a partire dal campionato seguente.
Ha debuttato in Allsvenskan il 17 aprile 2013, nel corso del match esterno contro l'AIK. Durante il primo anno ha messo a referto sei presenze complessive in campionato, partendo titolare in due occasioni.
Dopo aver firmato un rinnovo quadriennale, Konate inizia la stagione 2014 in prestito all'Öster, formazione appena retrocessa in Superettan in cui gioca quindici partite. A luglio rientra al Malmö FF complice la partenza di Miiko Albornoz, potendo così debuttare nella fase a gironi di Champions League il 16 settembre 2014, da titolare nella sconfitta per 2-0 in casa della Juventus.
Il 27 luglio 2017 firma un contratto triennale con opzione per il quarto anno con la SPAL neopromossa in Serie A. Per la stagione 2018-2019 si trasferisce al Cincinnati con cui disputa 5 presenze, tornando però alla SPAL a gennaio 2019.
Ha debuttato ufficialmente con l'Under-21 il 15 novembre 2013, in una partita di qualificazione contro la Grecia. Nel 2015 ha partecipato agli Europei Under-21 vinti in Repubblica Ceca senza mai scendere in campo, mentre nel 2017 è stato inizialmente inserito nella lista dei convocati salvo poi essere escluso per un infortunio. Ha fatto parte della Svezia olimpica ai Giochi olimpici di Rio de Janeiro del 2016.
Il 6 gennaio 2016 ha fatto l'esordio con la Svezia giocando il secondo tempo dell'amichevole pareggiata 1-1 contro l'Estonia.

Paauilo è un census-designated place (CDP) degli Stati Uniti d'America, situato nello stato delle Hawaii, nella contea di Hawaii.

Il pachinko (パチンコ?) è un gioco d'azzardo giapponese, ideato sul finire della seconda guerra mondiale nella città di Nagoya, anche se il momento storico preciso della sua origine è stato più volte messo in dubbio in base alla mancanza di prove e fonti certe. Sembra che la parola derivi da pachi-pachi, onomatopea che indica lo scoppiettare del fuoco.
Dietro al pachinko però, come in molti settori che movimentano ingenti quantità di denaro, si manifesta l'ombra della criminalità giapponese, in questo caso della Yakuza, della quale l'industria del gioco d'azzardo è l'attività tradizionale.
Il pachinko è praticato in sale simili a casinò (le sale pachinko), dove c'è un certo numero di macchine. Il giocatore deve acquistare presso il banco le sfere d'acciaio che sono necessarie per giocare. Quelle più moderne sono dotate anche di un cambia-soldi interno per poter procedere all'acquisto delle sfere in modo automatico.
La macchina in cui si svolge il gioco è una sorta di flipper, che si sviluppa in verticale: il giocatore inserisce una sfera nella macchina, che la rilascia in cima al campo di gioco, su cui si trovano pioli, barriere e così via: la sfera, una volta rilasciata, inizia quindi a rimbalzare su di essi. Nel campo di gioco sono presenti anche dei fori d'uscita: se la sfera li raggiunge, si vincono ulteriori sfere, che danno diritto ad altre partite. Se invece la sfera cade sul fondo della parete, essa viene persa. Nelle macchine più antiche il giocatore lanciava le sfere attraverso una leva a molla, ma nelle macchine più moderne la sferetta viene lanciata attraverso una valvola a farfalla.
Durante il gioco, per non far alzare i giocatori dalle loro postazioni, spesso vengono offerte delle bibite fresche. Tutto il personale, prima di entrare e prima di uscire dalle file delle macchinette, saluta i giocatori con un inchino. In altri tipi di apparecchiature da gioco, dette "pachislot" (fusione delle parole "pachinko" e "slot-machine") c'è un'ulteriore opportunità di vincita: funzionano in modo simile alle slot-machine, ma in caso di vincita si ottengono sfere.
Per legge le sfere non possono essere cambiate in contanti all'interno delle sale in cui vengono distribuite, per cui all'interno delle sale (che spesso espongono all'ingresso il maneki neko come segno di fortuna) vengono cambiate con delle fiches o con dei premi simbolici che potranno poi essere convertiti in denaro all'esterno del locale stesso presso appositi sportelli. Il noto videogioco Peggle si basa sullo stesso principio fisico alla base del Pachinko.

Painter è un comune degli Stati Uniti d'America, situato nello Stato della Virginia, nella Contea di Accomack.

Øie, ha ottenuto il successo con il film d'esordio: La foresta misteriosa (Villmark) del 2003. Dal 1997, ha realizzato una serie di cortometraggi. Nel 2013 ha co-diretto con il regista Karl Johan Paulsen un documentario sul pittore norvegese Lars Hertervig, intitolato Lysets vanvidd.

Palacios de Sanabria è un comune spagnolo di 319 abitanti situato nella comarca di Sanabria, provincia di Zamora, appartenente alla comunità autonoma di Castiglia e León.

Il pinguino di Mapels o Palaeeudyptes marplesi era un pinguino preistorico ormai estinto. Testimonianza della sua esistenza sono scheletri parziali ritrovati in Nuova Zelanda.
Palamede (Παλαμήδης) è una tragedia perduta scritta da Eschilo nel V secolo a.C. che riguardava l'eroe mitico Palamede.
Dell'opera ci sono noti solo pochi frammenti: il più ampio, di sette versi in un papiro, è l'inizio del dramma, con una preghiera a Zeus e al Sole, mentre negli altri tre Palamede, falsamente accusato di tradimento per le trame del geloso Odisseo, si lamentava dell'ingratitudine achea, ricordando le sue invenzioni volte al bene dei compatrioti:
Infine, in un verso derivante da un discorso di Nauplio, l'eroe euboico, padre del protagonista, rimproverava qualcuno chiedendogli perché gli avesse ucciso il figlio, così mostrando che, nel finale della tragedia, si aveva un lamento di Nauplio sul cadavere del figlio Palamede.
A. H. Sommerstein, The prologue of Aeschylus' Palamedes, in "Rheinisches Museum für Philologie", Neue Folge, 143. Bd., H. 2 (2000), pp. 118-127.
I. Ramelli (a cura di), Eschilo. Tutti i frammenti con la prima traduzione degli scolii antichi, Milano 2009. ISBN 978-88-452-6289-0
Il palazzo Arcivescovile a Firenze si trova in piazza San Giovanni, davanti all'abside del Battistero di San Giovanni. 
Un edificio vescovile a Firenze esiste in questo sito almeno dall'VIII secolo, quando la Domus Sancti Johannis si ergeva davanti al Battistero molto vicino alla cosiddetta Porta del Vescovo, che si apriva nelle mura altomedievali all'altezza dell'angolo tra via dei Cerretani ed il Borgo San Lorenzo, al termine di quello che era il cardo della città romana. Un primo ingrandimento fu probabilmente attuato nel XII secolo, quando l'allargamento della cerchia di mura mise a disposizioni alcuni terreni nella zona, assumendo un'articolazione che fu peculiare del palazzo fino all'Ottocento.
La residenza vescovile ("arcivescovile" solo dal 1419) era costituita da due edifici principali, separati dal prolungamento di via Roma (all'epoca via dell'Arcivescovado), collegate, solo a partire dalla seconda metà del XV secolo, da un passaggio sospeso. La parte più antica, secondo alcuni documenti, era quella a ridosso del Battistero (non esisteva Piazza San Giovanni, occupata appunto da questo edificio), mentre il Palazzo Nuovo, della prima metà del XII secolo con aggiunte successive, si trovava grosso modo sul sito del palazzo attuale ed inglobava già l'antica chiesa di San Salvatore al Vescovo (ristrutturata nel 1221, forse da Arnolfo di Cambio). 
L'antica sede arcivescovile, soprattutto la parte più vicina la battistero, andò distrutta da un disastroso incendio nel 1533, e l'arcivescovo Andrea Buondelmonti poté solo fare alcuni primi interventi usando il suo denaro. La ricostruzione vera e propria avvenne su iniziativa di Alessandro di Ottaviano de' Medici (Papa Leone XI per meno di un mese nel 1605), che incaricò l'architetto Giovanni Antonio Dosio tra il 1573 ed il 1584. Nel 1583 l'arcivescovo (divenuto nel frattempo cardinale) fece apporre il proprio stemma personale (l'inconfondibile stemma dei Medici con gli attributi ecclesiastici) sullo spigolo nord del Palazzo all'angolo con via de' Cerretani, che venne scolpito da Alessandro di Giovanni da Settignano. 
Fu durante questi lavori che i due corpi di fabbrica vennero unificati in un complesso unitario e la facciata venne definita, con due file di finestre rettangolari incorniciate (con e senza cimasa) ai piani secondari e una fila di finestre timpanate su una cornice marcapiano al piano nobile. Nel tipico stile fiorentino le decorazioni sono in pietra ed "emergono" dall'intonaco chiaro. La facciata su via de' Cerretani, sebbene prevista, non venne mai realizzata, inoltre il lato opposto mantenne un aspetto asimmetrico, con la parte verso la piazza più alta e maestosa a fronte del retro più basso e spoglio. Esisteva un cortile centrale, forse realizzato dal Dosio, forse quando vi lavorò l'architetto Bernardino Ciurini, tra il 1736 e il 1738 su incarico dell'arcivescovo Giuseppe Maria Martelli.
Nel tempo si ebbero lavori di manutenzione e abbellimento da parte di vari arcivescovi, tra i quali nel 1615-20 venne ristrutturata la Sala di Udienza, già sede del Tribunale ecclesiastico, e decorata dagli affreschi di Nicodemo Ferrucci, dei quali rimane una serie dei primi sedici arcivescovi dipinti a busto sui pennacchi delle volte a crociera. Nel 1677 fu aperto sul retro un grande portale per far passare le carrozze, ancora visibile accanto alla chiesa di San Salvatore.
Il complesso arcivescovile fu completamente ristrutturato fra il 1893 ed il 1895 da Felice Franciolini, quando venne demolito il vecchio episcopio a ridosso del Battistero e fu ricostruita arretrando alquanto la facciata cinquecentesca. Scomparve così via dell'Arcivescovado e venne ampliata piazza San Giovanni. Al termine dei lavori, nel settembre 1895, anche lo stemma dell'arcivescovo Agostino Bausa, disegnato da Vincenzo Rosignoli, fu collocato sulla facciata, allo spigolo meridionale del Palazzo. 
Oggi il palazzo appare nelle forme data dal Dosio, ma la sua concezione urbanistica è ormai completamente snaturata dalla scomparsa di via dell'Arcivescovado; l'unificazione delle facciate su via dei Cerretani e su un tratto di piazza dell'Olio risale all'intervento ottocentesco. Al pian terreno si allineano una file di esercizi commerciali nelle aperture per botteghe già previste dal Dosio. 
All'interno esiste un cortile rettangolare con arcate a tutto sesto su colonne doriche e pilastri su tre lati; sui lati corti si trovano due serliane; superiormente vi si apre un loggiato con colline ioniche. Lo scalone è settecentesco e venne progettato da Bernardo Ciurini
Sandra Carlini, Lara Mercanti, Giovanni Straffi, I Palazzi parte prima. Arte e storia degli edifici civili di Firenze, Alinea, Firenze 2001.

Palazzo Colonna è uno storico palazzo del centro di Marino, in provincia di Roma, nell'area dei Castelli Romani. Attualmente, ospita la sede municipale del Comune di Marino.
Il palazzo venne edificato tra gli anni trenta del Cinquecento e gli anni venti del Seicento per volere di vari esponenti della famiglia Colonna, sfruttando le strutture preesistenti di una fortificazione probabilmente già esistente attorno all'XI secolo. Il progetto originario era stato affidato all'architetto Antonio da Sangallo il Giovane, ma l'aspetto attuale dell'edificio -rimasto incompiuto su due fronti- è dovuto agli interventi successivi di altri progettisti, tra cui Girolamo Rainaldi.Il palazzo rimase proprietà personale della famiglia Colonna fino al 1916, quando venne ceduto in enfiteusi perpetua al Comune di Marino che vi installò la sede municipale. Durante la seconda guerra mondiale, il palazzo venne quasi completamente distrutto dal bombardamento aereo anglo-americano del 2 febbraio 1944, e ricostruito entro il 1958.
Durante l'età romana il territorio del centro storico di Marino era occupato dal municipium di Castrimoenium, collocato secondo alcuni studiosi presso la località Castel de' Paolis oppure presso l'attuale rione Castelletto, ovvero nella zona abitata più antica di Marino.
L'area ad oggi occupata dal palazzo si trova poco fuori, in direzione sud, dal perimetro del Castelletto, proprio lungo la direttrice d'espansione dell'abitato durante il basso Medioevo, che porterà al popolamento del rione Coste e del rione Santa Lucia. Per queste ragioni, alcuni studiosi sono stati invogliati ad ipotizzare che già i Conti di Tuscolo -la cui signoria è attestata nell'area dei Colli Albani fin dal X secolo, e che probabilmente governarono anche Marino nel corso del XII secolo- avessero edificato una torre o un edificio fortificato in questo punto della collina.Ad ogni modo, quando il castello passò in possesso della famiglia Orsini essi provvidero a risistemare l'intero perimetro della cerchia muraria del castello, che in appena un secolo subì tre assedi: nel 1267 da parte dei romani guidati da Arrigo di Castiglia, nel 1347 da parte del tribuno Cola di Rienzo e nel 1379 -dopo la battaglia di Marino- da parte dell'esercito papalino obbediente a papa Urbano VI. Si capisce bene dunque l'importanza militare del feudo, che venne dotato di una nuova porta -porta Giordana, probabilmente dedicata al feudatario Giordano Orsini-, di una nuova addizione urbana -le cosiddette Camere Nuove- e del complesso difensivo ai piedi del castello, lungo il vallone della marana delle Pietrare. In questo quadro, si colloca probabilmente la costruzione -o l'ammodernamento- di quella che fu chiamata rocca Orsini, e che occupava sostanzialmente la medesima superficie dell'attuale palazzo cinquecentesco.La costruzione della fortezza orsiniana è databile alla fine del Duecento o all'inizio del Trecento, poiché già nel periodo di forte anarchia feudale che si verifica nel Lazio in concomitanza dello Scisma d'Occidente (1378-1417), con l'indebolimento del potere pontificio, il feudo di Marino è preso molte volte d'assalto da diversi eserciti e compare già presente una rocca nuova, con maggior capacità di resistenza agli assedi rispetto alla vecchia rocca dei Frangipane, ubicata nel punto più alto del castello, ovvero presso l'attuale piazza Giacomo Matteotti.
Il feudo di Marino venne acquistato dalla famiglia Colonna nel 1417, per la somma di 12.000 fiorini, in un periodo molto favorevole per questa famiglia baronale romana: infatti il concilio di Costanza aveva appena ricucito lo Scisma d'Occidente con l'elezione di papa Martino V, al secolo Oddone Colonna. Fu proprio Martino V che nel 1423 si recò a Marino, al capezzale del fratello Giordano moribondo. All'epoca, la residenza baronale era collocata nella rocca Orsini, ormai diventata Colonna, che in un secolo si sarebbe avviata a diventare l'attuale palazzo. Tra le personalità importanti che soggiornarono nella rocca prima della sua riprogettazione, vanno annoverati Agnese di Montefeltro, moglie di Fabrizio I Colonna -che soggiornò quasi sempre a Marino tra il 1489 ed il 1523-, Vittoria Colonna -che vi nacque nel 1490 o nel 1492- il re di Francia Carlo VIII di Francia ed il figlio di papa Alessandro VI Cesare Borgia (1495), Alfonso I d'Este (1519), Ugo di Moncada, viceré di Napoli e di Sicilia (1526).Per tutto il Quattrocento il castello fu oggetto di conquiste alterne da parte di eserciti pontifici, napoletani o colonnesi: il culmine venne raggiunto quando nell'estate 1501 l'esercito francese in marcia verso Napoli guidato dal maresciallo di Francia Robert Stuart d'Aubigny ricevette da papa Alessandro VI l'ordine di radere al suolo le fortificazioni di Marino, Zagarolo, Artena, Genazzano, Paliano, Subiaco, Cave, Rocca di Papa ed altri feudi appartenenti ai Colonna, suoi nemici personali. Un'altra distruzione fu subita dal castello nel novembre 1526 su ordine di papa Clemente VII, nell'ambito del devastante conflitto che si concluse con il sacco di Roma del 1527.La voce popolare afferma che, nell'opera di ricostruzione della residenza baronale, la feudataria Agnese di Montefeltro, donna di cultura cresciuta alla corte dei Montefeltro ad Urbino, abbia consultato anche il celebre architetto Donato Bramante, all'epoca impegnato nella fabbrica della basilica di San Pietro in Vaticano a Roma, e che al Bramante si debba la realizzazione di un tratto di mura a scarpa in blocchetti di peperino situato sul fronte sud-ovest del palazzo. Tuttavia, è più probabile che queste siano un tratto superstite dell'antica cerchia muraria della rocca orsiniana trecentesca.Attorno al 1532, con l'inizio di un periodo di relativa tranquillità militare nei territori laziali, Ascanio I Colonna, fratello di Vittoria Colonna, avviò il rinnovamento urbanistico del feudo, secondo una concezione simile a quella che ebbero i Farnese nello stesso periodo nel rinnovamento edilizio di Caprarola, in provincia di Viterbo. Venne così concepito il rettifilo che dalla via Castrimeniense -principale arteria di collegamento con Roma, ancora oggi- conduceva direttamente alla residenza baronale in costruzione, attraverso lo sventramento dell'attuale via Roma attraverso il quartiere alto-medioevale del rione Castelletto. Fuori dalle mura venne realizzata la prima parte dei Giardini Colonna, preziosa area di verde all'epoca extra-urbano -oggi completamente rimpiazzata dall'espansione novecentesca del quartiere Borgo Garibaldi-, concepita come giardino del palazzo. L'evento scatenante di questo rinnovamento urbanistico fu probabilmente la visita a Roma dell'imperatore Carlo V d'Asburgo, suocero di Ascanio Colonna in quanto padre della moglie Giovanna d'Aragona -da cui in seguito si separò, mantenendovi rapporti conflittuali-.
Il progetto del palazzo venne affidato ad Antonio da Sangallo il Giovane: esso si articolava su una pianta quadrangolare dominata ai vertici da quattro torrioni quadrangolari anch'essi, in sostanza una fortezza -rispetto dell'originaria funzione dell'edificio preesistente, ma anche richiamo al Palazzo Farnese di Caprarola-. Nei decenni successivi, il progetto tuttavia verrà manomesso ed addirittura rimarrà incompiuto.Le difficoltà a cui andò incontrò Ascanio sotto il pontificato di papa Paolo III causarono la sospensione dei lavori al complesso del palazzo, che vennero ripresi sotto il governo di Marcantonio II Colonna, celebre perché fu l'ammiraglio della flotta pontificia nella battaglia di Lepanto del 1571. Il periodo della sua signoria su Marino, durata dal 1554 al 1584 fu segnato dal riordinamento giuridico -nel 1564 compare per la prima volta il sigillo della Comunità, nel 1566 vennero emanati i nuovi Statuti- oltre che dal completamento del riordinamento urbanistico. Nel 1566, mentre risultava completamente abitata in tutta la sua lunghezza la nuova arteria di via Roma, il palazzo era completato solo per un quarto, e già era stato realizzata l'ampia scalea in peperino che dal piano dell'attuale piazza della Repubblica conduce al piano dell'atrio. Dopo la partenza di Marcantonio Colonna per Palermo, dove dal 1577 ricopriva il ruolo di viceré di Sicilia, i lavori urbanistici nel feudo di Marino vennero ripresi dal suo successore, il cardinale Ascanio II Colonna, attorno al 1584. Sotto il dominio del cardinale, che si rese inviso alla popolazione per i suoi atteggiamenti autoritari e dispotici -tanto da suscitare nel 1599 una rivolta dei marinesi, sedata violentemente dall'esercito governativo pontificio ed oggetto di un'inchiesta papale- venne ampliato il complesso dei Giardini Colonna -suscitando non poche proteste fra i marinesi, a cui venne tolto il terreno comunitario destinato alla coltivazione delle cipolle che divenne lo splendido giardino privato della famiglia Colonna-, che vennero abbelliti con statue e fontane e con le volte affrescate del Casino, venne inoltre realizzata una nuova area di verde baronale presso il bosco Ferentano, il Barco Colonna, e venne infine completata la parte del palazzo già posta in opera. Si provvide a porre in opera le mura del cortile interno ed i locali con affaccio sul fronte orientale.
Nella prima metà del Seicento, sotto il dominio di Filippo I Colonna e successivamente di suo figlio, il cardinale Girolamo Colonna, si ebbe un rinnovato ed imponente fervore edilizio nel feudo. L'architetto Antonio Del Grande, già attivo presso il Palazzo Colonna di Roma ed in seguito presso la parrocchiale di Santa Maria Assunta a Rocca di Papa, venne chiamato a Marino per progettare la grande basilica collegiata di San Barnaba, edificata tra il 1640 ed il 1662 al termine della nuova arteria già inaugurata alla fine del Cinquecento ed attualmente chiamata corso Trieste. Il polo di attrazione urbano si sposta dunque sull'asse piazza San Barnaba - Palazzo Colonna: centralmente rispetto a quest'asse, nell'attuale piazza Lepanto, venne collocato infatti il monumento-simbolo della città, la fontana dei Quattro Mori, realizzata attorno al 1636 dallo scultore Pompeo Castiglia.
All'interno del palazzo ducale -infatti dal 1606 il feudo di Marino era stato elevato al titolo di Ducato da papa Paolo V- Filippo I Colonna affidò i lavori all'architetto Girolamo Rainaldi, il quale provvide a far sistemare la torre quadrangolare al centro del cortile interno, sulla quale ancor oggi è apposto lo stemma dei Colonna-Tomacelli; probabilmente in quest'epoca venne definita la scala a chiocciola che conduce dall'atrio al pian terreno al piano nobile, tra il 1619 ed il 1622. Nel piano nobile, vennero raccolti diversi dipinti attribuiti a Taddeo Zuccari ed al fratello Federico Zuccari , che formarono una preziosa ma purtroppo ad oggi indefinibile pinacoteca -dispersa non solo dagli eventi bellici del 1944, ma anche da alienazioni e traslochi messi in atto precedentemente, come ad esempio il trasporto delle opere più preziose presso le residenze di Paliano e Genazzano avvenuto a metà Ottocento-, assieme alle oleografie dei Papi con testa riprodotta a grandezza naturale da san Pietro a seguire, conservate fino al 1915 nell'atrio al pian terreno. Altri affreschi nelle sale di rappresentanza vennero eseguiti attorno al 1635, su commissione del principe Filippo.Ancora nel Settecento, vennero eseguiti alcuni affreschi nelle sale al piano nobile attribuiti a Jacopo Alessandro Calvi detto il Sordino.Il palazzo così rinnovato ospitò diversi eventi e personalità importanti. Il 24 ottobre 1627 papa Urbano VIII, primo pontefice a risiedere a Castel Gandolfo in occasione della villeggiatura estiva ed autunnale, celebrò presso il Palazzo Pontificio il matrimonio del nipote Taddeo Barberini con Anna Colonna, figlia di Filippo I Colonna e della moglie Lucrezia Tomacelli. A margine della celebrazione, gli sposi e molti invitati furono invitati dal padre della sposa nel suo feudo di Marino dove la festa si protrasse con dimostrazione di grande liberalità da parte di Filippo Colonna. Papa Benedetto XIV venne ospitato presso il palazzo il 4 giugno 1741. L'11 dicembre 1812 nove confratelli dell'arciconfraternita di San Giovanni Decollaro giunsero a Marino chiamati come assistenti spirituali di alcuni condannati a morte la cui sentenza doveva essere eseguita di lì a poco: i nove uomini chiesero ospitalità presso il palazzo, e ne ricevettero una magnifica.In un inventario dei beni della famiglia Colonna datato 1º agosto 1788 risulta che nel palazzo marinese erano conservati circa 600 dipinti di varia tipologia e genere.È probabile che il palazzo, abbandonato dai nobili proprietari, subì alcune razzie durante le vicende della Repubblica Romana (1798-1799). La situazione si normalizzò dopo la parentesi dell'occupazione napoleonica dello Stato della Chiesa (1807 - 1814), quando papa Pio VII rientrò a Roma nel maggio 1814. L'eversione del feudalesimo, già dichiarata dai francesi nel 1807, venne confermata nei territori di "seconda recupera" -Romagna, Marche ed Umbria, che furono restituiti al Papa dal congresso di Vienna solo nell'estate 1815- mentre nel Lazio venne efficacemente scoraggiata dal motu proprio del 6 luglio 1816 Fu così che molti feudatari rinunciarono al secolare dominio feudale sui propri feudi, conservandovi tuttavia ogni proprietà. I "luoghi baronali" in tutto lo Stato della Chiesa si ridussero in pochi anni da 263 a 72. Perciò il principe Filippo III Colonna rinunciò al dominio feudale su Marino e sulla maggior parte dei suoi feudi più grandi e costosi da mantenere -poiché la soluzione adottata dal motu proprio di cui sopra era stata proprio accollare ogni spesa del mantenimento al feudatario-.
Tuttavia, rimase in possesso di tutte le residenze di famiglia situate nel territorio marinese, ivi incluso il palazzo. Nel catasto Gregoriano, imponente opera di accatastamento incominciata alla fine degli anni dieci dell'Ottocento e portato a termine negli anni trenta dello stesso secolo, i beni della Colonna (famiglia)|famiglia Colonna risultano eredità fideicommissariata del cardinale Agostino Rivarola: ciò probabilmente avvenne alla morte del principe Filippo III (1818) in considerazione delle intricate controversie di successioni tra le tre figlie femmine del principe. I suoi successori, ovvero il principe Aspreno Colonna-Doria-Del Carretto (1787 - 1847), Giovanni Andrea Colonna-Doria-Del Carretto (1820-1894) e Marcantonio Colonna (1844-1912) gradualmente si disfecero di questo grande patrimonio: venduta la villa Colonna di Belpoggio già alla fine del Settecento, negli anni quaranta dell'Ottocento le locali famiglie borghesi dei Colizza, dei Capri e dei Batocchi acquistarono rispettivamente la villa Colonna di Bevilacqua, gli orti Colonna presso la località Sassone ed i Giardini Colonna.
Nonostante molte opere preziose fossero state traslocate altrove dalla famiglia Colonna, e molti preziosi reperti archeologici scavati in loco fossero stati venduti ai più disparati acquirenti, l'arredamento del palazzo marinese rimaneva sempre di un certo livello, tanto che lo scrittore ottocentesco Gaetano Moroni, segretario di papa Gregorio XVI, notava con ammirazione il pregio della mobilia. I summenzionati ritratti dei Papi vennero utilizzati come modello per rifare i medaglioni dei Papi nella basilica di San Paolo fuori le mura a Roma, dopo l'incedio di questa del 1835. Presso il secondo piano del palazzo erano anche accumulate numerose carte provenienti dagli archivi Colonna di altri centri laziali, come Paliano, Genazzano e Cave.
Nel 1916 donna Vittoria Colonna Caetani, moglie dello storico Leone Caetani ed erede delle proprietà marinesi della famiglia Colonna, concesse in enfiteusi perpetua al Comune di Marino il palazzo ed il Barco Colonna, le sole proprietà ancora possedimento privato della famiglia Colonna nel loro ex-feudo marinese. Presso il palazzo ormai di proprietà comunale venne immediatamente spostata la sede municipale, dal 1878 ospitata in Palazzo Comunale nell'attuale piazza Giacomo Matteotti -oggi il palazzo prende nome dalla piazza antistante-. Assieme alla sede municipale, vennero spostati presso Palazzo Colonna la sede dell'antiquarium comunale, inaugurato nel febbraio 1904, e la sede dell'archivio comunale, che conteneva numerosi documenti unici risalenti fino al Cinquecento.In occasione della sesta sagra dell'Uva (5 ottobre 1930) -lo storico evento, prima celebrazione dedicata al vino in Italia, si svolgeva fin dal 1925- venne inaugurata, nei locali delle ex-cantine ducali sotto alla torre quadrangolare, la prima Bottega del Vino d'Italia, sorta di enoteche di alto livello concepite come strumenti di pubblicizzazione dei vini locali. La riapertura del locale, ben presto chiuso a causa dei sopraggiunti eventi bellici, fu proposta dall'allora senatore Zaccaria Negroni nel 1957.
Il 2 febbraio 1944, in piena seconda guerra mondiale, il palazzo venne quasi interamente distrutto dal primo bombardamento aereo anglo-americano effettuato sul centro storico di Marino -precedentemente, era stata colpita solo l'allora frazione di Ciampino- Nonostante il locale Comitato di Liberazione Nazionale, presieduto dal futuro servo di Dio, sindaco di Marino e senatore democristiano Zaccaria Negroni, avesse comunicato agli alleati l'assenza di obiettivi bellici nel territorio marinese, l'incursione si scatenò probabilmente con l'intento di colpire l'autoparco di villa Colonna di Belpoggio e la stazione radio base di Palazzo Colonna. Andarono irrimediabilmente perduti i numerosi dipinti della pinacoteca, i preziosi documenti dell'archivio -alcuni erano stati trascritti dallo studioso Angelo Mercuri, altri furono ritrovati in duplice copia presso l'archivio Colonna di Palazzo Colonna a Roma o presso l'archivio capitolare della basilica di San Barnaba, la maggior parte sono perduti per sempre-, gli arredi d'epoca. Nel crollo della facciata orientale venne sepolta la fontana dei Quattro Mori. Rimasero in piedi il torrione quadrangolare del cortile ed alcuni muri perimetrali del fronte settentrionale, oltre a tutto il fianco occidentale.Sotto al palazzo, nell'intricato dedalo di grotte sotterranee adibite originariamente a cantine ducali, durante tutto il periodo bellico trovarono rifugio i cittadini sfollati. Attorno alle macerie del palazzo, dopo l'arrivo dell'esercito anglo-americano tra il 3 ed il 4 giugno 1944, l'amministrazione comunale pro tempore e tanti cittadini volontari si indaffararono a far risollevare in fretta le sorti cittadine: il commovente racconto della guerra e del dopoguerra a Marino sono stati forniti da un protagonista di questi anni, Zaccaria Negroni, nel libro Marino sotto le bombe. Il 13 dicembre 1944 nei locali di Palazzo Colonna sopravvissuti ai bombardamenti vennero inaugurate la sede provvisoria della scuola media comunale parificata e dell'Istituto Statale d'Arte Paolo Mercuri.La sede municipale venne nuovamente portata presso il vecchio Palazzo Comunale fino a che non venne completata la ricostruzione integrale di Palazzo Colonna, rispettando fedelmente il progetto originale tanto che i rilievi ottocenteschi e quelli attuali combaciano quasi totalmente: l'inaugurazione del palazzo ricostruito si tenne il 2 febbraio 1958. Da allora l'edificio non ha più subito sostanziali modificazioni. Già dal luglio 1954 tuttavia vennero destinati gli spazi interni del palazzo: oltre ad ospitare l'amministrazione comunale, il seminterrato con affaccio su piazza Lepanto avrebbe ospitato uno "bottega del vino" e la pro loco, mentre il piano terra con affaccio sul cortile interno era destinato all'istituto statale d'arte "Paolo Mercuri", di lì a poco riconosciuto ufficialmente come scuola secondaria di secondo grado. Agli studenti dell'istituto d'arte venne anche affidata la realizzazione di busti in peperino raffiguranti alcune personalità legate a Marino: tra gli altri Vittoria Colonna e Michelangelo.
Il 4 giugno 1964 venne solennemente ricollocato sulla facciata del palazzo lo stemma comunale, sopravvissuto al crollo dell'edificio nel 1944. Il nuovo stemma, che ancora è apposto attualmente sulla facciata, è stato realizzato nel 1995 dal pittore Antonio Nardi.Durante i festeggiamenti della sessantaseiesima edizione della sagra dell'Uva, nel 1983, venne collocato nel cortile interno del palazzo un busto del poeta romanesco di origini marinesi Leone Ciprelli, ideatore della sagra stessa.Nel 2001 sono stati effettuati alcuni lavori di decorazione dell'aula consiliare, le cui pareti sono state arricchite di affreschi del pittore Antoine Cesaroni.Palazzo Colonna è stato anche cornice dei gemellaggi siglati tra la città di Marino ed altre cittadine dell'Europa e dellì'America del Nord. Nel 1989 l'aula consiliare è stata teatro della firma del gemellaggio con la cittadina statunitense di Irving, Texas, sede principale della University of Dallas, istituzione universitaria cattolica che ha una sede distaccata in territorio marinese, presso la località Due Santi. Il 2 ottobre 2003, nel quadro dei festeggiamenti per la settantanovesima sagra dell'Uva, è stato firmato il gemellaggio con la cittadina greca di Lepanto, teatro della storica battaglia di Lepanto del 1571, evento a cui la storia di Marino è particolarmente legata. Il 4 ottobre 2008, ancora in concomitanza con i festeggiamenti per l'ottantaquattresima edizione della sagra dell'Uva, è stata ricevuta in aula consiliare una delegazione della cittadina spagnola gemellata di Paterna.
In data 22 maggio 2007 si è riunito a Palazzo Colonna un consiglio comunale aperto per dibattere sulla conservazione dell'Ospedale Generale Provinciale San Giuseppe, definito da tutti gli schieramenti politici e da tutte le associazioni locali come fondamentale per la città. Al consiglio comunale aperto hanno presenziato, oltre agli amministratori locali, il direttore generale della ASL RMH, Luciano Mingiacchi, il direttore sanitario Vittorio Amedeo Cicogna ed il direttore sanitario del polo ospedaliero Marino-Frascati, dottor Michele Di Paolo.
Il 10 dicembre 2008 è stata ricevuta presso Palazzo Colonna una delegazione di autorità della Sierra Leone formata dal vescovo di Makeni monsignor Giorgio Biguzzi, dal sindaco di Makeni Alhaji Andrew Kanu e dal presidente della Provincia del Nord nonché ministro degli Affari Interni del governo in carica. L'incontro, che ha visto la partecipazione del neo-insediato abate parroco della basilica di San Barnaba monsignor Pietro Massari, responsabile della missione della diocesi suburbicaria di Albano Laziale nel territorio della diocesi di Makeni, è stato seguito l'11 dicembre da una messa in basilica.
Il fronte orientale, prospiciente largo Lepanto, forse doveva essere il fronte principale del palazzo, almeno in un progetto iniziale. Si può anche pensare che questo fronte sia quello che doveva fungere da fondale a via Paolo Mercuri. Sicuramente, è possibile rintracciare nello stile di questo fronte un richiamo alla facciata di Palazzo Farnese a Roma, attualmente sede dell'ambasciata francese in Italia, progettato dallo stesso Antonio da Sangallo il Giovane.
La somiglianza sta prevalentemente nel portone a bugnato, oltre che nella fuga di finestre che tuttavia a Marino non presentano l'alternanza del timpano. Inoltre, il portale del palazzo di Marino, a bugne di grandezza alternata, non è perfettamente centrato ma decentrato verso destra.Davanti a questa facciata, fino al bombardamento anglo-americano del 2 febbraio 1944, era collocata la seicentesca fontana dei Quattro Mori: fu proprio il crollo di questa parte del palazzo addosso alla fontana che ne causò la rovina. Alla fine del 2008, pare che alcune parti in peperino originali del palazzo siano state rinvenute scavando nel sottosuolo della piazza.
Dal 1987 nei locali del palazzo prospicienti largo Palazzo Colonna ha trovato sistemazione l'associazione Pro Loco con i suoi archivi e la biblioteca di interesse locale "Girolamo Torquati". Dai locali in questione è possibile accedere al complesso delle grotte del palazzo, chne ospitano due percorsi espositivi: "In vita vitis", sul tema della vitivinicoltura, e "Memorie di guerra", che raccoglie cimeli degli sfollati nelle grotte durante la seconda guerra mondiale. Nel periodo natalizio inoltre vi si organizza un'esposizione temporanea di presepi.
Il fronte settentrionale, allo stato attuale fronte principale del palazzo, è prospiciente piazza della Repubblica ed è rivolto verso il rettifilo cinquecentesco di via Roma, principale arteria di accesso alla città provenendo da Roma. Probabilmente, la sistemazione di via Roma -fino al 1931 denominata ancora Strada Nuova- deve essere legata alla visita dell'imperatore Carlo V d'Asburgo a Roma nel 1532, e fu dunque curata da Ascanio I Colonna per essere poi ripresa da Marcantonio II Colonna tra il 1562 ed il 1577 e dal cardinale Ascanio Colonna attorno al 1584.La facciata si presenta con finestre bordate in peperino ad intervalli regolari: la sequenza è interrotta dal monumentale portone, decentrato, a cui si accede attraverso una scalea in peperino a due braccia. In corrispondenza del portone, sono collocati nell'ordine dal basso verso l'alto la finestra dell'aula consiliare, un grande orologio a muro ed un'essenziale torre campanaria. Nel 1566 la scalea dell'ingresso era stata già completata, ed era stato costruito l'orologio con la torre campanaria dotata di due campane, per la spesa complessiva di 211.70 scudi. Sopra al portone, è appeso lo stemma cittadino -raffigurante il cavaliere vessillifero-, in un dipinto del pittore Antonio Nardi (1995).Al centro della scalea c'è una nicchia, nella quale è collocata una colonna in marmo cipollino su un piedistallo antico, simbolo della famiglia Colonna ed ormai anche della città di Marino. La colonna, alta 206 centrimetri del diametro di 24 centimetri, è un reperto romano, rinvenuta in luogo ignoto nel territorio comunale: probabilmente apparteneva ad un edificio di modeste dimensioni risalente all'età imperiale. La base della colonna, anch'essa di età romana, alta 20 centimetri e larga 44 centrimetri, è in marmo bianco a grana fine, ma non se ne conosce il luogo di ritrovamento né la datazione. Il piedistallo che sorregge il tutto è un reperto di ignoto rinvenimento e di difficile datazione, in marmo bianco a grana fine e largo 47.5 centrimetri, alto 57.5 e profondo 47.5. Su un lato è stata aggiunta l'epigrafe moderna MOLE SUA STAT (letteralmente in lingua latina, "la sua mole sta, rimane"), motto della famiglia Colonna in riferimento alla colonna della nobile casata romana.
Alcuni locali situati sotto alla scalea dell'ingresso sono da alcuni anni adibiti a caserma della polizia municipale, che precedentemente aveva i suoi uffici al secondo piano del palazzo. Sul bastione che collega il fronte settentrionale a quello orientale, sono appese due targhe commemorative: una dedicata al musicista marinese Giacomo Carissimi, e l'altra al poeta Giuseppe Ungaretti, che soggiornò a Marino per un breve periodo tra gli anni venti e gli anni trenta del Novecento.
I fronti occidentale e meridionale rappresentano la parte incompiuta del palazzo: probabilmente nel progetto originario di Antonio da Sangallo il Giovane era infatti previsto almeno l'alzato del fronte occidentale, che secondo alcuni studiosi doveva essere addirittura il fronte principale. Per la facciata occidentale il progetto prevedeva un fronte terrazzato aperto verso sud-ovest, con visuale sul vallone della marana delle Pietrare e delle cave di peperino. Inoltre, in questi due lati mancanti dovevano essere collocate le stalle ed i locali per la servitù, non previsti nella parte messa in opera. Ad ogni modo, allo stato attuale i due fronti sono delimitati da largo Luigi Oberdan, da via Palazzo Colonna e da largo Palazzo Colonna, ed ospitano quelli che dovevano essere gli alloggiamenti per la servitù e le stalle, oggi riconvertiti in uffici comunali.
Dalla parte occidentale, in largo Luigi Oberdan si trovano le sedi dell'Associazione Nazionale Perseguitati Politici Antifascisti e dell'Associazione Nazionale Partigiani d'Italia, ed il tratto di mura in blocchetti di peperino probabilmente risalenti all'originaria fortificazione trecentesca della rocca Orsini, ma la cui progettazione è attribuita dalla tradizione alla mano dell'architetto Donato Bramante, chiamato dalla moglie di Fabrizio I Colonna Agnese di Montefeltro, feudataria di Marino tra il 1489 ed il 1523. Fino agli anni quaranta addossato alle mura c'era un fontanile pubblico, chiamato "di Gaudenzio" per ignoti motivi: attualmente l'area occupata dal fontanile è adibita a posteggio automobili. Il resto del fronte occidentale, nel cuore del rione Coste, è occupato da locali comunali, anticamente alloggi della servitù o stalle, ed oggi sede dell'ufficio protocollo e di altri servizi comunali.
Il piano terreno del palazzo è collocato allo stesso piano di calpestio del cortile interno, dunque circa nove metri più in alto rispetto al piano di calpestio di piazza della Repubblica: questo dislivello è colmato dalla summenzionata scalea a due braccia. La sala più notevole del piano terreno è l'atrio: in origine, in questo vasto ambiente erano collocati in origine i ritratti dai Papi, in seguito collocati nella sala dei Papi al primo piano ed oggi non più esistenti a causa del bombardamenti del 2 febbraio 1944. Giuseppe Tomassetti assicura di aver visto nell'atrio al piano terreno un camino colossale.Allo stato attuale, determinato dalla ricostruzione post-bellica terminata nel 1958, l'atrio è occupato in gran parte dall'ufficio informazioni del comune. Sono presenti inoltre due busti raffiguranti Michelangelo Buonarroti e Leonardo da Vinci e la lista completa dei sindaci di Marino. Nel resto del piano sono collocati l'ufficio servizi sociali, l'ufficio anagrafe, l'ufficio elettorale -quest'ultimo all'interno del bastione- ed altri servizi comunali.
Dal portone su piazza Lepanto, si accede ad un piano sottostante il piano terreno del palazzo, dove si trova la sala Lepanto, vasto ambiente adibito a sede di conferenze, convegni o incontri con la cittadinanza. In questi locali si trovano inoltre le sedi operative di diverse associazioni cittadine.
Si sale al piano nobile, ovvero al primo piano del palazzo, attraverso la scala a chiocciola realizzata dall'architetto Girolamo Rainaldi all'inizio del Seicento, e ricostruita abbastanza fedelmente negli anni cinquanta. Oltre ai numerosi uffici comunali, il piano ospita le sale di rappresentanza. La prima nell'ordine è l'anticamera dell'aula consiliare, vasta sala quadrata su cui affacciano cinque porte in peperino. Nell'anticamera sono collocati i busti di Vittoria Colonna e Zaccaria Negroni, ed un grande dipinto -400 x 200 centrimetri- del pittore marinese Stefano Piali, realizzato nel 2000 ed intitolato Il ritorno dalla battaglia di Lepanto, raffigurante appunto il ritorno di Marcantonio II Colonna dalla battaglia di Lepanto del 1571. L'aula consiliare, una delle più vaste dei Castelli Romani, corrisponde grossomodo alla sala del Trono pre-bellica: tuttavia è priva delle decorazione che abbellivano quest'ultima. La sala grande descritta da Giuseppe Tomassetti infatti era abbellita da affreschi di Jacopo Alessandro Calvi detto il Sordino e da una quadreria di opere di Taddeo Zuccari e Federico Zuccari, oltre che da pregiata mobilia in legno. Un'altra sala importante dal punto di vista artistico prima della distruzione del 1944 era la sala dei Papi, nella quale erano state trasferiti i ritratti dei Papi, come già citato sopra. In tutte questa sale, originariamente con volta a schifo, era presente lo stemma della famiglia Colonna al centro del soffitto.L'attuale decorazione dell'aula consiliare risale al 2001, ed è stata realizzata dal pittore di origini genzanesi Antoine Cesaroni. I vari riquadri degli affreschi raffigurano diversi scorci della città e del suo territorio, e diverse personalità legate a Marino.
Il cortile interno è stato definito solo durante gli interventi di Girolamo Rainaldi all'inizio del Seicento, con la costruzione del portico e della torre quadrangolare. Quest'ultima probabilmente era una struttura preesistente al palazzo, appartenente al complesso della rocca trecentesca.
All'interno del cortile sono raccolti diversi reperti archeologici sopravvissuti all'antico antiquarium comunale, come un frammento di rilievo com trofei in peperino risalente al I secolo a.C., un blocco di trabeazione del I secolo in marmo bianco a grana grossa con epigrafe rinvenuto in località Pantanelle facente riferimento a personaggi della gens Bellicia, un sarcofago di marmo bianco a grana grossa del III secolo, un blocco di trabeazione del IV secolo rinvenuto in località Costa Rotonda, e riferibile probabilmente ad un fondo di proprietà di Costantino I il Grande o dei suoi figli, la parte superiore di una bifora ogivale dell'XI secolo, probabilmente proveniente dalla ex-chiesa di Santa Lucia, sconsacrata nella seconda metà del Seicento ed oggi sede del Museo Civico Umberto Mastroianni. Inoltre, nel Seicento venne riutilizzata come cornice di una finestra al piano terra della torre quadrangolare una cornice in marmo bianco a grana fine probabilmentene risalente al I secolo, su cui venne montato lo stemma di Filippo I Colonna e di sua moglie Lucrezia Tomacelli.
Fra i monumenti moderni, oltre ad un busto di Leone Ciprelli, un monumento in ricordo della conferenza sull'impegno delle popolazioni europee per la distensione e la pace tenutasi a Palazzo Colonna il 2 marzo 1980, con la partecipazione della autorità comunali e dei rappresentanti dei comuni gemellati.
Girolamo Torquati, Studi storico-archeologici sulla città e sul territorio di Marino, Marino, Comune di Marino, 1987, ISBN non esistente.
Giuseppe Tomassetti, Francesco Tomassetti, La Campagna Romana antica, medioevale e moderna, Torino, Loescher, 1910, vol. I, ed. Ia, ISBN 88-271-1612-5.
Giovanna Cappelli, La raccolta archeologica di Palazzo Colonna a Marino, Marino, Cassa Rurale ed Artigiana San Barnaba di Marino, 1989, ISBN non esistente.
Mara Montagnani, Il Palazzo Colonna di Marino, Castelli Romani, marzo-aprile 2000, XL, 2, 40-51.
Maurizio Canestri (a cura di), Marino è Città, Marino, Comune di Marino, 2006, ISBN non esistente.
Ugo Onorati, La Sagra dell'Uva di Marino, Marino, Comune di Marino, 2004, ISBN non esistente.

Il palazzo del Conservatorio dello Spirito Santo è uno storico palazzo di Napoli situato lungo via Toledo, nel quartiere Montecalvario. Un tempo l'edificio era annesso alla basilica dello Spirito Santo.
Costruito a metà del XVI secolo per ospitare le fanciulle povere, venne più volte rimaneggiato. Nel 1590 vi fu istituita una cassa depositi e nel 1629 una cassa dei pegni.
In stile barocco sono il portale monumentale e la parte prospiciente sul cortile; il resto venne ricostruito nel 1960 da Marcello Canino.

Il palazzo dello Spedale è un edificio situato nel centro storico di Castiglione della Pescaia. La sua ubicazione è all'interno della cinta muraria, in via dell'Ospedale, nei pressi della porta attigua alla chiesa di San Giovanni Battista.
Il complesso architettonico sorse all'inizio del Seicento come struttura assistenziale di riferimento per il centro storico cittadino. Nel corso dei secoli successivi, l'edificio ha subito vari interventi di ristrutturazione che lo hanno rimaneggiato fino alle attuali dimensioni. Le funzioni assistenziali sono tuttavia proseguite fino ai giorni nostri, essendo stato adibito a casa di riposo.
Il palazzo dello Spedale si presenta come una semplice struttura architettonica a pianta rettangolare, con il prospetto principale che si articola su due livelli affacciandosi su via dell'Ospedale, mentre la facciata opposta sul lato orientale e il lato corto settentrionale si sviluppano su tre livelli per adattarsi al dislivello del terreno su cui sorge l'intero complesso.
Lungo i vari livelli si aprono finestre di forma quadrangolare, mentre al pian terreno della facciata principale si aprono alcuni portoni d'ingresso architravati di forma rettangolare.
 Il palazzo dello Spedale sul sito della Soprintendenza di Siena e Grosseto: comune di Castiglione della Pescaia -> catalogo n. 00494312, su sbap-soprintendenza-siena-catalogo.it.
Il Palazzo di Rundāle (in lettone: Rundāles pils; in tedesco: Schloss Ruhental, anche Ruhenthal o Ruhendahl) è un grande palazzo barocco situato a Pilsrundāle, nei pressi di Bauska, nella regione storica della Semgallia in Lettonia. Fu residenza estiva dei duchi di Curlandia.
Il Palazzo di Rundāle venne costruito negli anni dal 1736 al 1740 su disegno dell'architetto italiano Bartolomeo Rastrelli come residenza estiva del duca di Curlandia, Ernst Johann von Biron (Bühren). Le decorazioni interne rococò, aggiunte in seguito (1763-1768), sono opera dello stesso Rastrelli, che è noto per aver progettato il Palazzo d'Inverno a San Pietroburgo.
In seguito all'inglobamento della Curlandia nell'Impero Russo (1795), Caterina la Grande regalò il palazzo al proprio amante, il principe Platon Zubov, che vi si stabilì col fratello minore Valerian. Alla morte di quest'ultimo la vedova sposò il conte Šuvalov, la cui famiglia mantenne il possesso del palazzo fino alla Rivoluzione Russa del 1917. Durante la campagna di Russia di Napoleone nel 1812, il palazzo venne utilizzato come ospedale per l'esercito francese e molti dei soldati che morirono in questo luogo vennero sepolti nel parco del palazzo, dove oggi un monumento eretto nell'Ottocento li ricorda.
Durante la prima guerra mondiale il palazzo fu danneggiato, mentre in seguito alla riforma agraria lettone divenne proprietà dello Stato. Negli anni Venti il palazzo venne convertito a scuola con abitazioni, finché nel 1933 passò in mano al Museo Storico Lettone e poté finalmente essere restaurato tra il 1965 ed il 1977, anche se i lavori si protrassero anche internamente sino al 1992.
Il Palazzo di Rundāle è raggiungibile da Bauska in pullman ed è una delle maggiori destinazioni turistiche della Lettonia. È utilizzato anche come palazzo di rappresentanza in occasione di visite ufficiali, ma per tutto l'anno è visitabile assieme al suo vasto parco.

Il Palazzo Ducale di Genova (in ligure Paxo /ˈpaːʒu/, contrazione dell'antico termine Paraxo /paˈɹaːʒu/) è uno dei principali edifici storici e musei del capoluogo ligure, già sede del dogato dell'antica Repubblica.
Lasciato in abbandono per lungo tempo e adibito a sede degli uffici giudiziari prima della costruzione negli anni settanta del nuovo palazzo di giustizia di Portoria, ha visto completare il suo restauro in occasione delle "Colombiadi" del 1992, con cui vennero commemorati Cristoforo Colombo e il cinquecentenario della scoperta dell'America.
Ospita al piano nobile importanti mostre d'arte, dibattiti e convegni (organizzati nelle sale affrescate del Maggior e del Minor Consiglio) e, nei cortili e porticati, negozi e punti di ristoro.
Il palazzo è gestito dalla fondazione "Genova Palazzo Ducale Fondazione per la Cultura" che ha suddiviso gli spazi in molteplici funzioni. Al suo interno si possono verificare eventi anche contemporaneamente in spazi dedicati. All'interno del palazzo si trovano anche le sedi di molte associazioni culturali. 
Nel 2001 vi si sono riuniti a congresso i capi di Stato e di governo convenuti a Genova per il G8.
La costruzione del Palazzo Ducale ha inizio alla fine del XIII secolo quando, in seguito alle vittoria contro Pisa (nel 1284 alla Meloria) e contro Venezia (nel 1298 a Curzola), Genova vedeva accrescere la propria potenza militare ed economica nel Mediterraneo. A quel tempo la città era organizzata in base alla Compagna Communis, che provvedeva alla nomina dei capitani del Popolo. Fino al 1291 però i capitani e gli altri rappresentanti del Comune non disponevano di una sede propria ma erano ospitati nel Palazzo arcivescovile o in vicine abitazioni private appartenenti alle famiglie Doria e Fieschi.Nel 1291 i capitani del Popolo Corrado Doria e Oberto Spinola acquistarono gli edifici di proprietà dei Doria che si affacciavano sulle odierne salita dell'Arcivescovado e via Tommaso Reggio e tre anni più tardi fu acquistato anche l'adiacente palazzo di Alberto Fieschi, dotato di una torre in seguito detta "Grimaldina", già utilizzato come sede dai capitani del Popolo a partire dal 1272 a causa dell'esilio dell'aristocratico. L'accorpamento portò alla realizzazione del palazzo degli abati, del quale è visibile parte del loggiato su via Tommaso Reggio.Non esistono testimonianze iconografiche precise dell'aspetto che doveva avere il palazzo in quel periodo, ma secondo la ricostruzione di Orlando Grosso, che ne curò il restauro negli anni trenta del XX secolo, doveva avere una pianta trapezoidale, con il lato sud verso via Tommaso Reggio lungo 44 metri, il lato nord di 50, il lato ovest su salita dell'Arcivescovado di 20 metri e il lato a est di 36 metri. Doveva avere un'altezza complessiva di circa 25 metri suddivisa su tre piani, di cui il piano terra ospitava un porticato mentre sui piani superiori si aprivano delle quadrifore. Al centro del prospetto sud si innalzava la torre Grimaldina di sei piani di altezza.
Il palazzo, che con la nomina nel 1339 del primo doge genovese Simone Boccanegra aveva assunto il nome di "ducale", subì una serie di trasformazioni a partire dalla seconda metà del XIV secolo per volere del doge Antoniotto Adorno. L'edificio venne ingrandito con l'aggiunta di nuovi corpi di fabbrica a est, a formare una sorta di "C" intorno all'odierna piazza Matteotti, e a nord, fino a occupare uno spazio corrispondente all'attuale corpo centrale. Gli interventi voluti dall'Adorno non variarono l'accesso principale del palazzo, che continuò a essere mantenuto su via Tommaso Reggio.Una nuova importante trasformazione ebbe luogo verso la metà del secolo successivo con la costruzione della cosiddetta "cortina", un corpo di fabbrica destinato a ospitare la guarnigione che collegava le ali a est e a ovest di piazza Matteotti, di fatto trasformando la piazza in un cortile fortificato e rendendo il palazzo una sorta di cittadella del potere isolata dal resto della città. Non si conosce con esattezza la data di realizzazione della cortina, ma la nomina nel 1470 di un "capitano della porta di palazzo" fa pensare che a quel tempo la sua costruzione fosse terminata. Con la realizzazione della nuova ala infatti venne chiuso l'accesso da via Tommaso Reggio e il nuovo ingresso venne posto al centro della nuova costruzione.
Nel XVI secolo le riforme volute da Andrea Doria avevano modificato la struttura politica della città, che era allora governata da un Maggior Consiglio di quattrocento senatori e da un Minor Consiglio, mentre il doge non era più eletto a vita ma restava in carica solo due anni. Il desiderio di disporre di una sede che rispecchiasse il prestigio e l'organizzazione gerarchica della signoria, unitamente all'esigenza di una fortezza che mantenesse il governo al riparo da intrighi e colpi di stato, portarono il senato ad affidare nel 1591 all'architetto Andrea Ceresola - detto "il Vannone" - l'incarico di ristrutturare completamente il palazzo.Il Vannone collegò e trasformò l'insieme di edifici medievali e di eterogenei corpi di fabbrica costruiti in epoche successive in un palazzo-fortezza in stile manierista. A lui si deve la realizzazione del grande cortile del piano terra, coperto da una volta a padiglione e su cui si aprono due cortili porticati, e l'imponente scalone che conduce al piano superiore dove si trovavano gli ambienti di rappresentanza, il salone del Maggior Consiglio e quello del Minor Consiglio e gli appartamenti del doge. Ingrandì inoltre la cortina che chiudeva piazza Matteotti e presidiava l'accesso al palazzo, innalzandola fino a tre piani di altezza e dotandola sul lato interno di un loggiato che doveva avere la duplice funzione di svago per i soldati della guarnigione e di tribuna per gli spettatori che da lì potevano assistere alle cerimonie e alle manifestazioni che avevano luogo nel cortile del palazzo.Nell'anno 1700 fu indetto un importante concorso per le decorazioni delle sale del Maggiore e Minor consiglio, finanziate dalla famiglia dei marchesi Giustiniani, cui parteciparono i maggiori pittori genovesi dell'epoca, Domenico e Paolo Girolamo Piola, Lorenzo De Ferrari, Domenico Parodi, cui tuttavia furono preferiti il bolognese Marcantonio Franceschini e il napoletano Francesco Solimena.
Nuovi importanti lavori di trasformazione ebbero luogo nel 1778, dopo che il 3 novembre dell'anno precedente un violento incendio aveva distrutto gran parte del corpo centrale dell'edificio, del quale si erano salvati solo l'atrio al piano terra e lo scalone che conduce al piano nobile.Per la ricostruzione fu rapidamente bandito un concorso, al quale furono invitati a partecipare Giacomo Maria Gaggini, Gregorio Petondi ed Emanuele Andrea Tagliafichi, tra i più noti architetti attivi a Genova in quegli anni. Il concorso fu però vinto dall'architetto ticinese Simone Cantoni, convinto a partecipare dal fratello Gaetano, che ideò una facciata marmorea che rappresenta uno dei primi esempi di stile neoclassico a Genova. I lavori di ricostruzione ebbero luogo tra il 1778 e il 1783 sotto la supervisione di Gaetano Cantoni e oltre alla facciata riguardarono il rifacimento in stile neoclassico dei saloni del Maggior e del Minor Consiglio, le cui coperture in legno erano state danneggiate dall'incendio. Le nuove coperture furono realizzate in mattoni, al fine di metterle al riparo da eventuali nuovi incendi.
Il 1815, con l'annessione di Genova e della Liguria al Regno di Sardegna, segnò la fine della Repubblica di Genova e il palazzo perse la sua funzione di sede del governo e i suoi locali furono utilizzati come aule giudiziarie, uffici e archivi come nuova sede della magistratura, ruolo che continuò a mantenere fino al 1975.Negli anni quaranta dello stesso secolo, nel corso dei lavori di rifacimento di via San Lorenzo, fu demolita la cortina che chiudeva la piazza d'armi del palazzo e la facciata di Simone Cantoni fu resa visibile alla città. Alcuni anni dopo, nel 1861, l'ingegnere del genio civile Ignazio Gardella senior lavorò alla ristrutturazione delle ali laterali che circondavano piazza Matteotti, ampliando e rettificando l'ala a ovest e ricostruendo le facciate dei due edifici.
Una nuova campagna di restauri ebbe luogo nei primi decenni del XX secolo a opera di Orlando Grosso. I suoi interventi più rilevanti riguardarono i prospetti su via Tommaso Reggio, dove furono riportati alla luce, seguendo la politica neomedievalista in vigore all'epoca, la loggia degli abati e altri resti degli edifici medievali che erano stati coperti da una lineare facciata manierista dal Vannone, e la facciata su piazza De Ferrari, che venne completamente ristrutturata e ridipinta.Nel 1942 il palazzo venne parzialmente danneggiato, in particolare tra il corpo centrale e l'ala a ovest, durante uno dei bombardamenti della città effettuato dagli Alleati durante la seconda guerra mondiale.
Il palazzo è stato oggetto di un completo intervento di restauro, conclusosi nel 1992 in occasione delle "Colombiadi", a cura dell'architetto genovese Giovanni Spalla. Tale restauro ha cercato di valorizzare le architetture cinquecentesche del Vannone, come l'atrio voltato, e allo stesso tempo di conservare gli interventi preesistenti che facessero parte della storia dell'edificio, come il prospetto su piazza De Ferrari e i reperti medievali riportati alla luce da Orlando Grosso modificando la struttura vannoniana.In seguito al restauro, il palazzo è stato aperto al pubblico e adibito a museo e palazzo della cultura. A partire dall'8 febbraio 2008 il palazzo è gestito dalla "Genova Palazzo Ducale Fondazione per la Cultura". Oltre ad alcune attività commerciali ospita periodicamente manifestazioni, conferenze e importanti mostre d'arte.Nel 2001 nel Palazzo Ducale si sono tenute le riunioni del vertice del G8 di Genova.
Nato dall'aggregazione di una serie di edifici medievali e ingrandito nel corso dei secoli con la costruzione di nuovi corpi di fabbrica, il palazzo presenta una pianta irregolare che copre un'estensione complessiva di circa trentacinquemila metri quadrati e uno stile eterogeneo tra le diverse facciate. È situato al limitare del centro storico sulla sommità della collina di San Domenico, a pochi passi dalla cattedrale di San Lorenzo e dal palazzo della curia arcivescovile, ed è possibile accedervi attraverso l'ingresso principale su piazza Matteotti, su cui si apre la facciata neoclassica di Simone Cantoni, o attraverso gli ingressi su piazza De Ferrari a est.
I corpi più antichi del palazzo sono quelli del lato occidentale che si affacciano su via Tommaso Reggio e su salita dell'Arcivescovado e che costituivano il palazzo degli abati e il palazzo di Alberto Fieschi, con annessa la torre Grimaldina. Degli edifici medievali sono visibili, sul prospetto verso via Tommaso Reggio, le arcate a sesto acuto della loggia del palazzo degli abati e di Palazzo Fieschi. Tali arcate si trovano a circa due metri di altezza rispetto al piano stradale, a causa dell'abbassamento del suolo realizzato nel XIX secolo per consentire il raccordo con via San Lorenzo, e furono ricostruite da Orlando Grosso durante l'intervento del restauro da lui eseguito nel 1935. In precedenza il prospetto su via Tommaso Reggio presentava invece una facciata manierista realizzata dal Vannone nel XVI secolo, parzialmente demolita da Orlando Grosso per recuperare le sottostanti architetture medievali secondo i canoni restaurativi dell'epoca. I lavori di Grosso hanno anche comportato importanti lavori di consolidamento delle stanze interne, necessari in seguito all'indebolimento della facciata, e l'apertura di quadrifore in parte cieche in quanto non combacianti con le strutture interne.In corrispondenza dell'intersezione tra via Tommaso Reggio e la salita dell'Arcivescovado è possibile notare due piccoli ponti sospesi, chiamati "pontini", che avevano la funzione di collegare gli appartamenti del doge del Palazzo Ducale con il palazzetto criminale e con la cattedrale, in modo che il doge e gli altri funzionari del palazzo potessero spostarsi senza bisogno di scendere in strada.
I prospetti su salita dell'Arcivescovado e su salita del Fondaco, rispettivamente a ovest e a nord del palazzo, conservano in gran parte le caratteristiche manieriste dei lavori eseguiti alla fine del XVI secolo dal Vannone. Essi presentano un'alta facciata liscia, priva di decorazioni e ricoperta da un intonaco chiaro, sulla quale si apre una serie di finestre, quasi tutte di forma rettangolare, osservando le quali è possibile ritrovare facilmente la posizione delle stanze interne. A metà del prospetto su salita del Fondaco si trovano tre ampie finestre ad arco, che individuano il pianerottolo in cima alla prima rampa delle scale che conducono al piano nobile. Ai lati di queste e a un'altezza maggiore altri finestroni ad arco si trovano in corrispondenza dei pianerottoli tra le seconde e le terze rampe dello scalone.
Il prospetto che si affaccia su piazza De Ferrari subì importanti modifiche durante i lavori di restauro eseguiti da Orlando Grosso nei primi decenni del XX secolo. Prima dei lavori di Grosso essa doveva presentarsi come una facciata liscia intonacata, sulla quale erano visibili tracce di affreschi seicenteschi. Grosso rielaborò la facciata in stile classicista, regolarizzando le aperture e inserendole all'interno di uno schema di colonne e altri elementi architettonici dipinti. Furono inoltre aperte tre porte per collegare la piazza con il porticato interno del palazzo.La facciata, dipinta nel 1938, risultava in gran parte dilavata al momento del restauro del 1992. Durante tale restauro è stata ripristinata la decorazione di Grosso, spostando però verso l'alto le tre porte in modo da renderle alla stessa quota del cortile interno sul quale si affacciano. La facciata è organizzata su due livelli, scanditi da una decorazione pittorica. Al piano terra si trovano, oltre alle tre aperture sopracitate, sopraelevate rispetto alla piazza e raggiungibili tramite una breve scalinata, una serie di finestroni, sormontati ognuno da una finestrella. Il livello superiore riprende lo schema del piano terra, con una nuova serie di finestroni e di finestrelle.
Il prospetto sud-ovest del corpo centrale, che si apre su piazza Matteotti, presenta l'imponente facciata neoclassica ideata da Simone Cantoni in seguito all'incendio del 1777. Benché questo prospetto abbia rappresentato per secoli l'accesso principale al palazzo fino al 1834, esso era nascosto alla vista dalla cortina che chiudeva la piazza e iniziò ad affacciarsi verso la città solo in seguito al suo abbattimento.Un visitatore del 1818 descrive in questo modo l'impressione che si ha della facciata dopo aver oltrepassato la cortina ed essere entrati nella piazza d'armi interna:
La facciata cantoniana è organizzata in altezza su tre livelli e presenta una rigida simmetria rispetto all'asse verticale che attraversa il portone d'accesso, accentuata dalla bicromia degli elementi in marmo e di quelli in stucco lucido.Al livello inferiore sopra uno zoccolo di pietra rosa di Verezzi si alzano otto coppie di colonne sporgenti rispetto alla parete in finto bugnato realizzato in stucco lucido. Tra le colonne si aprono sei grandi finestre sormontate da altrettante finestrelle, che forniscono luce all'atrio interno, e al centro un imponente portone arcuato dotato di due ante ferrate chiodate. I caratteristici battiporta a forma di tritone furono rubati nel 1980 e sono stati sostituiti da copie.Conduce verso l'ingresso una rampa d'accesso composta da una gradinata centrale in marmo, posta in asse con il portone, e da due rampe laterali in pietra e mattoni, chiuse sul lato esterno da una balaustra, che danno l'idea di racchiudere la gradinata al centro. Ai lati della scala marmorea si trovano due grandi basamenti in marmo che un tempo ospitavano due monumentali statue di Andrea Doria e di suo nipote Giovanni Andrea Doria. Le statue, realizzate rispettivamente da Giovanni Montorsoli nel 1540 e da Taddeo Carlone nel 1601, furono abbattute durante i moti del 1797 e dopo un restauro nel 2010 sono state ricollocate in cima alla prima rampa dello scalone che dall'atrio conduce al piano nobile. Sul basamento a ovest è stata collocata una lapide per ricordare lo studente greco Kōstas Geōrgakīs che si uccise davanti al palazzo nel 1970 per protestare contro l'allora situazione politica greca.
Il secondo livello orizzontale della facciata, corrispondente al piano nobile, è separato dal primo livello da un fregio e una cornice in marmo sormontati da una balaustra sempre in marmo e riprende gli elementi del livello inferiore, con le otto coppie di colonne sporgenti e le pareti in finto bugnato, il cui colore e profondità sono meno accentuati che nel piano inferiore per un migliore effetto prospettico. Nel progetto di Cantoni la serie di colonne doveva avere la duplice funzione di decorazione della facciata e di contrafforti per le strutture interne. Tra le colonne si aprono sette ampie finestre, le tre centrali sormontate da una finestrella cieca.Il terzo livello, nuovamente separato dal precedente da fregio, cornice e balaustra in marmo, presenta in corrispondenza delle colonne inferiori una serie di otto lesene dotate di nicchie che ospitano altrettante statue e sormontate da gruppi scultorei al centro dei quali, in asse con il portone di ingresso, spicca lo stemma di Genova.
Le due ali che racchiudono a est e a ovest piazza Matteotti furono ristrutturate nel 1861 dall'ingegnere Ignazio Gardella senior, in seguito alla demolizione della cortina che chiudeva il lato meridionale del palazzo. I prospetti di testa delle due ali furono ricostruiti a imitazione della facciata del Cantoni, con un ampio zoccolo al di sopra dei quali si innalzano due ordini di colonne sporgenti, tra le quali spiccano le finestre e la parete in finto bugnato, mentre i prospetti laterali della ali verso piazza Matteotti sono semplicemente intonacati.
La torre Grimaldina, nel Trecento chiamata "torre del popolo" si innalza al di sopra della loggia degli abati, sul prospetto che affaccia su via Tommaso Reggio. La sua datazione precisa è incerta: secondo Orlando Grosso, che la ristrutturò agli inizi del XX secolo riportandola al suo probabile aspetto Trecentesco, la sua costruzione sarebbe compresa tra il 1298 e poco oltre il 1307; altri storici, come il Poggi, ipotizzano che si trattasse di una delle torri di difesa della cinta muraria del X secolo. Probabilmente la torre fu innalzata prima del 1291 e faceva già parte del palazzo Fieschi quando questo venne acquisito come sede dei capitani del Popolo nel 1294. Il nome Grimaldina potrebbe derivare dal nome di una delle celle che si trovavano al suo interno.La torre è composta da sette piani, i quattro inferiori compresi all'interno di palazzo Fieschi mentre i tre superiori si innalzano al di sopra del palazzo. Il primo piano presenta il bugnato che ricopre tutto il livello inferiore del palazzo Fieschi e una recente finestra rettangolare. Il secondo piano, analogamente al resto del palazzo, mostra una decorazione a strisce bianche e nere e il medesimo motivo è ripreso al piano superiore. A questi due livelli si apre, sul prospetto su via Tommaso Reggio, una quadrifora, mentre il quarto piano, in mattoni a vista come i successivi, presenta una trifora. A partire dalla metà del quinto piano, sul quale si apre una monofora, la torre risulta libera dalla struttura del palazzo. Il sesto piano, mostra una grande monofora sul prospetto di via Tommaso Reggio e sugli altri tre lati una bifora. Esso è coronato da tre serie di archetti pensili risalenti al 1539, che separano la costruzione medievale dall'ultimo piano, innalzato agli inizi del XVII secolo. Fin dal Medioevo l'ultimo piano della torre ospitava una cella campanaria e diverse campane si susseguirono fino al 1941, quando durante la seconda guerra mondiale quella presente venne fusa per realizzare cannoni. Nel 1980 una nuova campana è stata realizzata e installata in cima alla torre a cura dell'Associazione A Compagna, come ricorda una lapide posta alla base della torre.
Il principale ingresso verso l'interno del palazzo è rappresentato dal grande portone che si affaccia su piazza Matteotti e conduce all'atrio porticato realizzato dal Vannone. Da esso è possibile salire lo scalone in marmo che conduce al piano superiore o raggiungere a ovest il sistema di rampe che collega tutti i piani dell'edificio. Questa struttura, denominata "strada appesa", è stata progettata dall'architetto Giovanni Spalla durante il restauro nel 1992 e collocata negli ambienti danneggiati durante i bombardamenti del 1942. Essa si presenta come una scala elicoidale in acciaio sorretta da un sistema di tiranti collegato a una trave reticolare e si sviluppa lungo tutti i quaranta metri di altezza dell'edificio permettendo l'accesso ai vari livelli, dal piano interrato della cisterna maggiore fino alle carceri e alla torre Grimaldina.
Scendendo lungo la "strada appesa" si raggiungono i due livelli inferiori del palazzo, posti al di sotto del piano dell'atrio voltato. Il più profondo dei due livelli prende il nome dalla "cisterna maggiore", l'ambiente più notevole di questo piano recuperato durante il restauro del 1992. Si tratta di un'ampia sala, posta in corrispondenza del cortile maggiore del piano terra, sormontata da volte a crociera che poggiano su otto pilastri in pietra. Originariamente era la maggiore delle tre cisterne d'acqua del palazzo, disposta in modo da raccogliere le acque del soprastante cortile maggiore, e insieme alle cisterne poste sotto il cortile minore e sotto la piazza d'armi doveva garantire l'approvvigionamento idrico del palazzo in caso di assedio. Il restauro di questo ambiente e degli altri locali del piano ha anche permesso alcune importanti scoperte archeologiche sulla storia del palazzo, come resti di edifici medievali inglobati nella mura del palazzo cinquecentesco e le fondamenta di un grande torrione bassomedievale del quale si ignorava l'esistenza.Salendo di un piano ci si trova al livello di piazza Matteotti e nel piano al di sotto dell'atrio e dei porticati. Si trovano qui le stanze dell'antico palazzo del Comune e del palazzo degli abati, del quale sono visibili le arcate della loggia da salita dell'Arcivescovado. In corrispondenza della sottostante cisterna maggiore e proprio al di sotto del cortile maggiore si trova la "sala del monizioniere", un'ampia sala con volta a crociera sorretta da otto pilastri in pietra, realizzati in corrispondenza dei pilastri del piano sottostante. I pilastri sono sormontati da capitelli di diversa forma, che il Vannone riutilizzò recuperando il materiale proveniente dalla demolizione delle strutture medievali. Questo locale era in origine utilizzato come magazzino non solo per armi e munizioni, da cui deriva il suo nome, ma anche per olio, vino, legname, come stalla e come rimessa per lettighe e portantine.A fianco della sala del monizioniere e al di sotto dell'atrio voltato si trovano le stanze del sottoporticato, anch'esse voltate a crociera e sorrette da pilastri in pietra. Come la sala precedente questi spazi erano in origine utilizzati come magazzino per tutto ciò che poteva essere utile per garantire l'autonomia del palazzo in caso di assedio e in seguito al restauro del 1992 sono utilizzati come spazi espositivi per mostre e manifestazioni. I locali sono raggiungibili, oltre che tramite la "strada appesa", attraverso delle porte che aprono direttamente su piazza Matteotti.
L'ambiente più notevole del piano terra è il grande atrio voltato, realizzato dal Vannone alla fine del XVI secolo, sotto il quale ci si ritrova dopo aver varcato il grande portone che affaccia su piazza Matteotti. Si tratta di uno spazio di 43 metri di lunghezza e 17 di larghezza, coperto da una volta a padiglione intonacata di bianco sorretta alle estremità da una fila di quattro colonne che rimanda l'idea di una vela gonfiata dal vento.Per sostenere la volta il Vannone utilizzò un'intelaiatura di tiranti in ferro, invisibile ai visitatori in quanto coperta dai mattoni, costituita da « un'asta orizzontale tangente al colmo dell'estradosso e da due aste diagonali di irrigidimento fissate all'imposta della volta ». Questa tecnica delle "chiavi nascoste" fu utilizzata dal Vannone anche in altri ambienti del palazzo.
A est e a ovest l'atrio voltato è affiancato da due cortili a cielo aperto, denominati rispettivamente cortile minore e cortile maggiore, realizzanti anch'essi in stile manierista dal Vannone.
Il cortile maggiore, a ovest, è situato al di sopra della cisterna maggiore e della sala del monizioniere, ricalcandone la forma e le dimensioni, ed è circondato su tre lati da un porticato voltato a botte sorretto da una serie di colonne terminanti con capitelli di ordine dorico. Agli angoli del porticato è presente un sistema di tre colonne collegate tra loro da un architrave che sorregge la soprastante volta a botte. Il restauro del 1992 ha portato alla luce, alle spalle delle colonne d'angolo, una serie di nicchie ad abside che erano state murate nel corso dei secoli. Al piano superiore è presente un loggiato che riprende la struttura del porticato sottostante, comprese le nicchie e le colonne architravate negli angoli, con la differenza che le colonne terminano con capitelli ionici anziché dorici.
Il cortile minore, a est, di forma quadrata, è a sua volta circondato su quattro lati da un porticato sorretto da colonne doriche, le quali formano con quelle dell'atrio voltato e del cortile maggiore, poste in asse le une con le altre, un effetto prospettico di particolare impatto.
Durante il restauro del 1992 il piano di calpestìo del cortile è stato traslato verso l'alto, in modo da riportarlo allo stesso livello del resto del piano terra. Ciò ha comportato l'eliminazione di alcuni gradini inseriti da Orlando Grosso nel 1935, quando furono aperte le tre porte che collegano direttamente questo ambiente con piazza De Ferrari e ha permesso la ricostruzione delle volte del deambulatorio della cisterna sottostante, che erano state demolite durante i lavori di realizzazione delle nuove aperture. Le aperture verso piazza De Ferrari sono a loro volta state traslate verso l'alto ed esternamente è stata realizzata una scalinata di raccordo con il livello della piazza.La pavimentazione dei due cortili, ricostruita durante il restauro sulla base di tracce della pavimentazione originale vannoniana, è formata da una griglia di lastre di pietra di Finale che collegano tra di loro le colonne del porticato, entro la quale sono racchiusi dei campi in mattoni in cotto disposti a lisca di pesce. La pavimentazione dell'atrio voltato è stata ricostruita recuperando parte della pavimentazione precedente in ardesia e alternandola a mattoni in cotto realizzando un motivo geometrico che riprendesse quello della volta soprastante. Tra le colonne del cortile maggiore è possibile notare dei lucernai che permettono alla luce solare di raggiungere la sottostante sala del monizioniere.In origine gli ambienti dell'atrio e dei cortili erano utilizzati sia come elemento del percorso cerimoniale che partiva dalla "cortina" che chiudeva la piazza e terminava con lo scalone che conduce al piano nobile, sia come luogo di incontro per trattative politiche e incontri burocratici. Nelle stanze intorno ai cortili si trovavano gli uffici di diverse magistrature della Repubblica genovese, come la Magistratura degli Inquisitori di Stato o il Corpo di Città. I cittadini avevano anche la possibilità di presentare delle denunce anonime depositando un biglietto in una buca ancora visibile nel porticato del cortile minore.La riapertura al pubblico del palazzo dopo il restauro ha cercato di restituire all'atrio voltato la sua funzione originaria di piazza coperta, utilizzando gli spazi intorno a esso per attività commerciali e culturali, come la biglietteria del palazzo, due librerie, un caffè, una sede della Società ligure di storia patria dotata di una ricca biblioteca specializzata e alcuni laboratori didattici.
Al centro dell'atrio voltato, di fronte al portone d'ingresso, parte lo scalone dogale che conduce al piano superiore. Lo scalone, opera del Vannone, è composto da una prima rampa di scalini di marmo larghi e bassi che, una volta raggiunto il ballatoio, si divide in due rampe simmetriche che conducono al corpo est e al corpo ovest del palazzo.
Sul ballatoio in cima alla prima rampa dello scalone sono state collocate le statue di Andrea Doria e di Giovanni Andrea Doria che in origine si trovavano sui due piedistalli ai lati della scalinata di ingresso al palazzo su piazza Matteotti.
La rampa di destra conduce al loggiato posto sopra il cortile minore, del quale riprende la forma e la posizione delle colonne le quali, come nel caso del loggiato sopra il cortile maggiore, terminano con capitelli ionici anziché dorici. Da qui si può accedere allo spazio un tempo occupato dalla sala d'armi, posta lungo l'ala est del palazzo. Questi ambienti erano uniti alla cortina che chiudeva la piazza ed erano inoltre collegati alla vicina chiesa del Gesù tramite un pontino aereo, abbattuto durante i moti del 1848. Con l'annessione della città al Regno di Sardegna l'armeria venne trasformata in sale riunioni, andate distrutte durante i bombardamenti del 1944. In seguito al restauro del 1992 gli spazi ospitano le sale dell'Archivio Storico del Comune di Genova.In cima alla rampa di scale di destra si trova un maestoso stemma della Repubblica di Genova, opera di Domenico Fiasella, come conferma una ricevuta di pagamento datata 1638. A Fiasella è attribuito anche l'affresco raffigurante La Vergine con i Santi Giovanni Battista, Giorgio e Bernardo che intercedono presso la Trinità per la città di Genova che si trova in cima alla rampa di sinistra dello scalone. Questo secondo affresco fu commissionato intorno al 1630 come ringraziamento per la vittoria del 1625 di Genova contro il ducato di Savoia ed è visibile solo mentre si scende lungo lo scalone.Giunti in cima alla rampa di sinistra si raggiunge il loggiato posto sopra il cortile maggiore, sul quale si aprono quelli che erano gli ambienti più prestigiosi del palazzo: i saloni del Maggior Consiglio e del Minor Consiglio, gli appartamenti del doge e la cappella dogale.
I lati nord e ovest del piano nobile, tutto intorno al loggiato, sono occupati dalle stanze dell'appartamento dogale. A partire dal 1528, con l'introduzione del mandato biennale, i dogi erano infatti obbligati a dimorare all'interno del palazzo per l'intero periodo della propria carica. L'appartamento tardo cinquecentesco è composto da una serie di stanze comunicanti una con l'altra in successione, riccamente decorate in stile rococò nelle prime sale e neoclassico in quelle successive.La prima sala, sul lato nord vicina all'arrivo dello scalone, è decorata con tappezzerie originali in carta stampata. Sulla parete di sinistra era presente una porta, in seguito murata, che conduceva a una scala tramite cui raggiungere il piano ammezzato sottostante. In quei locali, che si sviluppano lungo i lati a nord, ovest e sud del cortile maggiore, si trovavano altre stanze dell'appartamento del doge, considerate più intime e più confortevoli durante i mesi più caldi o più rigidi grazie alle spesse pareti; vi si trovavano inoltre le cucine e gli alloggi del personale di servizio del palazzo, come l'armaiolo, il guardiano della torre, gli uscieri e i portaordini. In seguito al restauro del 1992 nel mezzanino, raggiungibile anche tramite la "strada appesa", sono stati collocati alcuni uffici del Comune di Genova e del consorzio che gestisce il palazzo.La seconda e la terza sala sono decorate con stucchi dorati in stile rococò che raffigurano le virtù cardinali, panoplie con armi e bandiere, strumenti musicali e animali. Nella terza sala dovevano essere presenti tappezzerie e arazzi e su una panoplia è indicata la data 1756, considerata come l'anno della realizzazione delle decorazioni delle prime tre sale.La quarta e la quinta sala sono le più grandi dell'appartamento. La sala d'angolo, detta anche "sala del doge", è la più ricca dell'intero appartamento e un cartiglio rivela che la sua decorazione, nella quale si notano influenze neoclassiche, risale al 1771, durante il dogato di Giovanni Battista Cambiaso. Nei soprapporta si trovavano quattro tele del XVII secolo raffiguranti le virtù cardinali, mentre al centro delle pareti trovavano posto alcuni arazzi raffiguranti Le storie di Mosè, realizzati nella seconda metà del XVI secolo dall'arazziere fiammingo Dionys Martensz su bozzetti di Luca Cambiaso, ora conservati a palazzo Doria-Spinola. Sulla volta, completamente decorata in stucco lustro, vi è un grande medaglione dove è forse raffigurata un'allegoria della scoperta dell'America da parte di Colombo vista in chiave classicista. Le decorazioni in stucco della sala sono opera dei lombardi Alessandro Bolina e Bartolomeo Fontana. Degno di nota in questa sala è anche il caminetto in marmo bianco, decorato con piastrelle in ceramica bicrome e risalente allo stesso periodo degli stucchi.La decorazione in stucco della quinta sala, detta anche "antisala del doge", segue lo stesso stile della stanza precedente e presenta una serie di panoplie rappresentanti la potenza militare di Genova. Tra le decorazioni in stucco della sesta sala è riproposto il tema delle virtù cardinali, mentre nell'ultima sala era un tempo presente una porta, in seguito murata, che conduceva ai pontini aerei sopra salita dell'Arcivescovado, mettendo in diretta comunicazione il palazzo con il palazzetto criminale e con la cattedrale.
Accanto alle ultime stanze dell'appartamento del doge, con accesso dall'angolo sud ovest del loggiato, si trova la cappella dogale. Risparmiata dall'incendio del 1777 e dai bombardamenti, presenta la decorazione originale in stile barocco genovese. Si tratta di un ambiente sontuoso e di grande impatto, in cui l'intera superficie della volta e della pareti è affrescata allo scopo di celebrare le glorie e i personaggi illustri della repubblica genovese. Al centro della parete di ingresso si trova una raffigurazione di Cristoforo Colombo che pianta la croce nel nuovo mondo, con ai lati, sopra le porte che collegano la sala con l'appartamento del doge e con il loggiato, i ritratti dei martiri genovesi Ursicino e Desiderio. Ancora più in alto vi sono i beati Domenico Genuense, Maria Vittoria De Fornari Strata, Alessandro Sauli e due figure la cui epigrafe è illeggibile.Sulla parete di destra, dando le spalle all'ingresso, è raffigurata La presa di Gerusalemme da parte di Guglielmo Embriaco, avvenuta durante la prima crociata, con tutto intorno i ritratti dei beati Jacopo da Varagine e Lanfranchino e dei santi Bono e Valentino. Questi affreschi, così come quelli sulle altre pareti e sulla volta, furono realizzati da Giovanni Battista Carlone tra il 1653 e il 1655 e sono inseriti all'interno di finti archi colonnati dipinti, opera del pittore imperiese Giulio Benso.
Al centro della parete opposta campeggia il dipinto de L'arrivo a Genova delle ceneri del Battista, con intorno i santi Barnaba, Alberto, Caterina Fieschi Adorno, i vescovi genovesi Salomone e Romolo e un angelo custode.
La volta è interamente occupata da una raffigurazione di Maria invocata dai santi protettori di Genova Giorgio, Giovanni Battista, Lorenzo e Bernardo. La Vergine è rappresentata in qualità di regina di Genova, quale era stata proclamata nel 1637, mentre riceve da alcuni angeli la corona, le chiavi e lo scettro della città.La parete di fondo della sala è occupata dall'altare in marmo, circondato da vere colonne sempre in marmo uguali a quelle dipinte sulle altre pareti. Due finestre si aprono tra le colonne a fianco dell'abside, permettendo alle luce esterna di illuminare l'ambiente. Inizialmente dietro l'altare si trovava una pala di Giovanni Battista Paggi, donata dallo stesso pittore alla città nel 1603, raffigurante La Madonna con il bambino tra i santi Giorgio e Giovanni Battista. Nel XVIII secolo la pala fu sostituita da una scultura di Francesco Maria Schiaffino, raffigurante nuovamente La Vergine regina di Genova.
Il pavimento presenta una decorazione barocca realizzata con tarsie di marmi policromi.
Il salone del Maggior Consiglio è la sala più imponente del palazzo e insieme all'adiacente salone del Minor Consiglio occupa interamente il corpo centrale dell'edificio, al di sopra dell'atrio voltato. L'aspetto attuale del salone è quello successivo alla ricostruzione di Simone Cantoni nel 1778, ma le dimensioni, 37 metri di lunghezza per 16 di larghezza, sono quelle della "sala grande" realizzata nel Cinquecento dal Vannone per ospitare i quattrocento patrizi che rappresentavano il Maggior Consiglio della Repubblica di Genova. In questa sala veniva eletto il doge e si tenevano le riunioni ufficiali del Consiglio della Repubblica, ma avevano luogo anche feste, balli e spettacoli teatrali.
L'incendio del 1777 danneggiò gravemente il piano nobile del palazzo e le strutture dei saloni, che vennero ricostruite da Cantoni l'anno successivo. Nel salone del Maggior Consiglio Cantoni inglobò e innalzò ciò che restava dei muri vannoniani e coprì la sala con un'imponente volta a padiglione in mattoni, la cui forma ricorda quella di una carena di nave rovesciata, in sostituzione della precedente copertura in legno. Per contrastare l'aumento di peso generato dalla nuova volta fu realizzata la facciata neoclassica su piazza Matteotti, le cui colonne hanno la funzione di contrafforti per l'adiacente salone. Nel corso degli anni però le spinte sui muri hanno causato lesioni e uno scivolamento della facciata neoclassica, che ciò ha comportato un indebolimento delle volte dei saloni del Maggior e del Minor Consiglio. Il consolidamento di tali strutture è stato effettuato durante il restauro del 1992 tramite l'inserimento di tiranti in acciaio nei sottotetti e nei muri.
Internamente il salone appare completamente decorato in stile neoclassico e caratterizzato dall'alternanza di colore dei marmi e dei finti marmi in stucco lustro. Nelle pareti lunghe sono addossate una serie di colonne in marmo o in stucco lustro, nelle nicchie tra le quali trovano posto una serie di statue in stucco. Al di sopra delle colonne si trova una balaustra e sopra di essa, in corrispondenza delle colonne e dei costoloni della volta, una serie di cariatidi in stucco opera opera dello dello stuccatore ticinese Carlo Luca Pozzi con la collaborazione di Alessandro Bolina e Bartolomeo Fontana, autore anche della decorazione della volta.
A fianco della porta di ingresso si trovano due statue in stucco raffiguranti la Concordia e la Pace, opera dell'artista genovese Andrea Casareggio (o Casaregi) mentre dalla parte opposta del salone, dove un tempo si trovava il trono del doge, distrutto durante la rivoluzione del 1797, sono le statue allegoriche della Giustizia e della Fortezza, opera rispettivamente di Nicolò Traverso e di Francesco Maria Ravaschio. Al centro della parete di ingresso, al di sopra della balaustra, si trova una grande lunetta con un dipinto su tela della battaglia della Meloria, realizzata dal pittore piemontese Giovanni David. David realizzò anche il bozzetto per la lunetta sita sul lato opposto, raffigurante Il doge Leonardo Montaldo libera Jacopo di Lusignano, re di Cipro, che fu però dipinta da Emanuele Tagliafichi. Queste due lunette furono dipinte in sostituzione delle tele di Marcantonio Franceschini e di Tommaso Aldovrandini, andate distrutte durante l'incendio del 1777. Tra le colonne dei lati principali, alternati alle statue in stucco, si trovano una serie di tele monocromatiche, dipinte in stile neoclassico e con temi allegorici in occasione della visita di Napoleone nel luglio 1805. Al centro della volta si trova un grande affresco raffigurante un'allegoria del Commercio dei Liguri, realizzato nel 1866 da Giuseppe Isola in sostituzione di un precedente affresco di Giandomenico Tiepolo risalente al 1785 e raffigurante La Liguria e le glorie della famiglia Giustiniani, deperito pochi decenni dopo la sua realizzazione. Completano l'effetto scenografico del salone il pavimento dove una serie di marmi di diversa colorazione formano motivi geometrici e due grandi lampadari in cristallo, inseriti durante il restauro del 1992.
In seguito alla riapertura del palazzo il salone del Maggior Consiglio, così come quello del Minor Consiglio, ospita mostre, conferenze, concerti o altri eventi culturali.
Il salone del Minor Consiglio, detto anche "salonetto", era originariamente destinato alle riunioni del Minor Consiglio della Repubblica. È situato a fianco del salone del Maggior Consiglio, insieme al quale occupa il corpo centrale dell'edificio, e affaccia verso nord su salita del Fondaco. Per via della sua collocazione era anche chiamato "consiglietto d'estate" ed era usato per le riunioni estive del Consiglio, in contrapposizione al "consiglietto d'inverno", esposto a sud e andato perduto durante i rifacimenti ottocenteschi, i cui spazi sono utilizzati come spazio espositivo della Regione Liguria.
La sala, di 20 metri di lunghezza e 13 di larghezza, fu gravemente danneggiata durante l'incendio del 1777 e ricostruita durante l'intervento di Simone Cantoni. Analogamente al salone del Maggior Consiglio fu realizzata una nuova volta in mattoni, in questo caso con forma a botte, in sostituzione della precedente copertura in legno, e fu rinnovata completamente la decorazione della sala.Si accede al salone attraversando un piccolo atrio, aperto sul lato che affaccia sullo scalone, dal quale un tempo era possibile assistere ai cortei cerimoniali. Tra l'atrio e l'ultima rampa dello scalone Cantoni ricavò uno spazio tecnico nel quale inserire una scala a chiocciola di forma ellittica che conduce al piano superiore. La decorazione neoclassica del salone è opera in particolare del pittore Carlo Giuseppe Ratti e dello stuccatore Carlo Luca Pozzi, il quale lavorò anche agli stucchi del salone del Maggior Consiglio. Furono realizzate da Ratti le tredici tele raffiguranti le Allegorie delle virtù del buon governo che si trovano in corrispondenza delle aperture della sala (partendo dalla parete di fronte all'ingresso e girando in senso antiorario, Sapienza, Magnanimità, Concordia, Fortezza, Carità, Vigilanza, Mansuetudine, Pace con la Giustizia, Speranza, Fortuna, Verità, Storia e Segretezza) e le piccole tele monocromatiche soprapporta raffiguranti putti e, in quella sopra la porta d'ingresso, Giano.
Sulla volta è possibile vedere due tele monocrome raffiguranti La Liguria distribuisce tesori alle province e Giano sacrifica alla pace, opera di Ratti così come la tela centrale con L'apoteosi della Repubblica con l'allegoria della Divina Sapienza, che il pittore riprese da un bozzetto che Domenico Piola aveva presentano nel 1700 a un concorso per la decorazione del salone del Maggior Consiglio. Queste tre tele furono pesantemente restaurate nel 1949, in seguito ai danni riportati durante i bombardamenti bellici. Sempre di Ratti sono le due lunette in cima alle pareti d'ingresso e di fondo della sala, che raffigurano rispettivamente Lo sbarco di Colombo nelle Indie e L'arrivo a Genova delle ceneri del Battista riproponendo le precedenti opere di Francesco Solimena, distrutte dall'incendio del 1777 ma delle quali erano stati conservati i bozzetti. Lungo le pareti della sala, alternati alle tele con le allegorie delle virtù del buon governo, vi sono otto statue in stucco di uomini illustri della Repubblica realizzate da Nicolò Traverso, Andrea Casareggio e Francesco Maria Ravaschio, i quali lavorarono anche agli stucchi della facciata su piazza Matteotti e nel salone del Maggior Consiglio. All'architetto genovese Carlo Barabino è infine attribuita la caratteristica balaustra circolare in fondo alla sala, che aveva la funzione di delimitare lo spazio riservato al doge.
Dal loggiato maggiore si può accedere alla strada appesa, che permette di scendere al piano terra o di salire ai piani superiori: il secondo piano ammezzato, la terrazza, le carceri e la torre Grimaldina. Il secondo mezzanino ospita alcuni uffici e spazi del Comune di Genova. La terrazza si trova al di sopra del loggiato maggiore, ospita un ristorante e da essa è possibile vedere da vicino la sommità della torre Grimaldina, le statue che sormontano la facciata neoclassica su piazza Matteotti e le coperture dei saloni del Maggior e del Minor Consiglio. Salendo ancora lungo la strada appesa si raggiungono quelle che un tempo erano le carceri del palazzo. Poco prima dell'ingresso, sulla sinistra della scala, è possibile notare un curioso rilievo tardo-cinquecentesco in stucco che raffigura la Fortuna bendata, con la testa che diventa un vaso ricolmo di frutta e la benda che attraversa gli occhi.
I piani superiori della torre Grimaldina e i locali adiacenti furono utilizzati come carceri dai tempi della Repubblica fino alla Resistenza durante la seconda guerra mondiale. Un episodio del 1435 fa ipotizzare che a quel tempo esistesse già una cella detta Grimaldina, da cui prese poi il nome l'intera torre: in seguito alla battaglia di Ponza nell'elenco dei prigionieri condotti a Genova da destinare a diverse carceri, accanto ad alcuni nomi fu indicata la lettera G che potrebbe significare appunto Grimaldina.Le carceri occupavano alcuni locali del sottotetto al di sopra dell'appartamento del doge e nella torre. Questo faceva sì che le celle fossero meno umide di quelle tradizionalmente collocate nei piani più bassi degli edifici, ma allo stesso tempo fossero più soggette alle intemperie e ai rigori del clima. Le celle sopra l'appartamento dogale erano piccole e buie, provviste di doppie porte e con spesse grate in ferro inserite all'interno dei muri e dei pavimenti, per impedire ogni tentativo di fuga. Queste celle erano destinate ai prigionieri comuni o politici. Il piano superiore del pontino aereo dell'appartamento del doge permetteva di mettere in contatti direttamente le carceri con il vicino palazzetto criminale. Le celle situate nella torre, più grandi e luminose, erano destinate ai detenuti provenienti da famiglie importanti o a nemici stranieri trattenuti in attesa di un riscatto.I prigionieri spesso lasciavano sui muri delle celle scritte o disegni a testimonianza delle proprie pene. Nella cosiddetta "cella degli artisti", nella torre, sono presenti disegni di navi da guerra, soldati, dame e cavalieri e una mongolfiera.Tra i prigionieri illustri delle carceri è possibile ricordare il corsaro ottomano Dragut, il doge Paolo da Novi e il nobile genovese Domenico Dalla Chiesa, imprigionato per volere del fratello senatore e famoso per essere riuscito a fuggire raggiungendo la cella campanaria e poi calandosi sulla terrazza sottostante grazie alla bandiera situata in cima alla torre; Giulio Cesare Vachero, che complottò contro Genova insieme ai Savoia, i pittori Sinibaldo Scorza (per lesa maestà), Domenico Fiasella e Luciano Borzone (per ferimento) e Pieter Mulier detto il Tempesta, accusato dell'omicidio della moglie e che realizzò diverse opere durante il periodo di prigionia in un improvvisato atelier nella cella campanaria; il musicista Nicolò Paganini (per aver sedotto una ragazza) e il patriota Jacopo Ruffini che qui morì suicida nel 1833.
Orlando Grosso e Giuseppe Pessagno, Il Palazzo del Comune di Genova, Genova, Società Ligure di Storia Patria, 1933.
 Franco Sborgi, Il Palazzo Ducale di Genova. Stratificazione urbanistica e architettura, Genova, Pagano tipografi editori, 1970.
 Andrea Buti e Gianni Vittorio Galliani, Il Palazzo Ducale di Genova - Il concorso del 1777 e l'intervento di Simone Cantoni, Genova, Sagep Editore, 1981.
 Carlo Osti, Recupero e riscoperta della sede governativa della repubblica marinara, Roma, Editer, 1988.
 Giovanni Spalla e Caterina Arvigo Spalla, Il Palazzo Ducale di Genova - dalle origini al restauro del 1992, Genova, Sagep Editore, 1992, ISBN 88-7058-464-X.
 Franco Ragazzi, Palazzo Ducale, Genova, Tormena Editore, 1996, ISBN 88-86017-68-5.
 Nicoletta Ossanna Cavadini, Simone Cantoni Architetto, Milano, Mondadori Electa Editore, 2003, ISBN 88-370-2163-1.

Il Palazzo Ducale, anticamente anche Palazzo Dogale in quanto sede del Doge, uno dei simboli della città di Venezia e capolavoro del gotico veneziano, è un edificio che sorge nell'area monumentale di piazza San Marco, nel sestiere di San Marco, tra l'omonima piazzetta e il molo di Palazzo Ducale, contiguamente alla basilica di San Marco.
Contraddistinto da uno stile che, traendo spunto dall'architettura bizantina e da quella orientale, ben esemplifica di quale intensità fossero i rapporti commerciali e culturali tra la Serenissima e gli altri stati europei, la sua bellezza si basa su un astuto paradosso estetico e fisico, connesso al fatto che la pesante mole del corpo principale è sorretta da colonnati intarsiati apparentemente esili. Gli interni, oggi in parte privati delle opere che un tempo li decoravano, conservano ancora un'ampia pinacoteca, che comprende opere realizzate dai più famosi maestri veneziani, tra i quali Jacopo e Domenico Tintoretto, Tiziano Vecellio, Francesco Bassano, Paolo Veronese, Giambattista Zelotti, Jacopo Palma il Giovane, Andrea Vicentino e Antonio Vassilacchi.
Antica sede del doge e delle magistrature veneziane, fondato dopo l'812, più volte colpito da incendi e di conseguenza ricostruito, ha seguito la storia della Serenissima, dagli albori sino alla caduta: annessa Venezia al regno d'Italia e passato l'edificio sotto la giurisdizione di quest'ultimo, esso divenne sede museale. Oggi ospita il Museo civico di Palazzo Ducale, parte della Fondazione Musei Civici di Venezia (MUVE), nel 2012 visitato da 1 319 527 persone.
Il primo Palazzo Ducale, del quale non rimangono resti, fu edificato ad Heraclia e lì si stabilì, attorno al 700, il primo doge della Repubblica di Venezia, Paolo Lucio Anafesto. Ad esso seguirono Marcello Tegalliano e Orso Ipato, il cui assassinio, nel 737, portò all'istituzione di un magister militum eletto annualmente. Restaurata, nel 752, la carica ducale, fu costruita, su mandato del nuovo doge, Teodato Ipato, una nuova sede nella cittadina di Metamaucum, a sua volta trasferita nell'812 a Rivoaltus, l'antica Rialto, per ordine di Angelo Partecipazio. In questa località, ritenuta più sicura, fu eretto il nuovo edificio, avente l'aspetto di un castello, su un terreno di proprietà del doge stesso, nella stessa area occupata dall'odierno Palazzo Ducale. L'edificio fu completato sotto Pietro IV Candiano (in carica dal 959 al 976); doveva trattarsi di una struttura piuttosto solida, perché riuscì a resistere a una rivolta popolare del 976.Nel 998 Ottone III, recatosi a Venezia per incontrare il doge Pietro II Orseolo, venne alloggiato nella torre orientale del palazzo, rimanendo colpito dal lusso degli interni. Nel palazzo furono ospitati pure Enrico IV di Franconia, quando nel 1094 venne a Venezia per vedere le spoglie di Marco evangelista, e Enrico V nel 1116, dopo una ristrutturazione, non attestata dagli storici dell'epoca, conseguente a due incendi scoppiati in città nel 1105.
La prima grande ristrutturazione in stile bizantino, forse a cura di Nicolò Barattiero, che aveva eretto le colonne di San Marco e San Todaro e realizzato in una primaria forma il ponte di Rialto, risale al dogado di Sebastiano Ziani, accompagnata da una più generale riorganizzazione dell'area monumentale di piazza San Marco avvenuta tra il 1173 e il 1177, finalizzata a dare una sede alle varie magistrature. L'opera constò probabilmente nell'edificazione dell'ala prospiciente il rio di Palazzo su terreni acquistati dalle monache di San Zaccaria e nell'ampliamento delle aree marginali dell'edificio, determinando una consistente riduzione del molo. Al termine dei lavori papa Alessandro III e Federico Barbarossa, che grazie all'intermediazione dogale avevano sottoscritto un trattato di pace, giunsero a Venezia, ove l'imperatore rimase ospite a palazzo per due mesi.
Nonostante il palazzo non sia stato oggetto di alcuna ristrutturazione fino al 1301, svariati interventi ebbero luogo in quegli anni: una cappella dedicata a san Nicolò fu edificata da Pietro Ziani per ex voto di Enrico Dandolo, le storie della lotta tra Chiesa e Impero furono dipinte nella Sala del Maggior Consiglio mentre, sotto i dogi Renier Zen, Lorenzo Tiepolo e Giovanni Dandolo, fu selciata la piazza, fu introdotto il cerimoniale d'incoronazione, fu eretta una loggetta ai piedi del campanile e fu riportato il molo alle antiche dimensioni.Pietro Gradenigo emanò un provvedimento che produsse un forte aumento del numero dei consiglieri (da 317 nel 1264 a 1017 nel 1311) e che di conseguenza rese necessario il trasferimento del Maggior Consiglio, collocato attorno al 1301 nella Sala oggi detta del Senato. Nel 1309, appena dopo questa ristrutturazione, i cui autori potrebbero essere stati Pietro Basejo o l'architetto Montagnana, citato dal Sansovino e dal Temanza, la sala si dimostrò troppo piccola e furono aperti cantieri nell'ala meridionale, che fu subito abbattuta e poi ripristinata entro il 1340. La prosperità economica del dogato di Giovanni Soranzo diede un grande impulso al cantiere, diretto da Pietro Basejo coll'assistenza di Filippo Calendario.
Sempre nell'ambito di questa ristrutturazione, la cappella di San Nicolò venne ampliata e decorata con le storie di Alessandro III, forse dal Guariento o da un non meglio precisato Paolo, al pianterreno vennero realizzate una gabbia per leoni e delle nuove celle e nel 1332 vennero sistemati i pozzi del cortile. Un documento relativo alla realizzazione di un leone marciano fa ritenere che l'accesso monumentale al palazzo in questo periodo fosse simile a quello attuale. Nel 1340 si diede ordine di completare il secondo piano dell'ala meridionale nella quale, sotto la direzione del Calendario e del Basejo, dopo un altro piccolo ampliamento, si operò lungo la facciata interna della Sala del Maggior Consiglio, edificando una scala e la relativa porta. A causa della partecipazione di vari addetti ai lavori alla congiura ordita da Marin Falier e di una epidemia di peste, intorno al 1355 i lavori furono sospesi, per esser poi ripresi da Lorenzo Celsi, pesantemente criticato per questa sua decisione. Sotto Marco Corner venne decorata dal Guariento e dal Pisanello la Sala del Maggior Consiglio ma, a causa di una serie di guerre che indebolirono economicamente la Repubblica, i lavori furono nuovamente interrotti sino a quando Michele Sten diede incarico di riprenderli.Dopo che nel 1404 fu edificato il balcone che s'affaccia sulla laguna, Tommaso Mocenigo riuscì con difficoltà a far ristrutturare pure il fronte sulla piazzetta San Marco: i lavori s'avviarono nel 1424, dopo che il Maggior Consiglio aveva ritrovato la sua originaria collocazione. Il nuovo restauro si compì sotto Francesco Foscari, per opera dei Bon: venne eretta con vari ritardi la Porta della Carta, il cui cantiere non si concluse prima del 1452. Sotto Pasquale Malipiero venne completato il fronte verso la Piazzetta e furono dipinte le storie di Pipino e un mappamondo, mentre sotto Cristoforo Moro venne eretto l'Arco Foscari, sempre a cura dei Bon e sempre con un notevole ritardo. Nel 1468 la sala che poi sarebbe stata detta dello Scrutinio venne detta della Libreria, perché vi furono collocate le opere donate dal cardinale Bessarione, mentre nel 1473 si decretò di sostituire alcune delle opere della Sala del Maggior Consiglio, rovinatesi per le infiltrazioni: nei lavori, che si protrassero fino al 1495, furono impegnati tra gli altri Giovanni e Gentile Bellini, Giorgione, Tiziano, Tintoretto e Paolo Veronese.
Dopo che nel 1483 un incendio ebbe devastata l'ala orientale, i lavori di ricostruzione furono affidati ad Antonio Rizzo, che ordinò l'abbattimento dei settori coinvolti dall'incendio, l'edificazione del porticato e la ricostruzione della Scala dei Giganti per dare al palazzo un aspetto più omogeneo. 
Riaperto il cantiere nel 1493, Rizzo, accusato di aver rubato danaro pubblico, fuggì e il lavoro, quasi concluso, fu affidato ad interim a Pietro Lombardo. Di difficile attribuzione e datazione è la facciata sul Cortile dei Senatori. I lavori procedettero a rilento durante il dogado di Leonardo Loredan, periodo durante il quale si lavorava lungo il Canale, causa problemi strutturali si decise di intervenire nella Sala del Senato e si demolì una piccola cappella palatina: per permettere la convivenza di lavori e attività istituzionali, molti uffici furono trasferiti e furono aperti dei passaggi, non senza arrecare disturbo. 
Dopo che nel 1531 venne data l'attuale forma alla Sala dello Scrutinio, fu realizzato un orologio nel muro tra l'Anticollegio e il Senato e fu distrutta una piccola torre d'avvistamento. Sotto Pietro Lando furono decorate le sale di rappresentanza e sotto Francesco Donà si diede una svolta risolutiva al cantiere, affidato ad Antonio Abbondi, con la realizzazione del fronte orientale e dei balconi interni della Sala del Maggior Consiglio. Nel 1566 fu effettuata la posa di due statue di Jacopo Sansovino, Marte e Nettuno.
Nel 1574 scoppiò un secondo incendio che, controllato, non provocò danni strutturali rilevanti, ma distrusse molte opere d'arte. Scelto Antonio da Ponte come direttore dei lavori, con lui collaborarono Cristoforo Sorte, Andrea Palladio e Vincenzo Scamozzi. I lavori durarono molto più a lungo del triennio previsto, concludendosi solo all'inizio del XVII secolo anche a causa della peste.Il terzo grande incendio scoppiò il 20 dicembre 1577 nella Sala dello Scrutinio: vennero distrutte molte opere d'arte e il tetto di piombo si sciolse. Dopo che i vari organi di governo ebbero trovato una nuova sede, ai numerosi architetti interpellati, tra i quali il Palladio, Francesco Sansovino e il Rusconi, si pose la difficile questione strutturale, che verteva principalmente sull'angolo verso il Ponte della Paglia. I pareri contrastanti portarono a una ristrutturazione durata quattro anni, consistente nella sostituzione di alcune strutture e che trovò una sua stabilizzazione col rientro in attività della Sala del Maggior Consiglio, avvenuto nel 1578.I soffitti furono progettati da Cristoforo Sorte e da Antonio da Ponte, mentre l'ideazione dei nuovi cicli pittorici fu affidata a tre esperti tra i quali Gerolamo de Bardi: sui muri vennero rappresentati i volti dei dogi e le storie di Papa Alessandro III, mentre i soffitti avrebbero trattato i temi della guerra, delle gesta dei cittadini e delle allegorie. Tra i più celebri artisti contattati, Paolo Caliari, Jacopo Robusti, Jacopo Palma il Giovane, Francesco Bassano e Antonio Aliense: tutti i cantieri si conclusero entro il XVI secolo.
A cavallo tra la fine del XVI secolo e l'inizio del successivo ebbero corso altri due lavori: la riconversione del piano terra e la realizzazione delle Prigioni Nuove, affidati rispettivamente a Bartolomeo Manopola, che edificò il prospetto settentrionale della corte e completò la decorazione dell'Arco Foscari; e ad Antonio da Ponte e Antonio Contin, che portarono a compimento il nuovo edificio entro il 1602.Sotto Antonio Priuli fu realizzato un grande ampliamento dell'appartamento dogale in un edificio attiguo, poi distrutto. Posta nel cortile una statua di Francesco Maria I Della Rovere, si decorò la sala retrostante la Porta del Frumento, fu innalzato nella Sala dello Scrutinio un arco trionfale dedicato a Francesco Morosini, fu restaurata la Scala dei Giganti, furono realizzati i cinque finestroni affacciati sul cortile e furono ripristinati vari dipinti.
Dopo la caduta della Repubblica di Venezia il palazzo divenne una sede amministrativa e fu privato di molte opere d'arte: dal 1807 sede del Tribunale d'appello, divenne nel 1811 sede della Libreria Marciana e vi venne trasferito pure lo statuario archeologico. Gli uffici, la libreria e il museo vennero spostati rispettivamente nel 1821, nel 1904 e nel 1918: contestualmente furono effettuate altre piccole ristrutturazioni, che precedettero la conversione in museo e l'affidamento al Comune del complesso, seguiti all'annessione al Regno d'Italia.
Il Palazzo Ducale si sviluppa su tre ali attorno ai lati di un ampio cortile centrale porticato, il cui quarto lato è costituito dal corpo laterale della basilica marciana, antica cappella palatina. Tutta la costruzione poggia, come nel caso di qualsiasi altro edificio veneziano, su uno zatterone composto da tronchi di larice, che a sua volta regge un importante basamento in pietra d'Istria. Le facciate principali, rivolte verso piazza San Marco e verso il bacino di San Marco, presentano dimensioni piuttosto simili, dato che quella affacciata sul molo è lunga 71,5 metri e sviluppata su 17 arcate, mentre quella sulla piazzetta, più lunga di un'arcata, misura 75 metri. Il terzo prospetto affaccia invece sul canale conosciuto come rio di Palazzo, attraversato dal Ponte dei Sospiri e che sfocia a mare in corrispondenza del ponte della Paglia.
Le due facciate principali del palazzo, in stile gotico-veneziano, rivolte verso la piazzetta ed il molo, si sviluppano su due livelli colonnati sovrastati da un poderoso corpo a marmi intarsiati in cui si aprono grandi finestroni ogivali, con un monumentale balcone centrale, a sua volta riccamente decorato, ed un coronamento di piccole cuspidi e da edicolette angolari, sostituente il tradizionale cornicione: nel complesso, la struttura presenta nella decorazione un chiaro richiamo agli stili architettonici orientale e, in minor misura, germanico, derivato in gran parte dall'elevato numero di contatti culturali e commerciali che s'ebbero tra i Veneziani e gli altri popoli mediterranei ed europei e alla conseguente importazione di materiali da quelle terre. Tra i due livelli del loggiato e la soprastante muraglia è presente un cornicione continuo, che divide il prospetto in due sezioni d'uguale altezza. Gli ariosi loggiati a colonnine ed archi ogivali traforati con quadrilobi, delimitati da balaustre e non basati sul modello tradizionale poiché leggermente inflessi, sono sorretti dal portico al piano terreno, che presenta la metà delle aperture e è decorato da capitelli finemente scolpiti. Come causa dell'aspetto ribassato degli arconi del pianterreno, qualcuno addusse l'aver rialzato il livello del suolo; come ciò sia però erroneo è dimostrato delle analisi realizzate da Angelo Zendrini e Giannantonio Selva, che hanno permesso di comprendere come quest'innalzamento, sì presente, sia stato di pochi centimetri.Nel libro Meu sosia e eu Oscar Niemeyer dedica una sezione alla sua visione critica di questi colonnati, che descrive come "bellissimi". Niemeyer, intrattenendo un dialogo socratico con un ipotetico architetto razionalista, afferma che se le colonne, distanti dal suo gusto razionalista, fossero state realizzate in forme più semplici e funzionali, non creerebbero colle loro curve il così squisito contrasto che ora stabiliscono coll'ampia parete liscia che sostengono. Nel libro Niemeyer par lui-même Niemeyer afferma che Palazzo Ducale costituisce un monumento di estrema importanza nella storia dell'architettura e che la sua importanza risiede non solo nell'eleganza, ma anche nel corretto uso dei materiali. Niemeyer inoltre ha avanzato una critica ad Andrea Palladio, affermando che la sua teoria secondo la quale durante la ristrutturazione di Palazzo Ducale ciò che è più pesante sarebbe dovuto stare in basso e ciò che è più leggero in alto non sarebbe stata appropriata. In questo senso Niemeyer paragona Palazzo Ducale agli edifici moderni, essendo retto come questi ultimi su colonne.
Nella parte più antica, rivolta verso il molo, si trovano capitelli trecenteschi, mentre le sculture angolari sono attribuite a Filippo Calendario o ad artisti lombardi quali i Raverti o i Bregno: all'angolo fra la facciata sul mare e la facciata sul rio di Palazzo vi sono due altorilievi raffiguranti l'uno, quello in alto, l'Arcangelo Raffaele in atto di benedire e Tobiolo, l'altro, al di sotto, sopra il Ponte della Paglia, l'episodio biblico dell'Ebbrezza di Noè: sull'angolo è impostato il tronco della vigna, che divide in due parti la scena. Verso il mare c'è la figura dell'anziano Noè, nudo e barcollante, mentre verso il canale ci sono i due figli, uno dei quali copre le nudità del padre con un panno. All'estremità opposta, verso la Piazzetta, si trova, in alto, l'Arcangelo Michele con la spada sguainata, mentre in basso sono raffigurati in rigida posizione frontale Adamo ed Eva, separati da una pinta di fico sulla quale si avvolge il serpente con il volto di Satana. Eva regge il frutto del peccato, che indica con l'altra mano.
Al centro del prospetto si affaccia il balcone centrale della Sala del Maggior Consiglio, opera dei fratelli Jacobello e Pierpaolo dalle Masegne, realizzato tra il 1400 e il 1404. Circondato da due importanti piedritti ottagonali, interrotti da nicchie e culminanti in piramidi, è diviso verticalmente in due sezioni di ugual sviluppo in altezza: l'una è costituita dall'apertura, l'altra dalla struttura decorativa soprastante; l'arco della finestra vera e propria è sostenuto da quattro colonnine in marmo verde e greco; il poggiolo è diviso in sei sezioni decorate ciascuna con quattro formelle; lungo i piedritti si allineano sei statue, quelle inferiori raffiguranti San Teodoro e San Giorgio (opera quest'ultima di Giovanni Battista Pellegrini ), quelle superiori la Temperanza, la Giustizia, la Fortezza e la Prudenza; sopra l'arco vero e proprio si trova un oculo murato (contenente un simulacro della Carità), affiancato dalle statue di Fede e Speranza; dall'iscrizione e dagli scudi si deduce che l'opera fu realizzata sotto Michele Sten. Sopra l'oculo, posto su di una mensola, si trova un leone marciano; sopra di esso, dentro a nicchie, si trovano le statue di San Marco, San Pietro e San Paolo; il coronamento fu ricostruito nel 1579 con il collocamento della Giustizia di Alessandro Vittoria.
La facciata verso la piazza fu costruita successivamente, a partire dal 1424, demolendo il primitivo palazzo fortificato ed utilizzando a modello la facciata verso il mare. La nuova ala, voluta dal doge Francesco Foscari (1423-1457), fu destinata alle funzioni della giustizia. Nel loggiato al primo piano, conosciuto anche come Loggia Foscara, è possibile notare due colonne realizzate in marmo rosso di Verona: tra queste due si leggevano le sentenze di morte che sarebbero state poi eseguite tra le colonne di San Marco e San Teodoro. Verso la piazzetta, alla tredicesima colonna del loggiato spicca la Giustizia in trono, mentre sull'angolo verso la Porta della Carta ci sono il Giudizio di Salomone e l'Arcangelo Gabriele, attribuiti a Bartolomeo Bono. I tre arcangeli, la cui raffigurazione avvolge i due fronti principali, hanno un ruolo primario nell'apparato decorativo in quanto dotati di un'importante funzione didascalica: Gabriele angolo nord/ovest simboleggia la politica, Michele angolo sud/ovest la guerra e Raffaele angolo sud/est i commerci.La balconata al centro dell'ordine superiore, con il Leone di San Marco, risale al periodo compreso tra il 1531 e il 1538 (secondo alcune fonti, nel 1536); fu progettata dal Sansovino, offrendo una serie di riferimenti a quella più antica posta sull'altro fronte: riguardo l'attribuzione fonti antiche volevano ricercare l'autore di quest'opera nei Lombardo, ma i principali rappresentanti di questa scuola all'epoca erano già morti e il protomastro della Repubblica di allora era proprio il Sansovino, alla cui bottega sembra essere riconducibile lo stile del balcone. Ai lati di questa struttura si sviluppano due nicchie con statue di Marte e Nettuno, sormontate da due Fame con fiaccola; anche il riquadro superiore, contenente una copia del gruppo scultoreo con il Doge Andrea Gritti ed il Leone di San Marco, distrutto durante l'occupazione francese nel 1797 e rifatto nell'Ottocento, è incorniciato da statue, l'una raffigurante Mercurio e l'altra Giove. Di Alessandro Vittoria è la statua raffigurante Venezia, posta al culmine della decorazione.
Ingresso monumentale del palazzo, situato tra di esso e la basilica, deve probabilmente il suo nome all'usanza di affiggervi le nuove leggi e decreti o alla presenza sul luogo degli scrivani pubblici o ancora al fatto che vi fossero nei pressi gli archivi di documenti statali.L'apparato scultoreo e decorativo, in origine dipinto e dorato, è ricchissimo.
Nei due pinnacoli laterali vi sono due figure di Virtù cardinali per lato e a coronamento di tutta la struttura vi è un busto dell'Evangelista sovrastato dalla figura della Giustizia con spada e bilancia. Centrale nell'apparato è la raffigurazione del doge Francesco Foscari in ginocchio davanti al leone marciano: si tratta di un rifacimento ottocentesco, opera di Luigi Ferrari, in sostituzione dell'originale distrutto dai Francesi nel 1797.Fu costruita in stile gotico fiorito da Giovanni e Bartolomeo Bono come risulta dall'iscrizione sull'architrave: OPVS BARTHOLOMEI (opera di Bartolomeo). Gli storici dell'arte si sono domandati però quale sia stato l'effettivo contributo dei Bono nella Porta della Carta; infatti essi a volte figurano ufficialmente come esecutori anche quando in realtà appaltarono la progettazione e l'esecuzione di alcune opere ad altri artisti. Attraverso analisi stilistiche e confronti la critica ha cercato quindi di risalire ai veri artefici del monumentale portale veneziano. Secondo alcuni sarebbero da attribuite ad Antonio Bregno le statue delle virtù poste sui pilieri. I documenti inoltre attestano che i Bono presero come collaboratore Giorgio da Sebenico; questo dato di fatto ha portato ad effettuare puntuali confronti tra le caratteristiche delle statue della Porta della Carta e quelle di altre sculture dell'artista dalmata. In base a questi studi, che hanno mostrato schiaccianti analogie, sono state attribuite a Giorgio da Sebenico le statue della Fortezza e delle Temperanza (quelle poste in basso sui pilieri) ed altre sculture della porta. Altri studiosi arrivano a concludere che il ruolo di Giorgio da Sebenico nella Porta della Carta fu anche più consistente e che i Bono affidarono al dalmata anche parte della sua progettazione; secondo i loro studi al dalmata andrebbe attribuito anche l'Arco Foscari, sempre al Palazzo Ducale..
Oltrepassando la Porta della Carta si percorre il Porticato Foscari, iniziato anche questo dai Bono ma completato da Antonio Bregno, breve corridoio che termina con l'Arco Foscari e conduce al cortile interno, dominato dalla Scala dei Giganti.
La più recente del complesso è infine l'ala est, che prospetta sul Rio di Palazzo, edificata da Antonio Rizzo a seguito dell'incendio del 1483 in forme compiutamente rinascimentali. La sua datazione è consentita, similarmente a quanto riguarda la facciata verso il cortile, dalla presenza dello stemma del doge allora al governo, Giovanni Mocenigo, al potere dal 1478 al 1485; più precisamente, la sua edificazione proseguì fino al 1560 sotto la direzione di Antonio Abbondi. Lungo questo fronte l'apparato decorativo è ben più spoglio: vi fanno angolo le statue raffiguranti l'Ebrezza di Noè e il gruppo di Raffaele e Tobiolo; unica scultura integralmente posta su questo fronte è quella del cosiddetto Terzo figlio di Noè.
L'ingresso dei visitatori avviene oggi dalla Porta del Frumento, che deve il suo nome al fatto che in passato nei suoi pressi di trovava l'Ufficio delle Biade, che si apre al centro della trecentesca ala sud di fronte al bacino di San Marco. Percorrendo il corridoio di ingresso si raggiunge il cortile, completamente cinto da portici sormontati da logge, riproponenti lo schema esterno dell'edificio. Le facciate sul cortile furono realizzate durante il dogato di Marco Barbarigo e di Agostino Barbarigo, cioè tra il 1485 e il 1501: la datazione è così precisa in quanto sono presenti gli stemmi dei dogi che allora regnavano. Mentre le due facciate interne meridionale ed occidentale, in mattoni, conservano il caratteristico aspetto gotico veneziano delle corrispondenti facciate esterne, la facciata orientale del cortile, verso la quale conduce lo scalone monumentale, è caratterizzata da una decorazione marmorea in stile rinascimentale, su progetto dell'architetto Antonio Rizzo, conseguente alla radicale ricostruzione dell'ala a seguito del furioso incendio del 1483. È strutturata su quattro ordini: il primo a pilastri ortogonali che sostengono arcate a tutto sesto, il secondo con fasci di colonne e archi a sesto acuto, mentre i piani superiori sono ornati da una fitta decorazione a rilievo con motivi rinascimentali, molto raffinata, realizzata alla fine del Quattrocento da Pietro Lombardo insieme ai figli Antonio e Tullio.
Il quarto lato del cortile, a nord, confina con la Basilica di San Marco ed è occupato dal Porticato Foscari. Esso termina con il maestoso Arco Foscari, arco a tutto sesto realizzato in bianca pietra d'Istria e marmo rosso di Verona nella seconda metà del Quattrocento, mentre sul suo fronte sud è visibile la piccola facciata dell'orologio, realizzata nel Seicento ad opera di Bartolomeo Manopola ed ornata da sculture antiche di epoca romana. Di fronte all'Arco Foscari parte il monumentale scalone conosciuto come Scalone dei Giganti.
Nel cortile, nel quale si tenevano le cerimonie dell'incoronazione ducale, dei tornei e un'annuale caccia ai tori, troneggiano infine due grandi vere da pozzo per l'approvvigionamento idrico del complesso, il pozzo dell'Alberghetti e il pozzo di Niccolò de' Conti, capolavori di scultura manierista in bronzo.
La pavimentazione in trachite ed elementi marmorei ricalca quella esterna della piazza.
Lungo il loggiato ed il portico si ha modo di apprezzare una lunga successione di capitelli e rilievi di differenti epoche: quelli dirimpetto al molo sono di origine trecentesca, mentre quelli facenti parte della cosiddetta Loggia Foscara risalgono al XV secolo.La colonna che fa angolo colla porta della Carta, oltre a sorreggere le statue dell’Arcangelo Gabriele e del Giudizio di Salomone, presenta un capitello sul tema della giustizia e dei legislatori; il secondo capitello tratta il tema dei fanciulli, il terzo quello degli uccelli, il quarto e il nono quello delle virtù e dei vizi, il quinto quello dell'insegnamento, il sesto quello dei mostri, il settimo quello dei vizi, l'ottavo quello delle virtù, il decimo quello della frutta, l'undicesimo quello delle dame e dei cavalieri, il dodicesimo quello dei lavori connessi ai mesi, il tredicesimo, caratterizzato al livello superiore da una personificazione di Venezia, quello del matrimonio, il quattordicesimo quello delle nazioni, il quindicesimo quello delle età dell'uomo, il sedicesimo quello dei mestieri, il diciassettesimo quello degli animali, il diciottesimo quello degli scultori. La colonna che fa angolo tra la Piazzetta e il Molo, contraddistinta dalla presenza sopra di un simulacro dell'Arcangelo Michele e sotto da quella del celebre gruppo Adamo ed Eva, presenta un capitello sul tema della creazione dell'uomo e dei pianeti.Da questa colonna parte l'apparato decorativo affacciato sulla Laguna: il ventesimo capitello, secondo di questo prospetto, è decorato sul tema dei filosofi, il ventunesimo su quello dei veneziani, il ventiduesimo su quello delle dame e dei cavalieri, il ventitreesimo su quello degli animali, il ventiquattresimo su quello dei leoni, il venticinquesimo su quello delle virtù e dei vizi, il ventiseiesimo su quello degli uccelli, il ventisettesimo su quello dei vizi, il ventottesimo su quello delle virtù, il ventinovesimo su quello dei mostri, il trentesimo su quello di vizi e virtù, il trentunesimo su quello delle dame, il trentaduesimo su quello degli imperatori, il trentatreesimo su quello dei fanciulli, il trentaquattresimo su quello dei cavalieri, il trentacinquesimo su quello degli uccelli, il trentaseiesimo su quello dell'infanzia: su quest'ultimo pilastro si trovano pure le statue dell'Arcangelo Raffaele, di Tobiolo e di Noè, che concludono la facciata.
Eretta tra il 1483 e il 1485 su progetto di Antonio Rizzo, che la decorò con pregiati rilievi tra i quali si ricordano Fame e Vittorie, la Scala dei Giganti deve il nome alle due statue marmoree del Sansovino raffiguranti Marte e Nettuno qui poste nel 1567. Lo scalone monumentale collega il cortile alla loggia interna del primo piano ed era il luogo deputato alla cerimonia dell'incoronazione ducale. Le due statue colossali dovevano rappresentare la potenza e il dominio di Venezia sulla terraferma e sul mare. Tra le due statue trovava un tempo posto il Leone andante di Luigi Borro.La scala è contigua all'arco dedicato al doge Francesco Foscari, detto Arco Foscari, vero arco trionfale, a tutto sesto, a fasce alterne in pietra d'Istria e marmo rosso di Verona, coronato da pinnacoli goticheggianti e da un gruppo di svettanti sculture di Antonio Bregno e altri mastri di provenienza lombarda, che rappresentano le allegorie delle arti. Sul prospetto verso la scala erano anche collocate le due statue di Antonio Rizzo con Adamo ed Eva, ora esposte all'interno del palazzo e sostituite da copie. L'arco è collegato alla Porta della Carta attraverso l'androne Foscari, da cui oggi si esce dal Palazzo. A sinistra della Scala dei Giganti si trova un cortiletto, delimitato da una costruzione rinascimentale caratterizzata da finestre a timpano, realizzata da Giorgio Spavento e Antonio Abbondi, detto dei Senatori in quanto vi si riunivano i membri del Senato durante le cerimonie solenni.
Naturale prosecuzione della Scala dei Giganti è la Scala d'Oro, così chiamata per le ricche decorazioni in stucco bianco e foglia d'oro zecchino della volta, eseguite a partire dal 1557 da Alessandro Vittoria, mentre i riquadri ad affresco, della stessa epoca, sono opera di Giambattista Franco. Venne realizzata per separare gli spazi dedicati alla privata abitazione del doge, posti a nord, dal palazzo di giustizia, che si trova a sud. Nonostante l'ingannevole presenza dello stemma del doge Andrea Gritti in chiave d'arco, la scala d'oro fu costruita durante il dogati dei dogi Lorenzo e Girolamo Priuli, che regnarono tra il 1556 e il 1567, su progetto di Jacopo Sansovino nel 1555 e ultimata in due fasi, prima dallo Scarpagnino nel 1559 e poi sotto il dogato di Sebastiano Venier. L'arco con lo stemma del Gritti era stato eretto precedentemente e dava su una scala lignea provvisoria, realizzata appunto durante il dogato di Gritti a partire dal 1538. Prima che il progetto del Sansovino fosse realizzato nel 1555, erano già stati interpellati architetti come Michele Sanmicheli e di Andrea Palladio.Quale scala d'onore, la Scala d'Oro conduce su due rampe dal piano delle logge ai due piani superiori, su ciascuno dei quali si apre in un vestibolo con ampie vetrate. Appena dopo l'arco di accesso, realizzato da Antonio Abbondi, si trovano due colonne reggenti gruppi marmorei eseguiti verso la metà del XVI secolo dallo scultore Tiziano Aspetti, raffiguranti Ercole che uccide l'Idra e Atlante che regge il mondo. Tali opere alludono chiaramente alla saggezza e alla sapienza necessarie ai legislatori per una buona amministrazione.La scala si organizza su cinque rampe: sulla prima rampa, di venti gradini, si apre un pianerottolo alla cui sinistra si trova una porta tramite la quale si accedeva a uno spogliatoio degli scudieri regali. A destra del pianerottolo si apre la seconda rampa, che porta nella direzione opposta, conducendo al lungo corridoio su cui si affaccia la Sala degli Scarlatti. La terza rampa è composta da diciotto gradini e sul suo pianerottolo s'affaccia la Sala dello Scudo: segue lo stesso asse della precedente, conducendo al livello dell'appartamento dogale. La quarta e la quinta rampa, allineate tra di loro ed opposte come verso alla prima e alla terza, conducono nell'Atrio Quadrato, sul quale si affaccia la Sala delle Quattro Porte. Sulla prima e sulla seconda rampa gli stucchi sono disposti in linea retta e dividono lo spazio della volta in sette settori. La prima rampa è dedicata a Venere e allude alla conquista di Cipro, isola natale della dea. Nel ramo verso l'appartamento del doge, la decorazione esalta Nettuno, a significare il dominio di Venezia sul mare.
Il piano terra si organizza attorno alla corte centrale ed ospita la sede del Museo dell'Opera, sita a cavallo tra le facciate meridionale e occidentale; è circondato da un porticato sia su due lati della parete esterna sia lungo tutto il perimetro interno; si collega al superiore tramite la Scala dei Censori e la Scala dei Giganti.
Il Museo dell'Opera si trova al piano terra del palazzo. L'Opera era anticamente una specie di ufficio tecnico preposto alla manutenzione del palazzo e della gestione degli innumerevoli interventi di riforma e ristrutturazione subiti e conservava documenti e vestigia della propria attività. I capitelli del Museo dell'Opera sono una parte preziosa e importante dell'apparato di sculture e rilievi che arricchiscono le facciate medievali di Palazzo Ducale. In particolar modo, nel 1875, durante un importante piano di ristrutturazione, ben 42 capitelli vennero asportati e sostituiti con copie: gli originali, che erano pericolanti e in stato di degrado, furono accuratamente restaurati e vennero disposti nel museo. L'importanza dei capitelli risiede nel fatto che questi non solo costituivano un fatto d'arte eccezionale, ma anche trasmettevano insegnamenti storici, morali e politici che però sono oggi di difficile interpretazione. Nel 1995-96 i capitelli furono reinstallati nella loro sede originaria. L'allestimento attuale si sviluppa in sei sale.
In cima alla Scala dei Giganti si trova il vasto sistema di loggiati, i quali, circondando il palazzo dall'interno e dall'esterno e conservando parte dell'impianto della fortezza originaria, sorreggono l'imponente mole sovrastante conferendo a Palazzo Ducale la tipica sensazione di rovesciamento, con la parte chiusa massiccia al disopra e quella aerea e leggera al disotto.
In questo piano trovavano spazio una serie di ambienti minori destinati all'amministrazione e ai servizi del palazzo, oltre alla Cancelleria Ducale Inferiore (oggi bookshop) e la libreria del museo.
Sulla parete sono incastonate diverse bocche di leone in cui, a partire dalla fine del XVI secolo, potevano essere introdotte denunce di crimini o malversazioni. Una volta introdotto nella fessura, il biglietto finiva nella cassetta di legno che si apriva dall'altra parte del muro, in corrispondenza dell'ufficio a cui la denuncia era rivolta.
La Sala dello Scrigno, nella quale trovavano collocazione il Libro d'Oro, in cui erano iscritti tutti i nomi dei patrizi veneziani, e il Libro d'Argento, nel quale erano elencate le famiglie degli Originarii, cioè i cittadini veneziani a pieno titolo, cui erano aperte le porte dell'amministrazione, il tutto corredato da documenti in grado di comprovare la regolarità di tali iscrizioni. Questi due documenti erano custoditi in uno scrigno, custodito all'interno di un armadio, eponimo di questo locale. Quello attuale risale al XVIII secolo, ed è decorato con le tinte del bianco e dell'oro. Tale locale è decorato da numerosi ritratti di avogadori, realizzati da Alessandro Longhi, Pietro Uberti e Vincenzo Guarana e comunica coll'Avogadria e con la Sala della Milizia da Mar.
La Sala della Milizia da Mar; questo organo, formato da una ventina di membri del Senato e del Maggior Consiglio, fu istituito a metà del XVI secolo e aveva il compito di reclutare gli equipaggi per le galere da guerra della potente flotta veneziana. I dossali risalgono al XVI secolo, mentre le torciere sono successive di due secoli. Questo ambiente, comunicante con la Cancelleria, con la Sala della Bolla e con la Sala dello Scrigno, è affacciata sul Rio di Palazzo.
Sempre sul piano delle logge si trovano gli ambienti destinati alla giustizia amministrativa: gli uffici giudiziari costituivano infatti un sistema verticale raccolto nella parte d'angolo tra l'ala del molo e quella del rio di Palazzo e si sviluppavano sull'intera altezza del palazzo, collegandosi tra loro attraverso scale e passaggi. Nel piano a logge trovavano posto.
Le Sale dei Censori e dei Notari, destinate ai magistrati incaricati di mantenere la morale e reprimere la corruzione nell'amministrazione dello Stato pur non andando a costituire un organo giudicante. Queste due, comunicanti, sono site tra la Scala dei censori e la Scala d'Oro e risultano affacciate sul Rio di Palazzo. I dipinti di Domenico Tintoretto, Leandro Da Ponte e Tiberio Tinelli ritraggono alcuni magistrati e, al di sotto, gli stemmi di coloro che ricoprirono tale carica.
La Sala dell'Avogaria de Comùn ospitava una antica magistratura formata da tre membri eletti dal Maggior Consiglio che erano responsabili del mantenimento della legalità costituzionale. Altro compito di questa magistratura era quello di vegliare sulla purezza della componente patrizia, giudicando la legittimità di matrimoni e nascite relative alle famiglie iscritte al Libro d'Oro. Tra i ritratti di Avogadori, molti dei quali in adorazione di fronte alla Vergine, ai santi o a Cristo, si registrano opere di Jacopo e Domenico Tintoretto.Questi spazi conducevano al Ponte dei Sospiri, che, scavalcando il Rio di Palazzo, collegava il Palazzo all'edificio delle Prigioni Nuove.
Usciti dalla Sala del Magistrato alle Leggi e imboccata una piccola scala in discesa, ci si trova in uno stretto corridoio tra pareti in pietra, che non è altro che uno dei due attraversamenti del Ponte dei Sospiri. Costruito nel 1614 per unire al Palazzo Ducale il nuovo edificio adiacente destinato alle Prigioni Nuove, è chiuso e coperto e rivela nell'apparato decorativo esterno un gusto che anticipa le novità barocche. All'interno è percorso da due corridoi paralleli, separati da un muro. Il primo mette in contatto le Prigioni con le Sale del Magistrato alle Leggi e della Quarantia Criminal. Il secondo, invece, collega le Prigioni alle Sale dell'Avogaria e al Parlatorio. Entrambi comunicano con la scala di servizio che collega Pozzi e Piombi. Il termine dei Sospiri fu coniato in epoca romantica alludendo al fatto che i prigionieri, quando dalle sale delle magistrature venivano condotti alle Prigioni Nuove, sospirassero potendo per un istante scorgere la laguna (e in particolare l'isola di San Giorgio Maggiore).
Il Palazzo delle Prigioni Nuove è un annesso del Palazzo Ducale, sito nel sestiere di Castello, dalla parte opposta rispetto al Rio di Palazzo. Nei primi anni della Repubblica in Palazzo Ducale convissero funzioni legislative, giudiziarie e di detenzione. Ben presto, però, questo spazio si rivelò troppo stretto per ospitare il gran numero di prigionieri che affollavano le celle, e crebbe il rischio dello scoppio di un'emergenza sanitaria di imponenti dimensioni. La decisione di usare come prigione l'edificio che sorgeva dove oggi si trova questo, sito presso il Ponte della Paglia, che ha questo nome per il fatto che vi sostavano barche cariche di paglia, fu presa dal Maggior Consiglio alla fine del XV secolo. Questa operazione non migliorò le condizioni dei detenuti, in quanto la vecchia casa garantiva condizioni igieniche ancora più precarie. La Prigion Nova fu quindi sostituita dalla Prigion Novissima, il cui cantiere durò circa cent'anni per via dei continui ampliamenti. La decisione di acquistare altri lotti adiacenti venne resa effettiva solo nel 1574: per la costruzione della nuova ala furono interpellati architetti come Antonio Da Ponte e Zanmaria de Piombi: nonostante i due progetti non presentassero sostanziali differenze, fu scelto quello del primo, caratterizzato dalla presenza di un porticato e di un piano superiore destinato alla Sala dei Signori di Notte e alla Camera del Tormento, al quale si accedeva mediante una scala di rappresentanza. Nel complesso, il prospetto è chiaramente ispirato all'arte del XVI secolo per le linee austere, per l'uso della pietra e per la disposizione di archi e finestre. La parte posteriore, congiunta al precedente edificio, prevedeva invece tre piani di celle unite dai corridoi di ronda. Passando per il cortile principale si poteva raggiungere la chiesetta interna; un secondo cortile, a forma di L, era stato ricavato abbattendo un edificio destinato all'Inquisizione. La facciata laterale presenta un linguaggio più semplice.Questa costruzione si dimostrò per l'epoca straordinariamente moderna in quanto migliorava i servizi a disposizione dei detenuti e metteva a loro disposizione celle più ampie. Inoltre, fu il primo edificio in tutta Europa ed essere stato usato solo come luogo per la detenzione e a non avere pure funzioni legislative, come prima Palazzo Ducale. Dopo la morte del progettista, avvenuta nel 1597, il cantiere fu proseguito da Antonio e da Tommaso Contin, che realizzò il celeberrimo Ponte dei Sospiri per congiungere la nuova fabbrica a Palazzo Ducale. L'edificio, sfruttato anche da austriaci e francesi, smise di funzionare solo nel 1919 in quanto non più adatto ai moderni standard igienici.
Vi dà accesso principale la prima rampa (composta da due scalinate in sequenza) della Scala d'Oro. Piano nobile del palazzo, vi trovano collocazione a nord, tra il Rio di Palazzo e il cortile interno, gli ambienti riservati al Doge e, a sud, tra il cortile interno e il Molo, quelli destinati alle riunioni e alle votazioni del Maggior Consiglio. Altre possibilità di accesso al piano sono la scala che congiunge il primo pianerottolo della Scala d'Oro all'ex Museo Archeologico e la Scala dei Censori, costruita nel 1522.
È composto da una serie di ambienti destinati al principe, affacciati sul Rio di Palazzo, e vi si accede dall'atrio al termine della prima rampa della Scala d'Oro, sulla sinistra. Attualmente i locali sono privi della mobilia originale in quanto, essendo questa proprietà dei singoli dogi, veniva portata via dagli eredi dopo la morte del governante. Tuttavia rimane la decorazione pittorica e plastica dei soffitti, alla quale contribuì anche Pietro Lombardo. 
La Sala degli Scarlatti era usata come anticamera per i Consiglieri ducali, dal colore delle cui vesti prende il nome. Si trattava di magistrati incaricati di accompagnare il doge nelle cerimonie ufficiali. Attualmente la stanza appare piuttosto spoglia in quanto dell'antica decorazione conserva solo il soffitto intagliato, opera di Biagio e Pietro da Faenza, caratterizzato dalla presenza dello stemma di Andrea Gritti. Come per altre stanze, anche questa presenta un imponente camino, originario del primo XVI secolo, realizzato da Antonio e Tullio Lombardo e caratterizzato da uno stemma dei Barbarigo sulla cappa. Lombardesca è pure la decorazione marmorea sottostante alla porta d'accesso, raffigurante il doge Leonardo Loredan in preghiera; opere importanti di questo locale sono la Risurrezione di Giuseppe Salviati e la Madonna con bambino di Tiziano. Alla Sala degli Scarlatti si può accedere attraverso il lungo corridoio un tempo ospitante il Museo Archeologico o tramite la Sala dello Scudo.
La Sala degli Scudieri, destinata agli scudieri del Doge. Gli scuderi erano nominati dal doge e dovevano essere sempre a sua disposizione. Svolgevano diverse funzioni, dai servizi di anticamera al portare i simboli dogali nei cortei e nelle processioni. In origine era da questo locale che si accedeva all'appartamento dogale. La sala, dall'aspetto spoglio, spicca per la presenza di due monumentali portali risalenti alla fine del XV secolo: l'uno immette nella Sala dello Scudo, l'altro conduce alla Scala d'Oro, all'altezza del primo pianerottolo.
La Sala dello Scudo, nella quale il doge regnante esponeva il proprio stemma araldico e dava udienze private e banchetti, costituisce un unico con la Sala dei Filosofi, assieme alla quale ricostruisce la tipica forma a T degli ambienti di rappresentanza delle antiche dimore veneziane. Data la funzione di ricevimento della sala, la grande decorazione con carte geografiche, realizzata per la prima volta nel XVI secolo, dopo l'incendio del 1483, era stata concepita per sottolineare la tradizione illustre e gloriosa su cui poggiava la potenza dello stato. I curatori di tale opera decorativa furono Giovan Battista Ramusio, Giovanni Domenico Zorzi e Giacomo Gastaldi, che realizzarono rispettivamente le mappe del Mediterraneo, dell’Asia Minore, del Mediterraneo orientale e dei Viaggi di Marco Polo. Venne poi risistemata nel 1762 da Francesco Griselini che la arricchì con i dipinti dei più celebri esploratori veneziani, realizzati sotto commissione di Marco Foscarini: Nicolò e Antonio Zen, Pietro Querini ed Alvise da Mosto. Coevi sono i due globi girevoli siti al centro della sala, rappresentanti la volta celeste e la Terra. Sulla parete sopra la porta vi è l'affresco di Tiziano con San Cristoforo. L'insegna esposta è quella del doge Ludovico Manin.
La Sala dei Filosofi, lunga e stretta, sorta di corridoio sul quale si affacciano altri locali, deve il nome a dodici dipinti con antichi filosofi realizzati da Paolo Veronese e altri artisti nella seconda metà del Cinquecento per la sala della Biblioteca Marciana, che vennero trasferiti qui, per iniziativa del doge Marco Foscarini (1762-1763) e vi rimasero fino al 1929, sostituiti dalle figure allegoriche ora disposte sulle pareti. Si noti, sulla parete sinistra, una porticina che, sita alla base di una scala conducente al piano superiore, consentiva al doge di raggiungere le stanze dove operavano il Senato e il Collegio senza uscire dal proprio appartamento.
La Sala Grimani, la Sala Erizzo e la Sala Priuli, destinate alla vita privata del Doge e con accesso a un giardino pensile. Si tratta di locali prospicienti il cortile centrale, allineati lungo la Sala dei Filosofi che funge quindi da portego.
La Sala Grimani prende il nome dallo stemma dei Grimani, raffigurato al centro del soffitto. Questa potente famiglia diede tre dogi alla Repubblica: Antonio (1521-1523), Marino (1595-1605) e Pietro (1741-1752). Alle pareti sono stati riuniti importanti dipinti raffiguranti il Leone di san Marco, uno di Jacobello del Fiore (1415), uno di Donato Veneziano (1495) e il celeberrimo leone di Vittore Carpaccio (1516) con le zampe anteriori sulla terra e quelle posteriori sulle onde a simboleggiare il dominio della Repubblica sulla terra e sui mari. Sotto al soffitto, si trova un fregio allegorico sui temi di San Marco col Leone, Geografia, Agricoltura, Legge, Architettura, Venezia in figura muliebre, Astronomia, Ricompensa, Vergine, attribuito a Andrea Vicentino. Il soffitto intagliato risale al dogato di Marco Barbarigo e di Agostino Barbarigo, cioè al periodo compreso tra il 1485 e il 1501: lo stemma di questa famiglia è sito sul camino lombardesco.
La Sala Erizzo presenta lo stemma di Francesco Erizzo sul poderoso camino, risalente alla fine del XV secolo. Lo stemma, affiancato da Venere e Vulcano, venne applicato sul camino solo in un secondo momento. Il soffitto presenta intagli dorati su sfondo azzurro. Un fregio allegorico, contraddistinto dalla presenza di putti e simboli di guerra, evidenzia l'abilità militare del doge.
La Sala Priuli presenta invece sul caminetto con figure allegoriche lo stemma di Lorenzo Priuli; si distingue pure per la decorazione a cariatidi in stucco che contraddistingue la volta: è nota anche come Sala degli Stucchi. Questa opera decorativa risale al dogato di Marino Grimani. Pietro Grimani commissionò invece gli stucchi parietali e fece realizzare le cornici per i dipinti qui un tempo esposti, illustranti episodi della vita di Cristo e un ritratto di Enrico III di Francia, attribuito a Jacopo Tintoretto. In seguito agli incendi del 1574 e del 1577 fu necessario provvedere alla nuova decorazione. Nel XVII secolo, quando l'appartamento fu ampliato, la Sala degli Stucchi fu collegata alla Canonica di San Marco. Tale collegamento fu demolito nel XIX secolo.
La Sala delle Volte, la Sala dell'Udienza e quella dell'Antiudienza erano locali secondari. La Sala delle Volte era probabilmente usata come locale privato del doge. La Sala dell'Udienza era decorata da un camino in marmo di Carrara, scolpito con decorazioni raffiguranti putti su delfini e al centro il leone marciano, e da un fregio ligneo: entrambe le opere risalgono alla fine del XV secolo. Non si conosce con precisione la funzione della Sala dell'Antiudienza e da questo possiamo dedurre che questo locale, ornato da un magnifico camino, cambiò uso più volte.
Dal lato opposto rispetto agli appartamenti ducali trovavano posto una serie di spazi dedicati all'amministrazione della giustizia.
Sala del Magistrato alle Leggi o Sala Bosch, destinata ai tre Conservatori ed esecutori delle leggi e ordini degli uffici di San Marco e di Rialto di origine patrizia, facenti parte di una magistratura creata nel 1553, responsabili di far osservare le normative che regolava l'avvocatura. La sala deve il suo secondo nome alla presenza di trittici realizzati da Hieronymus Bosch, dati in eredita alla Serenissima nel 1523 dal cardinale Domenico Grimani: inizialmente si trovavano nella Sala dei Tre Capi del Consiglio dei Dieci. I trittici sono chiamati coi nomi di Trittico degli eremiti (risalente al 1505) e Trittico di Santa Giuliana. Dirimpetto, un Inferno surrealistico attribuita al Monogrammista J S e un Cristo deriso opera di Quentin Metsys. Nella sala si trovavano pure quattro tavole, note col nome collettivo di Quattro visioni dell'Aldilà, sempre di Bosch. Gli argomenti delle tavole (trasferite dal 2008 a Palazzo Grimani, sono la Caduta dei dannati, l'Inferno, il Paradiso terrestre e l'Ascesa dei beati all'Empireo.
Sala della Quarantia Criminal, destinata alla giustizia penale e alla sovrintendenza delle finanze e della moneta.
Sala dei Cuoi, dalle decorazioni in cuoio delle pareti, costituiva l'archivio della Quarantia.
Sala della Quarantia Civil Vecchia, destinata alla giustizia civile del territorio veneziano e dei domini marittimi. Si tratta di una delle sale più antiche del palazzo, come denuncia la presenza di una bifora gotica sulla parete di fondo; nonostante ciò il suo aspetto è caratterizzato dalla presenza di numerosi dipinti risalenti al XVII secolo.
Sala dell'Armamento o Sala del Guariento, collegata con la sovrastante Armeria, aveva la funzione di accogliere un deposito di armi e munizioni, ed era inizialmente collegata alle sale d'Armi e del Consiglio dei Dieci. Attualmente vi sono conservati i resti di un affresco di Guariento di Arpo che raffigura l'Incoronazione della Vergine, ma fu notevolmente danneggiato nell'incendio del 1577. Vi è conservato inoltre uno dei bozzetti (olio su tela) del Paradiso di Jacopo Tintoretto, la grande tela che sostituì l'affresco di Guariento dopo l'incendio del 1577 che distrusse la Sala del Maggior Consiglio.Questa serie di ambienti da un lato erano raccordati al Liagò, cioè la veranda destinata al passeggio dei nobili durante le pause nelle sedute dell'adiacente Maggior Consiglio, mentre dall'altro erano raccordati con i sovrastanti e sottostanti ambienti giudiziari del secondo piano e del piano delle logge.
La sala principale del Palazzo, situata sull'angolo tra il Molo e la Piazzetta, riceve luce attraverso sette grandi finestre ogivali. Era un tempo la sede della massima magistratura veneziana, il Maggior Consiglio, che aveva il compito di legiferare ed eleggere tutte le principali cariche dello Stato. Nato come assemblea popolare, acquisì in seguito caratteri fortemente gentilizi, la cui apoteosi si verificò nel 1297 con la Serrata del Maggior Consiglio, che escluse dallo stesso tutti i cittadini non appartenenti a famiglie aristocratiche iscritte al cosiddetto Libro d'oro o di età inferiore ai venticinque anni. L'interno della sala è totalmente sgombro da colonne di sostegno e la tenuta strutturale del soffitto risulta possibile grazie ad un intelligente sistema di travature e di poderose capriate. Le sue enormi dimensioni, 53,50 metri di lunghezza per 25 di larghezza e 15,40 di altezza, che ne facevano una delle più vaste sale d'Europa, sono dovute al numero dei partecipanti al Maggior Consiglio, arrivato a comprendere tra i 1200 e i 2000 membri, che si accomodavano su una serie di lunghe panche a doppio seggio poste perpendicolarmente alla parete di fondo, dove trovava posto il podio destinato al Doge e alla Signoria. Il locale fu adoperato anche per altre funzioni, come i solenni ricevimenti atti a celebrare la visita di autorità politiche estere, tra cui Enrico III di Francia. Dopo la caduta della Serenissima, cominciò a riunirsi in questa sala la Municipalità democratica, che dovette presto lasciare il posto prima alla Biblioteca Nazionale Marciana e poi, una volta cacciati gli Austriaci, all'Assemblea del governo provvisorio.Ristrutturata una prima volta nel XIV secolo, le nuove pitture furono affidate al Guariento, che realizzò gli affreschi sulla parete di fondo, dei quali ancora oggi qualche frammento è conservato nella Sala del Guariento, a Gentile da Fabriano, al Pisanello, a Gentile Bellini, ad Alvise Vivarini, a Vittore Carpaccio, ad Antonio Veneziano, a Jacobello del Fiore e a Michele Giambono. Distrutta dal fuoco nel 1577, la sala venne nuovamente decorata tra il 1578 e il 1585 da Paolo Veronese, Tintoretto, Jacopo Palma il Giovane, Francesco Bassano, Andrea Vicentino e Gerolamo Gambarato. I disegni preparatori vennero realizzati dal monaco fiorentino Gerolamo de Bardi e dallo storico veneziano Francesco Sansovino, figlio del più celebre Jacopo, i quali pensarono di dividere in quattro gruppi i soggetti da realizzare sulle pareti. Il risultato fu grandioso ed estremamente ricco, nonostante il valore delle singole opere non sia né eccelso né all'altezza della fama degli autori stessi, che risentirono del manierismo decadente dilagante nell'ambiente della pittura veneziana durante il XVI secolo.Al Tintoretto fu affidata in particolare la decorazione che ricopre l'intera parete di fondo, dietro al trono: il Paradiso, che rappresenta la più grande tela al mondo, con i suoi ventidue metri di lunghezza per sette e mezzo di altezza. Fu dipinta tra il 1588 ed il 1592 in collaborazione con il figlio Domenico, suddivisa in più parti poi assemblate, in sostituzione del precedente affresco del Guariento, rappresentante il medesimo tema. Per la sua realizzazione il Senato interpellò i più celebri pittori del tempo, Tintoretto, Veronese, Palma il giovane e Bassano. Tre bozzetti per l'opera, realizzata poi da Tintoretto, sono oggi conservati al Louvre, al Museo di Lilla e all'Ermitage di San Pietroburgo. Un ulteriore bozzetto, eseguito da Jacopo Tintoretto, attribuito nel 1974 dopo un intervento di restauro, è attualmente esposto a Venezia a Palazzo Contarini del Bovolo. In questa sua opera l'artista immagina un mondo celeste che ruota intorno alla gloria del Cristo e della Vergine.L'enorme soffitto racchiude, fra grandi cornici di legno dorato, 35 dipinti su tela, separati da un complesso telaio costituito da cartelle, volute e festoni. Questa struttura, ideata da Cristoforo Sorte che la suddivise in trentacinque reparti di differente importanza, si sviluppa in tre ordini. Delle trentacinque opere, venti sono monocromi e rappresentano fatti storici dipinti da artisti minori, mentre i quindici dipinti maggiori riguardano fatti storici ed allegorici di cui è protagonista la Serenissima, di mano di Tintoretto, Veronese, Palma il Giovane e Bassano. Tra questi si ricorda la tela Pietro Mocenigo guida l'assalto alla città di Smirne. Il dipinto più celebre, il Trionfo di Venezia, incoronata dalla Vittoria, il grande ovale al centro del soffitto verso il Paradiso, è del Veronese. Si tratta dell'ultima grande tela allegorica del Veronese, che in questa ha scelto di raffigurare una personificazione di Venezia circondata dalle dee dell'Olimpo e incoronata da una Vittoria. L'anomala posizione della Vittoria, che sembra quasi immortalata nell'atto di compiere una capriola, potrebbe voler alludere alle da poco trascorse sconfitte di Venezia nella lotta contro gli Ottomani. Nell'ovato centrale è raffigurata l’Apoteosi di Nicolò Da Ponte, il doge sotto il cui governo venne realizzato l'imponente apparato decorativo.Immediatamente sotto il soffitto corre un fregio con i ritratti dei primi settantasei dogi della storia veneziana (i ritratti dei restanti sono collocati nella sala dello Scrutinio). Si tratta di effigi immaginarie, visto che quelle precedenti il 1577 furono distrutte nell'incendio, commissionate a Jacopo Tintoretto ma eseguite in gran parte dal figlio Domenico. Cronologicamente, tale opera comprende tutti i dogi compresi fra il dogato di Obelerio Antenoreo e il governo di Francesco Venier. Sul cartiglio che ogni doge tiene in mano sono riportate le opere più importanti del suo dogado. Il doge Marin Faliero, che tentò un colpo di Stato nel 1355, è rappresentato da un drappo nero: condannato in vita alla decapitazione e alla damnatio memoriae, ossia alla cancellazione totale del suo nome e della sua immagine, come traditore dell'istituzione repubblicana. Sul soffitto, in corrispondenza dei ritratti, è posto lo stemma del doge.Lungo le restanti pareti sono poste in totale ventuno tele, per la maggior parte realizzate nel 1587, che narrano episodi e fatti appartenenti alla storia della Serenissima celebrandone l'origine. Queste opere, eseguite tra gli altri da Benedetto e Carletto Caliari, allievi del Veronese, Leandro Bassano, Jacopo Tintoretto, Andrea Vicentino, Palma il Giovane, Giulio Del Moro, Antonio Vassilacchi, Giovanni Le Clerc, si possono dividere in tre cicli, che descrivono ciascuno un momento storico differente: 
la partecipazione della Serenissima, guidata da Sebastiano Ziani, alle lotte per il potere tra Chiesa ed Impero, guidate rispettivamente da papa Alessandro III e Federico Barbarossa (1176-1177). Questo gruppo è costituito da undici tele ed è sito sulla parete di fronte alle finestre;
la Quarta crociata (1201-1204), la cui rappresentazione è sulla parete opposta;
la vittoria della Serenissima sulla Repubblica di Genova (1377-1378). Tra queste opere si ricorda Il doge Andrea Contarini torna vittorioso a Venezia dopo aver vinto a Chioggia l'armata genovese, una delle ultime opere di Paolo Veronese.
Nel piccolo àndito che collega la Sala del Maggior Consiglio a quella dello Scrutinio sono posizionate due targhe bronzee commemorative in entrambi i lati della finestra: la prima ricorda il risultato dello scrutinio del plebiscito del Veneto del 1866 che confermò l'annessione delle province venete e di Mantova al Regno d'Italia al termine della terza guerra d'indipendenza italiana, mentre la seconda lapide celebra il voto del 2 aprile 1849 che decretò la resistenza ad oltranza della Repubblica di San Marco contro l'Impero austriaco.
La stanza, che come l'adiacente àndito di fatto collega la Sala del Maggior Consiglio a quella dello Scrutinio, ospitava la Quarantia Civil Nova, magistratura istituita nel 1492 per regolare le contese tra i cittadini della terraferma. La decorazione di questo ambiente è perlopiù affidata a opere allegoriche risalenti al XVII secolo. Tra gli artisti che qui lavorarono, Giovanni Battista Lorenzetti. Il soffitto risale al XVI secolo: è contraddistinto dalla travatura dorata.
Il nome della sala deriva dalle votazioni che vi si tenevano, in particolare quelle per il nuovo doge.Situato nell'ala rivolta verso la Piazzetta e direttamente collegato alla Sala del Maggior Consiglio, questo vasto ambiente venne realizzato durante il dogato di Francesco Foscari, per contenervi la Biblioteca Marciana. A partire dal 1532, tuttavia, essa divenne il luogo deputato agli scrutini delle frequenti e continue deliberazioni delle assemblee della Repubblica. La biblioteca trovò invece diversa collocazione nel nuovo e prospiciente edificio della Libreria. Devastata anche questa sala dal fuoco del 1577, che distrusse il magnifico apparato decorativo tra le cui opere spiccava la celebre Battaglia di Lepanto di Jacopo Tintoretto, il nuovo ciclo decorativo, predisposto dal monaco Gerolamo de Bardi, da realizzarsi nella nuova struttura muraria eretta per ordine del doge Da Ponte, prevedeva un ciclo composto da dipinti raffiguranti le vittorie navali dei veneziani in Oriente oltre a quella relativa alla conquista di Padova nel 1405. I dipinti furono commissionati quasi tutti a Tintoretto, a Veronese e ai loro allievi: tuttavia vi furono alcune variazioni nel programma, cosicché alcuni dipinti sono stati aggiunti nel secolo successivo.
Il ricco soffitto a comparti venne progettato da Cristoforo Sorte e fu completato a cavallo tra il 1578 e il 1585: esso era composto da una quarantina di dipinti posti all'interno di una struttura dorata. I cinque centrali raffigurano la Lotta di Venezia con le Repubbliche marinare, mentre gli altri sono allegorie. I vari dipinti costituenti il perimetro del soffitto sono opera di vari artisti, tra i quali Andrea Vicentino, Francesco Montemezzano, Niccolò Bambini, Antonio Vassilacchi, Giulio Del Moro, Camillo Ballini. Appena sotto al soffitto è posto il fregio raffigurante i Ritratti degli ultimi quarantadue dogi, che completa quello presente nella Sala del Maggior Consiglio e ritrae i dogi da Lorenzo Priuli a Ludovico Manin. I primi sette dipinti furono realizzati dal Tintoretto, mentre gli altri furono commissionati dai singoli dogi a un pittore loro contemporaneo.Alle pareti, sopra al tribunale, si trova il Giudizio universale di Jacopo Palma il Giovane, arricchito per quanto concerne il margine superiore da otto lunette, realizzate da Andrea Vicentino, raffiguranti i Quattro evangelisti e i Quattro profeti. Sulla parete opposta a quest'opera è sito l'arco trionfale dedicato a Francesco Morosini, vittorioso contro i Turchi in Oriente, progettato da Andrea Tirali, eretto nel 1694 ed adornato da sei dipinti allegorici realizzati da Gregorio Lazzarini. Le due restanti pareti, quelle più lunghe, sono adorate da dieci opere raffiguranti le principali vittorie navali e terrestri dell'esercito veneziano: questi dipinti furono realizzati tra gli altri da Andrea Vicentino, Sebastiano Ricci, Antonio Vassilacchi, Marco Vecellio e Jacopo Tintoretto.Il 27 ottobre 1866 in questa sala si svolse lo scrutinio dei risultati del plebiscito di annessione del Veneto al Regno d'Italia avvenuto il 21 e 22 ottobre; i risultati definitivi furono annunciati dal balcone della sala la sera del 27 ottobre dal presidente del Tribunale di Appello di Venezia, Sebastiano Tecchio.
Vi conduce la seconda rampa della Scala d'Oro, che termina nel cosiddetto Atrio Quadrato, affacciato sul cortile del palazzo. Tra la scala d'Oro e il molo si sviluppano delle sale dedicate al Consiglio dei Dieci, che qui ha la propria sede, la stanza dei Tre Capi e l'Armeria. Tra la scala d'Oro e la basilica di San Marco, dopo la Sala delle Quattro Porte, si trovano stanze dedicate al Senato e al Collegio.
L'atrio o salotto quadrato è una sorta di vestibolo, il cui principale pregio risiede nell'apparato decorativo, costituito per quanto riguarda le pareti da dipinti di Francesco Bassano, Paolo Fiammingo e seguaci del Veronese e per quanto concerne il soffitto, riccamente intagliato e decorato con dorature, da un sistema di decorazione che trova il suo culmine in un'opera di Jacopo Tintoretto, celebrante la gloria del doge Girolamo Priuli. Agli angoli del soffitto si trovano quattro scene bibliche di significato allegorico.
Questo ambiente, riccamente decorato e distinto da quattro maestosi portali marmorei, deve il suo attuale aspetto alla ricostruzione di quest'ala seguita al terribile incendio del 1574 e affidata ad Antonio da Ponte su progetto di Andrea Palladio e Gianantonio Rusconi. La stanza presenta opere pittoriche del Tintoretto, di Tiziano, Giulio Del Moro, Gerolamo Campagna, Gabriele e Carletto Caliari, Alessandro Vittoria, Andrea Vicentino e del Tiepolo. Prima dell'incendio del 1574, questa sala era la sede del Collegio, cioè fungeva da luogo atto alle adunanze della signoria. In seguito cominciò a fungere da semplice zona di passaggio e da sala d'attesa per le udienze del Senato e della Signoria: non per questo è priva di interesse architettonico. Si trova allo sbocco della scala d'Oro, oltre l'Atrio Quadrato.Gli elementi salienti di questo locale sono il suo svilupparsi per tutta la profondità del palazzo, che determina la presenza di polifore sia sul lato affacciato sul cortile sia su quello affacciato sul Rio di Palazzo, e la presenza di quattro porte monumentali che conducono verso l'Anticollegio, il Salotto Quadrato, la Sala del Consiglio dei Dieci e la Sala del Senato. I grandiosi portali in marmo venato sono costituiti da colonne corinzie che sostengono un architrave reggente, ciascuno, tre statue allegoriche. Le più pregevoli, sul portale dell'Anticollegio, sono di Alessandro Vittoria. Il soffitto, voltato a botte secondo un progetto di Palladio eseguito da Giovanni Cambi detto il Bombarda, è ornato da fastosi stucchi bianchi e dorati, realizzati da Giovanni Cambi, che incorniciano gli affreschi di Tintoretto contribuendo però anche alla decorazione stessa. Gli stucchi sono così pregevoli che a volte questa sala è nota come Sala degli Stucchi. Il progetto degli affreschi è attribuito a Francesco Sansovino. Le pareti sono interamente rivestite da tele con soggetti storici o allegorici di cui è protagonista Venezia. La più celebre delle opere è Il Doge Antonio Grimani in adorazione davanti alla Fede dipinta da Tiziano attorno al 1575. Risale invece al 1745 Venezia riceve da Nettuno i doni del mare, di Giambattista Tiepolo, originariamente inserita sul soffitto e ora esposta su cavalletto di fronte alle finestre in modo da poterne apprezzare i colori. Enrico III re di Francia arriva a Venezia accolto dal doge Alvise Mocenigo e dal patriarca è invece un'opera di Andrea Vicentino, eseguita tra il 1595 e il 1600, che, pur non eccellendo sotto il profilo artistico, commemora le iniziative intraprese dalla Serenissima per festeggiare l'arrivo del monarca.Nella stessa sala, merita menzione il dipinto a muro gli ambasciatori di Norimberga che ricevono le leggi venete a regola del loro Governo, opera dei fratelli Carlo e Gabriele Caliari.
La copia delle leggi fu concessa dal doge Loredano fra il 1506 e il 1508, con l'approvazione del Senato locale, che poi commissionò due opere d'arte al fine di tramandare ai posteri la memoria di un fatto che dimostrava quale rispetto e riverenza avevano per le leggi loro [veneziane] anche le altre nazioni, del tutto ignorato dagli autori che riferiscono le vicende contro le armi confederate a Cambrais.
Una prima versione fu dipinta a chiaroscuro da Andrea Vicentino nel soppalco della Sala del Consiglio Maggiore, descrivendo un Senatore mentre brevi manu consegna una copia del codice ai quattro ambasciatori. In seguito, i fratelli Carlo e Gabriele Caliari, poco tempo dopo la morte del padre e maestro Paolo, dipinsero mediante colore la medesima scena, nella sua cornice storica della Sala del Consiglio Maggiore: il doge sul trono, vicino ai consiglieri, uno dei quali consegna il prezioso libro a uno dei quattri convenuti.
I quattro legati di Norimberga erano patrizi della città, raffigurati nei due dipinti di Palazzo Ducale mentre indossano vesti sontuose del Paese di origine. Il Doge consegna 12 fogli di pergamena illustrati e in lingua latina che presentano il diritto civile privato veneziano vivente all'epoca.
Il fatto fu confermato dal Giustiniani, Pietro, Limneo su testimonianza di Scotti, Doglioni, e vari storici Alemanni.
Al 1863, l'originale consegnato ai legati risultava conservato nella Curia Tutoria di Norimberga, e una seconda copia presente a Venezia. Norimberga si era dotata di molte istituzioni di diritto roman, mutando poi per adottare le istituzioni pubbliche di Venezia .
Dalla Sala delle Quattro Porte si accedeva anche alla Sala dell'Anticollegio, comunicante anche col Collegio, dove tra le opere del Veronese, del Tintoretto e di Alessandro Vittoria le delegazioni attendevano di essere ricevute dalla Signoria di Venezia. Tale locale era quindi l'anticamera d'onore che precedeva la sala di residenza della Signoria. Anche la decorazione di questa sala è frutto della ricostruzione successiva all'incendio del 1574, su disegni del Palladio e di Giovanni Antonio Rusconi, nonostante i lavori siano stati portati a compimento dal proto Antonio Da Ponte.La volta è coperta da ricchissimi stucchi che racchiudono affreschi di Paolo Veronese, purtroppo deperiti. Nell'ottagono al centro, nelle tinte squillanti del Veronese è dipinta Venezia nell'atto di conferire onori e ricompense, mentre gli ovali a monocromo sono ormai poco leggibili. Di notevole bellezza le tele alle pareti, opera dei maggiori autori del secondo cinquecento a Venezia. Un tempo le pareti erano ricoperte di cuoi dorati.Tra le opere presenti alle pareti, di Tintoretto sono i quattro dipinti mitologici ai lati delle porte, inizialmente destinati all'antistante Sala delle Quattro Porte e realizzati nell'anno 1576: Tre Grazie e Mercurio, Arianna, Venere e Bacco, La Pace, la Concordia e Minerva che scaccia Marte, Fucina di Vulcano. Questo ciclo, le cui tele sono simmetricamente disposte in cornici a stucco, basato su un programma iconografico molto complesso, è una delle maggiori opere del pittore in ambito mitologico ed allegorico. Le figure, che hanno come sfondo le varie stagioni dell'anno, alludono a momenti di prosperità e concordia e contemporaneamente ai quattro elementi primordiali: terra, acqua, aria e fuoco. Di fronte alle finestre ci sono il Ratto di Europa del Veronese (opera eseguita nel 1580 che ispirerà con la sua lieve malinconia i pittori del Settecento veneziano) e il Ritorno di Giacobbe di Jacopo Bassano (contemporanea alla precedente e caratterizzata da uno straordinario realismo). L'imponente camino in marmo bianco, che mostra un fregio e un dentello di chiara ispirazione palladiana ed è sito lungo la parete nella quale si aprono le finestre, è retto da due telamoni, attribuiti a Girolamo Campagna, sormontati da un bassorilievo rappresentante Venere che chiede armi a Vulcano di Tiziano Aspetti. Sul portale si trova un gruppo scultoreo costituito da tre figure, tutte opera di Alessandro Vittoria, raffiguranti Venezia fra la Concordia e la Gloria.
La Sala del Collegio, comunicante sia coll'Anticollegio sia con la Sala del Senato, era destinata alle riunioni del Collegio dei Savi e della Serenissima Signoria, organi distinti, ma tra loro interconnessi, che, quando si riunivano insieme, costituivano il cosiddetto "Pien Collegio". Qui si ricevevano gli ambasciatori stranieri, ed era perciò necessario che la sala fosse particolarmente sontuosa. Realizzata su progetto del Palladio e di Giovanni Antonio Rusconi, ma edificata sotto la supervisione di Antonio Da Ponte, reca sulla parete destra uno dei due quadranti dell'orologio che la sala ha in comune con l'adiacente aula del Senato, e tele di Tintoretto, site alle pareti ed eseguite fra il 1581 e il 1584 e del Veronese, che costituiscono il soffitto e tra le quali si trova una raffigurazione della Battaglia di Lepanto. Tra le opere del Tintoretto si ricorda il quadro raffigurante le Nozze mistiche di Santa Caterina alle quali assiste il doge Francesco Donà circondato da Prudenza, Temperanza, Eloquenza e Carità, caratterizzato, al pari degli altri, dalla difficoltà aggiuntiva di dover coniugare un episodio votivo con il ritratto dogale, che produrrà però incredibili risultati in termini di soluzioni finalizzate a spezzare l'effetto di monotonia e ripetitività.Il soffitto, tra i più belli del palazzo, è uno dei più celebri capolavori di Paolo Veronese, cui si devono le undici tele che lo decorano, con decorazioni lignee di Francesco Bello e Andrea da Faenza. Sempre di questi due artisti, che lavorarono sotto il progetto del Palladio, è pure il tribunale con il soglio dogale centrale con ricca trabeazione.
Nell'ovale al centro sono rappresentate La Fede e la Religione; la Fede, con vesti bianche e oro, mostra il calice, mentre sotto di lei è rappresentato un sacrificio antico con sacerdoti che bruciano l'incenso e si apprestano ad immolare l'agnello. Sempre al centro sono rappresentati Marte e Nettuno con, sullo sfondo, il campanile e il leone di San Marco, e Venezia in trono tra la Giustizia e la Pace (opera nota anche come Venezia accoglie la Giustizia e la Pace, eseguita tra il 1575 e il 1577 e contraddistinta sia da uno straordinario realismo sia dall'interessante soluzione prospettica offerta dalla presenza di una scala semicircolare). Le altre otto tele dalle forme a "T" e "L", caratterizzate da un eccezionale cromatismo, contengono personificazioni femminili delle virtù che possono essere identificate attraverso gli attributi che le accompagnano: un cane per la fedeltà, un agnello per la mitezza, l'ermellino di purezza, un dado e una corona per ricompensa, un'aquila per la moderazione, la ragnatela di dialettica, un gru per vigilanza e una cornucopia per prosperità.Al di sopra degli scranni destinati al Doge ed i sei savi, sempre del Veronese è il Ritratto votivo del doge Sebastiano Venier, ove il doge è rappresentato inginocchiato a rendere grazie al Redentore per la vittoria di Lepanto, dipinta sullo sfondo. Si tratta di un'opera volta a celebrare le gesta di Sebastiano Venier e del provveditore Agostino Barbarigo, nella quale sono presenti pure le figure dei santi Mauro e Giustina e le allegorie della Fede e di Venezia. Lungo la parete che ospita le finestre si trova un grandissimo camino, ideato da Girolamo Campagna che ne eseguì le statue laterali, raffiguranti Ercole e Mercurio.
Dalla Sala delle Quattro Porte si accede a questo ambiente, comunicante pure col Collegio, affacciato sul Rio di Palazzo e destinato alle riunioni del Consiglio dei Pregadi (o Senato), deputato al governo della Repubblica. La sala mantiene ancora oggi un suo vecchio appellativo: era detta anche dei Pregati in quanto i suoi membri venivano "pregati", per mezzo di un invito scritto, affinché partecipassero alle sedute del Consiglio. Più precisamente, i senatori venivano eletti dal Maggior Consiglio tra i patrizi che si erano distinti in battaglia o nell'amministrazione della Repubblica. Devastata da un incendio nel 1574, che causò la perdita della precedente decorazione realizzata da Carpaccio, Giorgione e Tiziano, la sua ricostruzione fu affidata ad Antonio Da Ponte e la sua decorazione ad altri importanti maestri, tra i quali il Tintoretto, affiancato dalla sua bottega, ebbe un ruolo molto importante.Ricca e solenne, con splendidi intarsi e dorature, la sala ospita opere di Tintoretto e di Jacopo Palma il Giovane, immerse tra le luminose dorature di cui l'ambiente abbonda. I cicli pittorici che arricchiscono le pareti furono realizzati tra il 1585 e il 1595 durante il dogato di Pasquale Cicogna. Lo stesso doge fu rappresentato in due opere, una posta lungo le pareti e una facente parte del decoro del soffitto. Sulla parete di fronte alle finestre si vedono i due grandi orologi, uno dei quali presenta i segni dello zodiaco. L'orologio che segnava le ore girava in senso antiorario, come tutti gli orologi realizzati in quell'epoca e vengono indicate tutte le ore del giorno sia mattutine che pomeridiano partendo dall'apice con le 6 del mattino perché secondo i medievali la giornata cominciava a quell'ora, quando nasceva il sole.
Per quanto concerne la decorazione delle pareti, essa fu realizzata con scopi celebrativi. Sopra ai seggi dei senatori, ricostruiti nel corso del XVIII secolo, e sopra al tribunale si trova appunto un ciclo che illustra le opere di alcuni dogi. Tra queste spicca Il Cristo morto adorato dai dogi Pietro Lando e Marcantonio Trevisan, realizzata dal Tintoretto. Le altre pareti presentano temi relativi ad allegorie e le loro decorazioni furono realizzate in prevalenza da Palma il Giovane, che fu però aiutato nell'opera da artisti quali Domenico Tiepolo, Marco Vecellio e lo stesso Tintoretto. Altra importante opera di Palma il Giovane presente nella sala è l'Allegoria della vittoria sulla Lega di Cambrai, realizzata attorno all'anno 1590 e volta a celebrare la guerra tra Venezia e le altre potenze europee, coalizzatelesi contro di lei mediante la Lega di Cambrai: il protagonista della tela è il doge Leonardo Loredan.Sono presenti come decorazioni del soffitto, ultimato nel 1581 e progettato da Cristoforo Sorte, massicce cornici in legno dorato che incastonano opere di Tintoretto, Marco Vecellio, Andrea Vicentino, Antonio Vassilacchi, Tommaso Dolabella, Palma il Giovane e Gerolamo Gambarato. Il telaio in legno dorato si può dire composto dall'unione di cartigli, volute e festoni. Al centro spicca la grande tela rettangolare dipinta da Tintoretto con l'aiuto del figlio, Domenico, con Venezia assisa fra gli dei. Raffigura il Trionfo di Venezia come un vortice crescente di creature mitologiche di origine marina, che si innalzano verso Venezia, seduta al centro, per offrire doni e riconoscimenti. Fra il concilio di dei che attorniano la Serenissima vestita con abiti regali, si riconoscono Apollo, Mercurio, Crono, Marte e Vulcano.
Alla Sala del Senato è collegata un'antichiesetta, notevole per la sua decorazione composta da stucchi e affreschi neoclassici, realizzati da Jacopo Guarana. Da questo locale si accedeva alla chiesetta privata del Senato, usata solo dai senatori e dal doge, ristrutturata da Vincenzo Scamozzi nel 1593. L'apparato decorativo di questa cappella palatina fu realizzata per quanto concerne gli affreschi sempre da Jacopo Guarana, mentre per quanto riguarda le decorazioni architettoniche da Gerolamo Mengozzi-Colonna e dal figlio Agostino. Sull'altare spicca un bel gruppo scultoreo realizzato da Jacopo Sansovino, raffigurante la Vergine col Putto e Angeli.
La Sala del Consiglio dei Dieci era destinata alla riunione dell'omonimo organo, ristretto ed onnipotente, deputato alla sicurezza dello Stato. Suprema magistratura dello Stato, sui cui metodi spietati si è sovente scritto ma non sempre in modo imparziale, fu istituita nel 1319 come organo temporaneo al quale affidare le indagini relative alla congiura Baiamonte Tiepolo, ma divenne poi magistratura stabile, composta di dieci consiglieri e allargata al Doge e ai sei Consiglieri Ducali; il consiglio dei Dieci prendeva posto su un podio ligneo semicircolare dal quale discuteva delle indagini e dei processi contro i nemici dello Stato: un passaggio segreto ricavato in un'armadiatura a legno conduceva alla retrostante stanza dei Tre Capi.Non rimane nulla della mobilia originale. Le decorazioni sono di Giambattista Ponchino, Paolo Veronese e Giovanni Battista Zelotti, con temi riguardanti la giustizia. Il soffitto della sala, attribuito in modo fantasioso a Daniele Barbaro, fu dipinto negli anni cinquanta del XVI secolo e costituisce l'opera di debutto di Paolo Veronese nella scena veneziana. Più precisamente, il Veronese è autore di tre delle tele attualmente presenti tra le nove che compongono il soffitto. Fu dipinto dal pittore ventiseienne, proveniente da Verona come aiutante del poco noto Gian Battista Ponchino, dallo Zelotti e da Jacopo D'Andrea. L'ovale al centro, con Giove che fulmina i vizi, è una copia dell'originale di Veronese confiscato da Napoleone e oggi esposto al Louvre. Fu invece restituito, sempre di Veronese, il riquadro con Giunone offre il corno ducale, gemme e oro a Venezia, dall'ardito scorcio prospettico. Sotto al soffitto è presente un pregevole fregio raffigurante Putti, armi e trofei. Le pareti sottostanti questa decorazioni furono realizzate da Andrea Vassilachi, dal Bassano e da Marco Vecellio. Il quadro Venezia sul globo e sul leone, realizzato tra il 1553 e il 1564, è una delle allegorie presenti nella sala: opera dello Zelotti, evidenzia come i quadri di quest'ultimo, pur essendo equiparabili per luci e colori a quelli del Veronese, si differenziassero dalle opere di questo in quanto queste ultime appaiono meno macchinose e più naturali.
Accanto a questa sala era la Sala della Bussola, che fungeva da anticamera per coloro che erano stati convocati dalle potenti magistrature, che deve il nome alla grande bussola lignea che conduce negli adiacenti ambienti giudiziari ed è sormontata da una statua della Giustizia. La sua decorazione allegorica fu ultimata nel 1554 da Paolo Veronese. Anche in questa sala, il dipinto al centro del soffitto, capolavoro di Paolo Veronese raffigurante san Marco, fu asportato dai francesi nel 1797 ed è conservato al Louvre. Il monumentale camino è di disegno del Sansovino, mentre i dipinti alle pareti celebrano le vittorie del Carmagnola. Le pareti sono contraddistinta dalla presenza di pannelli lignei.
Dalla bussola presente nella sala di cui è eponimo passavano coloro che erano convocati nei vicini ambienti giudiziari.
La Stanza dei Tre Capi del Consiglio dei Dieci, con opere di Tintoretto, Veronese, Giambattista Ponchino e Giambattista Zelotti, dove di riunivano i capi eletti a rotazione ogni mese da tale consiglio, cui spettava l'istruzione dei processi. Loro era il compito di aprire le lettere e di convocare le riunioni straordinarie del Maggior Consiglio; La decorazione del soffitto fu realizzata tra il 1553 e il 1554: elemento notevole è l'ottagono centrale raffigurante la Vittoria della virtù sul Vizio, opera dello Zelotti. Il Veronese e Ponchino si dedicarono per lo più a decorare i settori laterali. Da questo locale si può accedere alla Sala del Consiglio dei Dieci tramite un passaggio segreto nascosto da un'armadiatura lignea.
La Stanza dei Tre Inquisitori di Stato, con dipinti del Tintoretto realizzati fra il 1566 e il 1567, dove avevano sede i potenti e temuti magistrati incaricati di garantire la sicurezza del Segreto con qualunque mezzo e a loro completa discrezione, scelti fra il Consiglio dei Dieci e i Consiglieri del Doge. Tale magistratura fu creata nel 1539 e divenne nota in quanto era autorizzata a venire a conoscenza delle informazioni con qualunque mezzo, incluse delazione e tortura.
La Camera del Tormento, sala di tortura direttamente collegata ai sovrastanti Piombi, dove gli interrogatori erano condotti in presenza dei magistrati giudicanti. Nonostante tutto, la tortura cominciò ad essere abbandonata nel XVII secolo.
L'armeria di palazzo, complesso di sale destinate a magazzino per gli armigeri di Palazzo, era composta da quattro locali e vi si trovano circa 2000 prestigiosi pezzi. Fa da angolo tra la facciata verso il rio di Palazzo e quella sul Molo.
Sala I o Sala del Gattamelata: prende questo nome per l'armatura finissima di proprietà del Gattamelata, soprannome di Erasmo da Narni. In questa sala sono esposte anche altre armature cinquecentesche, alcune da fante, altre da cavaliere e altre ancora da torneo. In particolare, si segnala una armatura da bambino o forse da nano, rinvenuta dopo la battaglia di Marignano. Nella sala sono esposti pure archi, balestre, lanterne da nave di provenienza turca.
Sala II o Sala del Re di Francia: caratterizzata dalla presenza di uno stendardo turco, bottino della battaglia di Lepanto e finemente decorato, la sala presenta pure un'armatura appartenuta ad Enrico IV di Francia, donata alla Serenissima o nel 1603 o nel 1604, un'armatura per testa equina, spadoni, alabarde decorate. L'armatura regale è posta all'interno di una nicchia che fu progettata da Vincenzo Scamozzi.
Sala III o Sala Francesco Morosini in quanto dedicata a quest'ultimo dal Consiglio dei Dieci: è caratterizzata dalla presenza di un busto bronzeo di quest'ultimo, posto in una nicchia. Nella sala si conservano pure spade, alabarde, faretre, balestre, una colubrina decorata risalente al XVI secolo, un archibugio a venti canne risalente al XVII secolo.
Sala IV: caratterizzata dalla presenza di numerose armi miste, vi sono conservati balestre del XVI secolo, mazze d'arma da fuoco, accette, spade da fuoco, archibugi. Vi si trova pure la cassetta del diavolo, in grado di nascondere al suo interno quattro canne di pistola e una freccia avvelenata. Numerosi sono anche gli strumenti di tortura, affiancati da una cintura di castità e alcune armi appartenute alla famiglia Carrara, originaria di Padova ma sconfitta nel 1405 dai veneziani.
Dall'Atrio Quadrato si accede alle stanze dedicate all'amministrazione e alla burocrazia di palazzo, con la stanza del Notaio Ducale, segretario delle varie magistrature dello Stato, e quella del Deputato alla Segreta del Consiglio dei Dieci, segretario particolare del potente consiglio. Queste due stanzette sono raggiungibili anche risalendo una scaletta che le congiunge ai Pozzi.
Nell'ammezzato sovrastante trovavano posto gli uffici del Cancellier Grande e del reggente alla Cancelleria, capo degli archivi, eletto direttamente dal Maggior Consiglio, con l'adiacente Sala della Cancelleria Segreta, in cui erano conservati in numerosi armadi i più importanti documenti amministrativi: sulle ante superiori, a specchio, risaltano gli stemmi e i nomi dei cancellieri succedutisi a partire dal 1268.
Le prigioni sotterranee del Palazzo, collocate al disotto del livello dell'acqua e perciò estremamente umide e malsane, destinate ai prigionieri di condizioni inferiori, rinchiusi in celle oscure ed anguste, prendevano l'inequivoco nome di Pozzi. I Pozzi, locali piccoli ed umidi, erano rischiarati da lumi ad olio, aerati grazie a fori rotondi scavati nella pietra e serrati da porte chiuse con pesanti catenacci. Ogni cella presentava una lettiera in legno, una mensola per gli effetti personali e un bugliolo di legno. Una leggenda narra che un tempo ai condannati a morte fosse concessa, come ultima possibilità di scampo, di tentare il giro della colonna. Infatti tuttora una delle colonne del Palazzo Ducale è leggermente più grande delle altre. Il tentativo consisteva nel girare intorno alla colonna, dalla parte esterna, senza scivolare ma quasi nessuno riusciva a completare l'operazione. La disperazione dei detenuti ivi rinchiusi è intuibile dal tenore delle scritte che si trovano ai muri.Al disotto del tetto del palazzo e delle sue coperture erano invece i Piombi, direttamente collegati alla Sala della Tortura, che devono il loro nome alla copertura del tetto, realizzata con lastre plumbee: qui trovavano posto i prigionieri più particolari (Giacomo Casanova il più noto, e autore di una spettacolare evasione), nobili, ricchi, religiosi, che venivano relegati quindi in un ambiente che, per quanto duro, risultava meno malsano rispetto agli infernali Pozzi.
Il sottotetto era diviso in sei o sette ambienti separati da tramezze di legno irrobustite con chiodi e lamine di ferro. I prigionieri che erano qui detenuti potevano addirittura, a loro spese, provvedere a dotare le loro celle di piccoli sollievi, mobilia e di buon cibo. In particolare, vi erano detenuti i membri del Consiglio dei Dieci nel caso fossero stati accusati di delitti politici o stessero attendendo di essere condotti in giudizio. Visitando quest'area si può accedere anche all'attiguo e vastissimo sottotetto, contraddistinto dalle singolari capriate in legno, ora ospitante una collezione di armi di origine sia veneziana sia ottomana. Tutte queste prigioni erano direttamente collegate ai tribunali presenti nel Palazzo.
Il Palazzo Ducale di Venezia conserva nelle sue stanze e lungo le sue facciate un imponente numero di opere d'arte, risalenti a varie epoche storiche, commissionate dai singoli dogi per tramandare la propria memoria o nel contesto di generali ristrutturazioni del complesso. L'apparato decorativo aveva principalmente funzioni celebrative nei confronti della storia della Serenissima Repubblica di Venezia, le cui massime magistrature qui avevano la propria sede: numerosi sono quindi le allegorie, i dipinti raffiguranti battaglie ed eventi storici, le tavole raffiguranti gesti devozionali nei confronti di santi e della Vergine.
Molte opere vennero perdute durante i vari incendi che colpirono il palazzo, i principali dei quali risalgono al 1483, al 1574 e al 1577.
Fonti primarie Gerolamo de Bardi, Dichiaratione di tutte le istorie che si contengono nei quadri posti novamente nelle sale dello Scrutinio et del gran Consiglio del Palagio Ducale della Serenissima Republica di Vinegia, nella quale si ha piena intelligenza delle più segnalate vittorie, conseguite di varie nationi del mondo dai Vinitiani, Venezia, Felice Valgrisio, 1587.
 Giuseppe Cadorin, Pareri di XV architetti e notizie storiche intorno al palazzo ducale di Venezia, Venezia, 1838, SBN IT\ICCU\SBL\0415914.
 Leopoldo Cicognara, Le fabbriche e i monumenti cospicui di Venezia, Antonelli, 1840, SBN IT\ICCU\VEA\1062363.
 Giovanni Battista Cipelli, De exemplis illustrium virorum Venetae civitatis atque aliarum gentium, VIII, 1554.
 Giovanni Battista Gallicciolli, Delle Memorie Venete Antiche Profane Ed Ecclesiastiche, II, Fracasso, 1795, SBN IT\ICCU\MILE\014246.
 Antonio Magrini, Memorie intorno la vita e le opere di Andrea Palladio, Padova, Tipografia del Seminario, 1845, SBN IT\ICCU\VEA\0099770.
 Carlo Ridolfi e Giuseppe Vedova, Le meraviglie dell'arte, vol. 2, Padova, 1648.
(LA) Johanni Sagornino, Chronicon Venetum Omnium Quae Circum Feruntur Vetustissimum, Venezia, 1765.
 Francesco Sansovino, Venetia, città nobilissima et singolare, Venezia, Stefano Curti, 1663, SBN IT\ICCU\PUVE\000194.
 Pietro Selvatico, Sulla architettura e scultura in Venezia, 1847, SBN IT\ICCU\LO1\0327537.
 Tommaso Temanza, Vite de' più celebri Architetti e Scultori Veneziani che fiorirono nel secolo decimosesto, I, Venezia, C. Palese, 1778, SBN IT\ICCU\VIAE\000348.
 Anton Maria Zanetti, Della pittura Veneziana e delle opere pubbliche de Veneziani maestri, I, Venezia, Giambatista Albrizzi, 1771, SBN IT\ICCU\RMRE\000503.Fonti secondarie Eugenia Bianchi, Nadia Righi e Maria Cristina Terzaghi, Il Palazzo Ducale di Venezia, Milano, 1997, ISBN 88-435-5921-4.
 Susie Boulton e Christopher Catling, Venezia e il Veneto, Mondadori,  pp. 84-89, ISBN 978-88-04-43092-6.
 Marcello Brusegan, I palazzi di Venezia, Roma, Newton & Compton, 2007,  pp. 121-142, ISBN 978-88-541-0820-2.
 Alessia Devitini, Stefano Zuffi e Francesca Castria, Venezia, Electa, ISBN 978-88-370-2149-8.
 Umberto Franzoi, Itinerari segreti nel Palazzo Ducale di Venezia, Treviso, 1983, SBN IT\ICCU\CFI\0001113.
 Umberto Franzoi, Le Prigioni di Palazzo Ducale a Venezia, Milano, 1997, ISBN 978-88-435-6238-1.
 Umberto Franzoi, Storia e leggenda del Palazzo Ducale di Venezia, Venezia, 1982, ISBN 978-88-7666-037-5.
 Umberto Franzoi, T. Pignatti e W. Wolters, Il Palazzo Ducale di Venezia, Treviso, 1990, ISBN 978-88-7666-065-8.
 Michela Knezevich, Il Palazzo Ducale di Venezia, Milano, 1993, ISBN 978-88-435-4464-6.
 Antonio Manno, Palazzo ducale guida al Museo dell'Opera, Venezia, 1996, ISBN 88-86502-37-0.
 Giovanni Mariacher, Il Palazzo Ducale di Venezia, Firenze, Del Turco, 1950, SBN IT\ICCU\MIL\0425080.
 Alessandra Morgagni, Venezia, Electa, 1997,  pp. 50-65, ISBN 978-88-435-5953-4.
 Luigi Serra, Il Palazzo Ducale di Venezia, Roma, Libreria dello Stato, 1933, SBN IT\ICCU\IEI\0269592.
 Francesco Zanotto, Il Palazzo ducale di Venezia, illustrazioni di Francesco Zanotto, vol. 1, Venezia, Antonelli, 1853.
 Palazzo Ducale (Venezia), Palladio Museum, Mediateca. (fonte utilizzata in questa voce per gli interventi palladiani)
 Approfondimenti sulla struttura architettonica del Palazzo, su palazzo-ducale-venezia.historiaweb.net. URL consultato il 3 maggio 2014 (archiviato dall'url originale il 17 giugno 2014).
 Alessia Rosada e Carlos Travaini, Ponte dei Sospiri, su canalgrandevenezia.it.

Palazzo Pamphilj (o del Collegio Nazareno) è un palazzo storico della città di Albano Laziale, in provincia di Roma, nell'area dei Castelli Romani.
Il palazzo fu costruito tra il 1708 ed il 1717 dal cardinale Benedetto Pamphilj in sostituzione di alcuni casini di campagna risalenti alla seconda metà del Seicento situati alla sommità del tridente di Albano, una nuova espansione urbanistica della città concepita alla metà del Seicento dal cardinale Fabrizio Savelli, abate commendatario della chiesa di San Paolo. Il palazzo divenne proprietà dei padri Scolopi del Collegio Nazareno di Roma nel 1764, e fu adibito a residenza estiva degli alunni del collegio fino al 1944, quando fu requisito e "violentato" per destinarlo a ricovero di 52 famiglie sfollate di guerra.
Attualmente versa nel degrado e nell'incuria più totale, nonostante sia stato addotto come esempio illuminante di fabbrica patrizia sui Colli Albani e di cantiere di ricostruzione settecentesco in un dettagliato studio di Marco Silvestri ed Enzo D'Ambrosio per l'accademia degli Incolti del 1988.
La realizzazione del tridente di Albano come un insieme di tre strade rettilinee convergenti in un unico punto fu promossa dal cardinale Paolo Savelli, abate commendatario dell'abbazia di San Paolo, sfruttando le terre di proprietà dell'abbazia. Già dal 1282 il cardinale Giacomo Savelli, dal 1285 papa Onorio IV, aveva realizzato il complesso abbaziale di San Paolo, dotandolo di ingenti proprietà nel territorio albanense ed attorno al Lago Albano (come il pittoresco romitorio di Sant'Angelo in Lacu). Il tridente di strade si articolò come un'espansione urbanistica della città, finora ristretta orizzontalmente lungo il tracciato della decaduta via Appia Antica, che si innestava sull'attuale corso Alcide de Gasperi (il "corso di sopra" degli albanensi) e si sviluppava con tre strade che collegavano i punti strategici della città all'abbazia di San Paolo: l'attuale via Leonardo Murialdo (la "strada terza" del castasto Gregoriano) con la basilica cattedrale di San Pancrazio, l'attuale via San Gaspare del Bufalo (la "strada seconda" del catasto Gregoriano) con il santuario di Santa Maria della Rotonda e l'attuale via Aurelio Saffi (la "strada prima" del catasto Gregoriano) con la via Appia e, sbagliando di poco il tiro, con Palazzo Savelli. Il primo edificio costruito nella nuova espansione (il "Borgo Nuovo", oggi borgo San Paolo) fu un casino di campagna edificato dal cardinale Vincenzo Maculani, un ingegnere militare domenicano al servizio pontificio, tra il 1657 ed il 1662. Il canone d'affitto annuo che doveva versare all'abbazia di San Paolo, proprietaria del terreno, ammontava a due libbre di cera (circa 600 grammi). Accanto a questo palazzo, costruito ad angolo tra la piazza e le attuali via Murialdo e via San Gaspare del Bufalo, sul lato verso valle sorse il casino di campagna dei marchesi Bottini.In seguito, il "tridente" venne occupato da nuovi palazzi nobiliari: palazzo Rospigliosi, costruito nel 1667 dirimpetto al casino Maculani (oggi ospita l'istituto paritario "Leonardo Murialdo" ed il collegio dei padri Giuseppini) ed il casino Nuñex su piazza San Paolo, il palazzo del cardinale Bernardino Giraud (1721-1782) ed il neoclassicheggiante palazzo Croci sull'attuale via Aurelio Saffi.
Il 6 dicembre 1707 il cardinale Benedetto Pamphilj, mecenate, librettista e bibliotecario della Biblioteca Apostolica Vaticana, inviò ad Albano l'architetto Filippo Leti per effettuare una stima del valore del casino Maculani ed anche dell'adiacente casino Bottini, essendo intenzionato ad acquistarli per edificarvi un nuovo palazzo.Il casino Maculani, edificio a due piani con cortile, cappella, stalla e tinello, risultava in pessimo stato, incompiuto e fin troppo rustico, con le nuche pontaie ancora a vista.L'adiacente casino Bottini invece, seppur molto più piccolo, era più rifinito, e contava sempre due piani con cortile, tinello, stalla e cappella.L'estimo finale fu di 3000 scudi pontifici per il casino Maculani e di 1500 per il casino Bottini: l'acquisto delle due proprietà venne siglato a Roma, presso il palazzo Doria Pamphilj, il 30 e 31 gennaio 1708. In seguito, il cardinale Pamphilj acquistò anche una proprietà indivisa dell'estensione di 113 metri quadrati appartenente a tale Maddalena Ubaldi vedova Giannini, sita lungo l'attuale via Murialdo, confinante con le sue nuove proprietà: l'acquisto venne concluso il 26 marzo 1708.La fabbrica del palazzo fu incominciata dall'architetto Simone Costanzi, il quale tuttavia morì in corso d'opera nel 1709, perciò la fabbrica venne seguita da Filippo Leti con la supervisione del capomastro De Rossi.Un'altra partecipazione nella progettazione e nell'abbellimento del palazzo fu quella dell'architetto e pittore Domenico Paradisi, che tra il 1709 ed il 1712 lavorò alla decorazione degli interni di rappresentanza del palazzo: oltre a lui, la decorazione pittorica fu realizzata dal pittore Macci, direttore dei lavori, e dal pittore Severino Lucentin, che si occupò dell'arredo della fuga di stanze al piano nobile.Se nel 1712 era probabilmente completato il fronte del palazzo su piazza San Paolo, tra il luglio ed il settembre 1717 la fabbrica si ampliò con l'acquisto da parte del cardinale Pamphilj della casa dei fratelli Domenico e Matteo Giannini, adiacente alla sua proprietà e con affaccio sull'attuale via San Gaspare del Bufalo: in questo spazio venne realizzato il cortile "della cavallerizza".
Il materiale per la fabbrica era di facile reperimento: il legno veniva direttamente dai boschi albanensi sulle pendici del Lago Albano, la calce dal feudo di famiglia di Valmontone ed i mattoni da Roma, attraverso i padri oratoriani della Chiesa Nuova.Il 1º giugno 1710 il palazzo fu visitato da papa Clemente XI, amico del cardinale Benedetto Pamphilj: man mano che l'edificio veniva completato, veniva utilizzato come luogo di feste e salotti culturali dal cardinale letterato.Il cardinale Pamphilj morì a Roma il 22 marzo 1730, lasciando il palazzo al nipote Camillo Filippo Pamphilj, il quale a sua volta morì nel 1747, lasciando tutti i suoi beni a Girolamo Pamphilj, che morì nel 1760: perciò il palazzo spetterà a suo nipote, il cardinale Girolamo Colonna di Sciarra. Alla morte anche di questi, nel 1763, la proprietà del palazzo passò al cardinale Marcantonio Colonna ed al principe Lorenzo Onofrio II Colonna con i suoi nipoti: tuttavia il principe genovese Andrea Doria Landi, riconosciuto da papa Clemente XIII come legittimo erede dei Pamphilj (così incominciarono i Doria Landi Pamphili), accampò pretese sul palazzo. Alla fine il principe Doria Landi Pamphilj si accordò con gli eredi Colonna lasciando a questi la proprietà del palazzo albanense, che in conclusione fu venduto nel 1764 ai padri Scolopi del Collegio Nazareno di Roma per 7000 scudi pontifici.
Fin dal 1758 gli alunni del Collegio Nazareno, lo storico collegio romano fondato nel 1630 e retto dai padri Scolopi, che non potevano tornare a casa durante le vacanze, soggiornavano presso il palazzo di Albano. Il rettore del collegio padre Bandini pensò bene di acquistare il palazzo e l'adiacente casino Nuñez anziché pagare ai Colonna l'affitto di 200 scudi pontifici. La somma stimata per l'acquisto ammontò a 7000 scudi (incluso l'arredo), in considerazione del pessimo stato dell'edificio: il pagamento avvenne a rate da 1000 scudi distribuite in cinque anni durante i quali i Colonna si riservavano il diritto di proprietà, dopo un primo acconto di 2000 scudi.Nel 1777 gli Scolopi chiamarono l'architetto Giuseppe Tarquini per realizzare una sopraelevazione dell'edificio per ricavare più camerate e servizi igienici, altrimenti insufficienti per il fabbisogno degli alunni: tuttavia nel 1781 lo stesso Tarquini in una stima del palazzo lo valutò 12.000 scudi (incluso il mobilio), anche se le murature e le fondamenta risultavano essere molto esili.Le soluzioni proposte dal Tarquini nel risolvere l'inquietante esilità delle murature (circa 60 centimetri per oltre 16 metri di altezza) sono state ottime e valide per i trecento anni a seguire.Nuovi cambiamenti furono apportati tra il 1796 ed il 1806 dall'architetto Girolamo Masi, con la realizzazione di nuovi servizi igienici nel cortile del palazzo, la chiusura del portone su via San Gaspare del Bufalo ed il rifacimento dei solai fatiscenti.Dopo la proclamazione della Repubblica Romana (1798-1799) a Roma il 15 febbraio 1798, Albano si costituì "repubblica sorella" il 18 febbraio, istituendo un governo repubblicano municipale. Tuttavia, la popolazione albanense non tardò a ribellarsi al nuovo regime, ed il 25 febbraio parteciparono alla rivolta contro i francesi scoppiata a Trastevere: ma l'esercito francese comandato da Gioacchino Murat non tardò a reprimere ogni fermento reazionario occupando e saccheggiando Albano il 29 febbraio 1798. Nel saccheggio francese fu anche danneggiato palazzo Pamphilj, occupato dai soldati, perciò nel 1799 gli Scolopi dovettero effettuare le necessarie riparazioni.Tra il gennaio 1814 ed il dicembre 1815 al palazzo lavorò Giuseppe Valadier, che si occupò di ripristinare le cornici di numerose finestre cieche: suoi interventi alla struttura si possono riscontrare fino al 1830. Nuove piccole manutenzioni furono apportate nel 1879 dall'architetto Palmucci.Il rettore del Collegio Nazareno padre Cianfroca nel settembre 1900 fece effettuare un inventario degli oggetti conservati nel palazzo, seguito da una ricognizione fotografica nel 1932, oggi materiali di studio utilissimi per ricostruire la trascorsa grandezza del palazzo. Questo durante la prima guerra mondiale venne concesso in uso all'esercito italiano.
Durante la seconda guerra mondiale Albano Laziale fu colpita dai bombardamenti aerei anglo-americani per la prima volta il 1º febbraio 1944, assieme ad Ariccia: un nuovo, drammatico bombardamento colpì tanti sfollati di guerra albanensi a Castel Gandolfo, all'interno della Villa Pontificia in zona extra-territoriale, il 10 febbraio.Dopo lo sfondamento della linea Hitler, estremo baluardo difensivo creato dai tedeschi tra Lanuvio, Velletri e Valmontone, sul monte Artemisio nella notte tra 3 e 4 giugno 1944, tutti i Castelli Romani furono rapidamente occupati dagli anglo-americani. L'amministrazione comunale "pro tempore" di Albano credette opportuno requisire il palazzo per alloggiarvi 52 famiglie di sfollati senzatetto, per un periodo temporaneo di cinque mesi: il genio civile di conseguenza effettuò "grandi lavori di adeguamento", sconvolgendo l'assetto del palazzo per ricavare appartamenti e servizi nei locali settecenteschi. Allo scadere dei cinque mesi, in mancanza di altre soluzioni, gli Scolopi accordarono il permesso agli sfollati di restare nel palazzo dietro pagamento di un canone d'affitto: le manomissioni della struttura continuarono imperterrite, tanto che si può parlare di vera e propria "violenza" subita dall'edificio.Allo stato attuale il palazzo si presenta come un "rudere di sé stesso", specie dopo l'abbandono da parte delle famiglie degli sfollati che ha consegnato l'edificio all'incuria più totale. Attualmente (2013) e da diversi anni la facciata del palazzo verso piazza San Paolo è "fasciata" con un ponteggio, per evitare il crollo dell'edificio.
Il palazzo si è sviluppato gradualmente per espansioni, a partire dalla "testa" su piazza San Paolo (Filippo Leti, 1708-1711) per arrivare agli stalloni sul cortile "della cavallerizza" (Carlo Stefano Fontana, 1717), passando per la scala a chiocciola (Simone Costanzi 1708-1709, Filippo Leti 1709-1711) e per le ali "verso mare" (Carlo Stefano Fontana, 1717), incombenti rispettivamente su via San Gaspare del Bufalo e su via Leonardo Murialdo.
L'assetto dato all'edificio dagli interventi commissionati dal cardinale Benedetto Pamphilj e dai suoi eredi fino al 1764 è quello di un palazzo principesco di villeggiatura, caratteristico della Roma del Settecento. La disposizione delle stanze e del mobilio in funzione di questo uso è testimoniata dagli inventari del 1708 (anteriore ai lavori di ampliamento, riferito dunque ai casini Maculani e Bottini), del 1725, del 1747 e del 1761. Con l'acquisto da parte dei padri Scolopi del Collegio Nazareno nel 1764 cambia la destinazione del palazzo, convertito ad uso didattico, e cambia anche la disposizione dei locali, anche se il loro arredo rimane in gran parte quello settecentesco del cardinale Pamphilj: vengono realizzate camerate per gli alunni e stanze per i religiosi, come testimoniano gli inventari del 1779 e l'ultimo inventario, del 1900.
Nel ponderoso studio di Marco Silvestri ed Enzo D'Ambrosio ("Palazzo Pamphilj in Albano Laziale", Roma 1988), il cantiere di ricostruzione ed accrescimento del palazzo viene addotto a significativo esempio di un modo di costruire che oggi non c'è più. I due studiosi, leggendo i dettagliatissimi "diari di fabbrica" dal 1777 al 1900 conservati presso l'archivio del Collegio Nazareno a Roma hanno portato alla luce tutto il "chiassoso panorama di uomini intenti nell'operare ad arte, secondo tecniche antiche", dove "aleggiava un profondo senso di umanità a noi ormai inconsueto".A capo del cantiere c'era l'architetto, che poteva prestare servizio dietro regolare stipendio oppure, come nel caso dell'architetto Tarquini che diresse i lavori del 1777, essere stipendiato regolarmente dal committente per altre funzioni (il Tarquini era insegnante presso il Collegio Nazareno). A questi spettava il compito di curare l'approvvigionamento dei materiali per la fabbrica e supervisionare occasionalmente i lavori: colui che era sempre presente sul cantiere era il capomastro, che sceglieva i muratori e gli artigiani da impiegare nell'opera, destinati ai ruoli più disparati: dall'essere spediti "con un somaro a Palestrina a cercare calce" a "[carreggiare] acqua per smorzare la calce" a "[trasportare] a Roma tre barattoli di vernice, olio cotto, gesso, vino per il P. Rettore".
Una delle operazioni più delicate e durature compiute sul cantiere fu il rifacimento dei tetti e dei solai dopo la sopraelevazione dell'edificio nel 1777. Il legname delle coperture demolite venne ripiallato ed utilizzato come "corda" (trave orizzontale) nei nuovi tetti: i "paradossi" (travi obliqui che gravavano sulle corde) furono invece confezionati appositamente. L'approvvigionamento di legname, provveduto di volta in volta secondo il bisogno per evitare incendi alla fabbrica, veniva soddisfatto nei boschi dei Colli Albani, dove si trovava abbondanza di castagno, pioppo ed olmo: il legname di grande taglio proveniva dalla Fajola, tra Genzano di Roma, Velletri e Nemi, mentre il legname di piccolo taglio proveniva da Molara, ai piedi del Tuscolo.
I tetti del palazzo, sia nella parte nuova che nella parte vecchia, erano controllati ogni quindici o venti anni dai tecnici fino agli anni quaranta del Novecento, controlli che ne garantivano la funzionalità e la stabilità. Il trasporto del legname in alto (l'altezza massima delle mura del palazzo è 16 metri) era assicurato attraverso i "falconi", una specie di argano, antenato delle moderne gru: si ricorreva inoltre ad altri "ordegni" come le "bilance" (ponteggi sospesi) e le "candele" (legni posti verticalmente attorno ai quali era costruito un ponteggio).
L'aspetto dato al palazzo dai suoi costruttori voleva essere nobile utilizzando materiali "poveri" come il peperino e l'intonaco in luogo dei marmi e del travertino. Di conseguenza, il colore delle facciate del palazzo deciso nel Settecento fu il colore avorio, l'"avoglio" ("una mano di bianco e due di avoglio", recitano i conti dell'imbianchino Giuseppe Muzzi nel 1796-1806), alternato dal "color di aria", il celestino, che formavano così una "garbata bicromia" lontana dalle coloriture moderne, tendenti per l'usura al grigio o al verde muschio. Gli interni invece erano dipinti in "perzichino", una sorta di rosso tendente al rosa, rinfrescato nel 1814 durante i lavori condotti da Giuseppe Valadier: le finestre cieche in quegli stessi lavori furono tinteggiate simulando un "vetro stuccato".
Il principale materiale lapideo utilizzato nel palazzo è il peperino, pietra vulcanica locale estratta soprattutto nelle cave di Marino. La parte inferiore del palazzo e gli angoli, come le parti più esposte ad usura, sono state realizzate in peperino intonacato di "avoglio". Anche le cornici delle occhiature ovali al piano terra e delle finestre del primo e del secondo piano sono nella medesima pietra, mentre l'ornato è ottenuto con mattoni rivestiti di stucco.Il pavimento della loggia coperta chiusa nel 1777 era pavimentato in blocchi di peperino: all'atto dello smantellamento della pavimentazione, le lastre di peperino furono reimpiegate come soglia delle porte e delle finestre delle camerate e delle stanze. Anche le scale del mezzanino sono fatte della stessa pietra.
Marco Silvestri e Enzo D'Ambrosio, Palazzo Pamphilj in Albano Laziale, Iª ed., Roma, Accademia degli Incolti, 1988,  pp. 129, ISBN non esistente.
 Giuseppe Del Pinto, Albano nel 1798, Iª ed., Roma, Tipografia della Camera dei Deputati, 1918, ISBN non esistente.
 Pino Chiarucci, Albano Laziale, IIª ed., Albano Laziale, Museo Civico di Albano, 1988,  pp. 97, ISBN non esistente.
 Giovanni Antonio Ricci, Memorie storiche dell'antichissima città di Alba Longa e dell'Albano moderno, Iª ed., Roma, Stamperia Giovanni Zempel, 1787,  pp. 271, ISBN non esistente.
 Gaetano Moroni, Dizionario di erudizione storico-ecclesiastica, Iª ed., Venezia, Tipografia Emiliana, 1840, ISBN non esistente.
 Eloisa Saldari, Palazzo Pamphilj ad Albano, in Controluce, gennaio 2009 , su notizie.controluce.it.