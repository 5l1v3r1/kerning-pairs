
Laureatosi in Scienze Politiche (indirizzo storico) a Padova nel 1979, ha insegnato per diversi anni alla scuola media, per poi dedicarsi alla ricerca storica e alla pubblicazione di diversi libri (dal 2000, quasi uno all'anno).
Residente in Valle Camonica, è soprattutto studioso del periodo fascista.Nel 1991 riceve il 2º Premio Acqui storia per l'opera "Il riarmo dello spirito", nel 2000 è insignito del Premio Viareggio per il volume "I tentacoli dell'Ovra".
Nel 2003 ottiene il Premio Benedetto Croce per il libro Squadristi, nel 2006 il Premio Basilicata per L'amnistia Togliatti e nel 2009 il Premio città di Saluzzo "Walter Botto - Enrico Rossi" per "La sottile linea nera".
Fa parte del consiglio d'amministrazione della Fondazione "Ernesto Rossi - Gaetano Salvemini" di Firenze e del Circolo culturale "Guglielmo Ghislandi" di Breno (Bs).
È coinvolto nel progetto di ricerca internazionale Occupation in Europe: The Impact of National Socialist and Fascist Rule 1938-1950, promosso dall' European Science Foundation di Amsterdam e dalla Technische Universität di Berlino.È insegnante all'istituto Meneghini di Edolo.
 Ernesto Rossi, Una spia del regime. Carlo Del Re e la provocazione contro Giustizia e Libertà, Collana Gli archi, Torino, Bollati Boringhieri, 2000, ISBN 978-88-339-1239-4.
 Ernesto Rossi, Nove anni sono molti. Lettere dal carcere 1930-39, Collana Nuova cultura, Torino, Bollati Boringhieri, 2001, ISBN 978-88-339-1333-9.
 Ernesto Rossi, I padroni del vapore. La collaborazione Fascismo-Confindustria durante il Ventennio, Kaos, 2001, ISBN 978-88-7953-101-6.
 Gaetano Salvemini, Dai ricordi di un fuoruscito 1922-1933, Collana Gli archi, Torino, Bollati Boringhieri, 2002, ISBN 978-88-339-1391-9.
 Ernesto Rossi, Settimo non rubare. Le scorribande dei potentati economici e le connivenze politico-affaristiche nell'Italia del primo Dopoguerra, Collana Libertaria, Kaos, 2002, ISBN 978-88-7953-110-8.
 Ignazio Silone, Il fascismo. Origini e sviluppo, Collezione Le Scie, Milano, Mondadori, 2002, ISBN 978-88-04-50442-9.
 Seduzioni e miserie del potere. Visto da sinistra - Visto da destra. Galantara, Scalarini, Sironi, Guareschi, Mazzotta, 2003.
 Ennesto Rossi - Gaetano Salvemini, Dall'esilio alla Repubblica. Lettere 1944-1957, Collana Nuova Cultura, Torino, Bollati Boringhieri, 2004, ISBN 978-88-339-1534-0.
 Ultime lettere di condannati a morte e di deportati della Resistenza 1943-1945, Collezione Le Scie, Milano, Mondadori, 2005, ISBN 978-88-04-54378-7.
 «Non mollare» (1925), Con saggi di Gaetano Salvemini, Ernesto Rossi e Piero Calamandrei, Collana Gli archi, Torino, Bollati Boringhieri, 2005, ISBN 978-88-339-1627-9.
 Ernesto Rossi, Epistolario 1943-1967. Dal Partito d'Azione al centro-sinistra, Collana Storia e società, Roma-Bari, Laterza, 2007, ISBN 978-88-420-8177-7.
 Leopoldo Gasparotto, Diario di Fossoli, Collana Incipit n.21, Torino, Bollati Boringhieri, 2007, ISBN 978-88-339-1780-1.
 Oltre la guerra fredda. L'Italia del "Ponte" (1948-1953), Collana Storia e società, Roma-Bari, Laterza, 2010, ISBN 978-88-420-7912-5.
 Claretta Petacci, Verso il disastro. Mussolini in guerra. Diari 1939-1940, Prefazione di Ferdinand Petacci, Collana Saggi italiani, Milano, Rizzoli, 2011, ISBN 978-88-17-04742-5.
 Il riformismo alla prova. Il primo governo Moro nei documenti e nelle parole dei protagonisti (ottobre 1963-agosto 1964), a cura di M. Franzinelli e Alessandro Giacone, Collana Annali.Fondazione Giangiacomo Feltrinelli, Milano, Feltrinelli, 2012, ISBN 978-88-07-99067-0.

Nell'ambito della gestione delle scorte, il modello a minimo-massimo si colloca tra quelli che si basano solamente sulla situazione delle giacenze a magazzino, senza tener conto cioè dei previsti fabbisogni. È un sistema "a limite", a quantità fisse in tempi variabili. In questo modello l'ordinazione scatta ogni qualvolta il valore della giacenza più quello degli ordini emessi e non ancora ricevuti scende al di sotto di un certo valore prestabilito, che costituisce il "limite" per l'ordinazione. La quantità che viene ordinata è fissa e dovrebbe essere calcolata in maniera da minimizzare il costo totale risultante dalla somma del costo di emissione degli ordini e degli oneri derivanti dall'immobilizzo del capitale. La quantità così calcolata viene chiamata "lotto economico" (EOQ - Economical Order Quantity). In realtà però i parametri di cui tener conto sono più numerosi, come descritto più avanti.
la scorta normale, il cui scopo è quello di alimentare l'utilizzatore nel periodo intercorrente tra due rifornimenti, nel caso in cui tutto si svolga come preventivato;
la scorta di sicurezza (o scorta "minima"), costituita da una quantità addizionale di prodotto, che serve a cautelarsi contro possibili ritardi di rifornimento o aumenti inusuali di richiesta, ed assicurare così il rifornimento dei reparti produttivi ed evitare arresti di produzione per mancanza di materiali anche in presenza di eventi imprevisti, anomalie saltuarie, o turbative di entità non troppo rilevante.
con un tipo di consumo abbastanza costante ed in quantità elevatequali ad esempio i materiali di consumo, elettrodi, bulloneria corrente, ecc.
L'ordine di acquisto viene emesso quando il livello della giacenza più quello degli ordini emessi e non ancora ricevuti scende al di sotto di un valore limite, detto "punto di riordino".
La quantità di materiale che viene ordinata volta per volta è detta quantità di riordino”, o “lotto d'acquisto”, ed è un valore fisso.
Il diagramma sottostante, che porta in ascissa il tempo ed in ordinata la quantità giacente a magazzino, indica graficamente il funzionamento del modello.
La linea continua rappresenta l'andamento della giacenza in presenza di un consumo costante nel tempo.
La linea tratteggiata indica invece il valore della giacenza più gli ordini emessi e la cui merce non è stata ancora ricevuta.  L'ordinazione avviene quando la somma di tali valori scende sotto il punto di riordino. Nel controllo si fa riferimento infatti a questo valore somma, e non alla pura giacenza, per evitare di riordinare inutilmente in un successivo controllo solamente perché l'ultimo ordine emesso non è stato ancora ricevuto, e quindi la giacenza è ancora inferiore al livello limite.
Come detto in premessa, va tenuto presente che questo modello opera a livello puntuale: risponde cioè unicamente "SI" o "NO" alla domanda "Adesso devo riordinare ?", e lo fa in base alla disponibilità attualizzata (giacenza + ordini in corso) ed ordinando una quantità fissa, a differenza della pianificazione a fabbisogno (MRP), che risponde alla domanda "Quando e quanto dovrò (o avrei dovuto) riordinare ?".
Il tempo di rifornimento è il periodo intercorrente tra il momento in cui ci si accorge di dover ripristinare la scorta ed il momento in cui tale ripristino avviene.  Detto intervallo deve tener conto: 
del tempo necessario all'espletamento delle procedure burocratiche di ordinazione e di quello di inoltro dell'ordine al fornitore
del tempo di consegna richiesto dal fornitore, compreso il tempo di trasporto (resa franco destino)
del tempo di ricezione e controllo a magazzino, per rendere il materiale disponibile alla produzioneL'entità della scorta minima, della quantità d'acquisto e della conseguente scorta massima, e del consumo medio devono essere definiti tenendo conto: 
degli sconti del fornitore e dei risparmi o aggravi sul costo del trasporto legati alla quantità approvvigionata
dell'intervallo di tempo intercorrente tra una verifica del livello di giacenza e l'altro, se il controllo non è continuo
del costo derivante dal mancato utilizzo del materiale in caso di improvvisa interruzione del consumo
della possibilità di ricorrere a procedure d'emergenza in caso di mancanza di materiale (acquisti urgenti su piazza di piccole quantità a costi magari superiori, sostituzione con materiali similari, ecc.)
L'andamento delle scorte va monitorato nel tempo e vanno conseguentemente tarati il punto e la quantità di riordino. Gli strumenti tipici di controllo sono l'indice di giacenza, 
che segnala quanti mesi di consumo medio si riesce a soddisfare con la giacenza presente o il suo reciproco indice di rotazione, che esprime quante volte in un anno la scorta si rinnova completamente; l'andamento dei prelievi, il numero di volte che si è avuta rottura di stock, la regolarità delle consegne, il livello di servizio percepito dall'utilizzatore, eccetera.
Misato Katsuragi (葛城 ミサト Katsuragi Misato?) è un personaggio della serie televisiva anime Neon Genesis Evangelion, prodotta dallo studio Gainax e diretta da Hideaki Anno, e dell'omonimo manga di Yoshiyuki Sadamoto. Nel doppiaggio originale è interpretata da Kotono Mitsuishi. Nell'adattamento italiano il suo ruolo è stato affidato, a seconda dell'edizione e della comparsa, a Stella Musy, Francesca Guadagno, Rachele Paolelli e Domitilla D'Amico. Il personaggio è comparso in numerose opere tratte della serie animata, in alcuni manga spin-off, videogiochi, visual novel, nell'original net anime Petit Eva - Evangelion@School e nella tetralogia cinematografica Rebuild of Evangelion.
Nella serie originale, Misato è la responsabile del reparto operativo dell'agenzia speciale Nerv, e pertanto incaricata di dirigere ed elaborare strategie belliche tali da sconfiggere dei misteriosi esseri chiamati Angeli. A causa di una serie di traumi emotivi infantili ha sviluppato un carattere frivolo ed esuberante, ostentando un atteggiamento estroverso e conducendo uno stile di vita sciatto e disordinato. Il personaggio ha goduto di una vasta popolarità tra il pubblico e gli appassionati di animazione, figurando così in cima a diversi sondaggi di popolarità e ottenendo numerosi riconoscimenti. Alcuni critici ne hanno biasimato la personalità istrionica e i toni sessuali con il suo sottoposto, il quattordicenne Shinji Ikari; altri invece ne hanno apprezzato la spontaneità, la tenacia e l'affettuosità.
Per il nome del personaggio, Hideaki Anno si ispirò a una nave della Marina imperiale giapponese, la Katsuragi, e a Misato Izumi, un personaggio femminile del manga Aitsu di Minako Narita. Nel nome fu inserita inoltre la parola giapponese ミサ ( misa?), traducibile in «messa», un probabile riferimento ai suoi indumenti scuri e al pendente a forma di croce che porta costantemente al collo. Yoshiyuki Sadamoto, character designer della serie, la disegnò prendendo spunto da Fujiko Mine dell'anime Lupin III e dal character design di Usagi Tsukino, protagonista della serie Pretty Guardian Sailor Moon. Prendendo come modello Usagi, Sadamoto la ritrasse con una capigliatura simile, riprendendone il caratteristico taglio sulla fronte. Le forti analogie estetiche dei personaggi furono enfatizzate dalla scelta della doppiatrice, Kotono Mitsuishi, interprete originale di entrambi i ruoli, e della loro caratterizzazione. Pertanto, per delineare la sua personalità Anno pensò a Misato come a «una Usagi ventinovenne». Anche la scrittrice giapponese Aya Sugimoto fu presa a modello per crearne la fisionomia. Da appassionato di lunga data di automobilismo, Sadamoto riversò la sua passione nel personaggio, rappresentandola come una grande estimatrice di vetture sportive e dotandola di una Renault Alpine A310 modificata, così da omaggiare il primo episodio di Lupin III, in cui compare una Renault Alpine A110. Per la stessa ragione, nella nona puntata si decise di far pilotare alla donna una Ferrari 328 GTS di colore rosso. 
Il mangaka cercò di raffigurarla nel ruolo della cosiddetta «ragazza della porta accanto», ma nelle vesti di un militare in carriera, ragion per cui, negli intenti iniziali, Misato avrebbe dovuto cambiare continuamente il proprio abbigliamento. Questa prima ipotesi fu poi abbandonata in fase di progettazione, non sentendosi Sadamoto all'altezza del compito. Nella versione definitiva decise di conferirle il look di una motociclista, ispirandosi a vestiti realmente indossati dai corridori. Anche il suo ruolo fu delineato nella stessa ottica: «Ho immaginato Misato come una ragazza facile che, in casi estremi, sarebbe andata a letto con tutti gli uomini della Nerv, e senza pensarci troppo». Nel progetto originale si decise di ritrarla come una donna ottimista, emotiva, testarda, infantile e apparentemente inadatta alla vita militare. Per renderne più realistica e verosimile la psicologia il regista si basò sulla propria personalità, facendo confluire i propri stati d'animo nel personaggio. Lo scenario iniziale vedeva infatti una protagonista femminile simile ad Asuka Sōryū Langley accompagnata da una donna militare, una «sorella maggiore» ispirata a Kouichiro Ohta di Punta al Top! GunBuster, ma l'idea fu poi scartata durante la realizzazione della serie. Per rendere la caratterizzazione di Misato e di tutti gli altri personaggi femminili di Evangelion più realistica, Anno lesse dei romanzi rosa scritti da donne, così da «comprendere meglio i loro sentimenti». Lui stesso fu preso a modello per rendere più verosimilmente alcuni dettagli della vita privata del personaggio. Ad esempio, nel primo episodio della serie fu inserito un messaggio scritto da Misato su una fotografia e vergato da Anno in persona, famoso per avere una grafia morbida e tipicamente femminile. Un espediente simile fu usato per disegnare la stanza della donna, fedele riproduzione dell'appartamento dello sceneggiatore. Come per altri personaggi della serie, il regista fu influenzato dal clima che si respirava all'epoca nello staff di produzione e preferì agire istintivamente, senza seguire un piano ben definito: 
Durante la produzione scelse di inserire alcune scene di sesso fra lei e il suo fidanzato, Ryōji Kaji, rompendo un tabù della televisione giapponese. Per questo motivo nella ventesima puntata introdusse una sequenza implicita, con un lungo fuoricampo di Misato che emette versi di piacere a letto con l'amante. Per il finale della serie decise invece di far perire il personaggio in uno scontro armato, ragion per cui inserì nel penultimo episodio una scena in cui si vede il suo cadavere coperto di sangue, poi ripresa per il film Neon Genesis Evangelion: The End of Evangelion. Pur subendo delle pesanti critiche, Anno si difese sostenendo di voler mostrare al pubblico, e più in particolare ai bambini, che il sesso e la violenza «sono parte integrante della vita umana», mostrandoli in tutta la loro crudezza, come un «veleno con cui diventare poi immuni alla malattia»: «Voglio che i bambini sappiano che nel mondo reale ci sono cose spaventose. Al giorno d'oggi queste cose sono tenute lontane dai bambini, anche in televisione. Quando ero piccolo c'erano tante cose orribili attorno a me. [...] E anche gli adulti erano spaventati, perché ero circondato da persone che avevano sperimentato gli orrori della guerra».
Nel doppiaggio giapponese Misato è interpretata dalla seiyuu Kotono Mitsuishi. Come altri doppiatori di Neon Genesis Evangelion, Mitsuishi fu scelta da Hideaki Anno per la sua particolare personalità, simile a quella del personaggio, durante una cena. Per tracciare un'ulteriore analogia fra la voce e Misato, i creatori decisero di far coincidere i compleanni e il gruppo sanguigno delle due donne. La Mitsuishi trovò estremamente piacevole e difficoltoso il ruolo assegnatole, «perché Misato non è la tipa che parla facilmente dei propri veri sentimenti»: «Durante le scene in cui si apriva e parlava col cuore, anch'io diventavo un po' troppo emotiva. [...] Le mani mi tremavano e dovevo far ricorso a tutta la mia volontà per non fare rumore accartocciando il copione che stavo tenendo in mano». La doppiatrice riprese il ruolo anche per il videogioco Shin seiki Evangelion - Kōtetsu no girlfriend 2nd e la tetralogia cinematografica Rebuild of Evangelion. Durante la registrazione del primo capitolo, Evangelion: 1.0 You Are (Not) Alone, le chiesero di sforzare la voce per sembrare più giovane, data la differenza di età fra l'interprete e il personaggio. Per il terzo capitolo della saga, Evangelion: 3.0 You Can (Not) Redo, ambientato quattordici anni dopo il primo, Hideaki Anno le chiese di recitare con naturalezza. L'unica direttiva specifica che le diedero fu quella di essere il più «fredda» e distaccata possibile.
Nell'adattamento italiano il suo ruolo è stato affidato a diverse doppiatrici. Nella serie animata originale, nel film Neon Genesis Evangelion: The Feature Film e nei primi due film di Rebuild of Evangelion è interpretata da Stella Musy. Nel primo doppiaggio dei film Neon Genesis Evangelion: Death & Rebirth e Neon Genesis Evangelion: The End of Evangelion è doppiata da Francesca Guadagno, da Rachele Paolelli in Evangelion: 3.0 You Can (Not) Redo e da Domitilla D'Amico nel ridoppiaggio della serie e dei film Death & Rebirth e The End. Anche in lingua spagnola è doppiata da diverse interpreti; nella versione latinoamericana è interpretata da Toni Rodriguez, da Marisol Romero in un successivo doppiaggio, e da Carmen Calvell nelle varie pellicole cinematografiche ispirate alla serie originale. Nell'adattamento nordamericano è doppiata da Allison Keith. In lingua francese è interpretata da Laurence Breheret, e da Julia Kaufmanm nell'adattamento tedesco.
Misato Katsuragi nasce l'8 dicembre 1986. All'età di tredici anni segue il padre, il dottor Katsuragi, in una spedizione di ricerca scientifica al polo sud. Il 13 settembre del 2000 nel continente antartico si verifica una disastrosa calamità naturale nota come Second Impact; tutti i membri della spedizione, compreso il dottor Katsuragi, periscono nell'incidente. Misato, unica superstite, viene tratta in salvo dal genitore in una capsula di salvataggio, scampando così al disastro. Poco prima di morire, il padre le dona un pendente a forma di croce greca. L'avvenimento le causa un forte trauma emotivo, che la fa cadere in un grave stato di afasia psicogena. Per prevenire il pericolo di una fuga d'informazioni sul Second Impact viene detenuta in una nave di ricerca per almeno due anni.
A cinque anni di distanza dalla catastrofe, Misato guarisce ed entra all'università della città di Neo Tokyo-2, dove conosce la studentessa Ritsuko Akagi e Ryōji Kaji, con il quale stringe una relazione sentimentale. Dopo due anni, i due amanti si lasciano per via della forte somiglianza di Kaji con il dottor Katsuragi. Una volta conclusi gli studi, nel 2009 Misato entra nella divisione tedesca in un centro di ricerca chiamato Gehirn e incontra Asuka Sōryū Langley, pilota assegnato al comando dell'Eva-02 in qualità di Second Children. Successivamente viene trasferita presso l'agenzia speciale Nerv e torna in Giappone, dove assume il ruolo di capitano nel reparto operativo dell'organizzazione. In qualità di capitano è incaricata di elaborare e di attuare strategie belliche volte a contrastare dei misteriosi nemici chiamati Angeli. Nel 2015 preleva Shinji Ikari, Third Children e pilota assegnato al comando dell'Eva-01, scortandolo sino al quartier generale della Nerv nella città di Neo Tokyo-3. In seguito alla sconfitta dell'Angelo Sachiel, la donna diventa la tutrice legale del giovane, ospitandolo nel proprio appartamento assieme al suo animale domestico, il pinguino Pen-Pen.
Durante un viaggio sulla Flotta Navale delle Nazioni Unite, la donna incontra nuovamente Kaji e la Second Children, che prende in custodia e ospita a casa sua con Shinji. Grazie al suo contributo e alla sua spiccata capacità strategica vengono distrutti numerosi Angeli. Dopo molte operazioni belliche e l'annientamento di diversi nemici, viene promossa e il suo grado passa da capitano a maggiore. Con il progredire degli eventi e ulteriori scontri armati, Misato scopre le intenzioni di Ryōji, spia del governo giapponese. Poco dopo, lo minaccia puntandogli una pistola alle spalle dopo averlo scoperto nella zona più profonda del quartier generale della Nerv, il Terminal Dogma, ad accesso limitato. Grazie all'uomo però la donna scopre che nel luogo è custodito un gigantesco essere antropomorfo, che Kaji identifica con il primo Angelo, Adam, responsabile del Second Impact. Scioccata dalla scoperta, la donna inizia a provare dubbi sui reali intenti della Nerv e sull'amica Ritsuko Akagi, direttore del reparto tecnologico dell'organizzazione. Dopo l'improvvisa morte di Kaji, Misato comincia a cercare la verità sul Second Impact e su un misterioso piano noto come Progetto per il Perfezionamento dell'Uomo. Grazie all'aiuto di Makoto Hyuga, suo subordinato, riesce a raccogliere informazioni sugli intenti del Progetto per il Perfezionamento e a risolvere numerosi enigmi. Nel momento in cui sta per raggiungere il proprio obiettivo, un'organizzazione segreta chiamata Seele ordina di requisire il quartier generale della Nerv, preso d'assalto dalle truppe delle Forze Strategiche di Autodifesa. Durante l'attacco, Misato cerca di mettere Shinji in salvo e di convincerlo ad andare sul campo di battaglia, ma viene ferita mortalmente e muore prima di poter assistere all'avvio del Perfezionamento.
Misato è una donna dal carattere allegro, ottimista, esuberante e frivolo. Pare che indossi due maschere diametralmente opposte e che abbia una doppia personalità; l'una da ragazza vivace e superficiale, e l'altra da donna risoluta, testarda e professionale. Nella vita privata invece è sciatta e disordinata, lasciando il suo appartamento caotico, disorganizzato, pieno di lattine di birra e di riviste di automobilismo. In ambito lavorativo dà prova di grande competenza e serietà, mettendo in luce le sue doti tattico-strategiche e dimostrando un invidiabile sangue freddo. Tuttavia, malgrado il suo carattere aperto e spontaneo, spesso nasconde i propri veri sentimenti. Questo suo lato, più timido e reticente, ha indotto la doppiatrice Mitsuishi a descriverla come una donna insicura e sola, che cerca costantemente di nascondere «l'oscurità e la solitudine che serba nel profondo del cuore».
Misato vive un rapporto estremamente ambivalente con il suo amante Kaji. Ai tempi dell'università, i due giovani intraprendono una passionale storia d'amore, arrivando a trascorrere un'intera settimana a letto, per poi lasciarsi. Nonostante la brusca conclusione della loro relazione, nel 2015 Katsuragi incontra l'amante sul posto di lavoro, cercando di evitarlo. In una scena del nono episodio di Evangelion, Kaji la bacia in ascensore, e pur dicendogli di smetterla, la donna non fa niente per fermarlo. Come sottolineato dallo stesso Ryōji, il suo comportamento denota un atteggiamento estremamente contraddittorio. Con il tempo però i due amanti si riavvicinano e stringono nuovamente una relazione sentimentale. Ugualmente complesso è il suo rapporto con la dottoressa Ritsuko Akagi, sua vecchia amica dal carattere diametralmente opposto: Misato trae beneficio dalla razionalità di Ritsuko, che, a sua volta, apprezza l'atteggiamento ottimista della compagna. A differenza dell'amica, Katsuragi, naturalmente dotata di una certa sensibilità emotiva, prova un sentimento di compassione nei confronti di Shinji e degli altri piloti di Evangelion. La sua personalità le fa talvolta dare la precedenza ai sentimenti umani piuttosto che al suo dovere di impiegata della Nerv, ma la sua particolare posizione lavorativa suscita in lei numerosi conflitti e la porta a dover fare delle scelte difficili.
Nei confronti di Shinji adotta un atteggiamento simile a quello di una sorella maggiore, e si occupa dei problemi che lo affliggono in modo franco e sereno. Al momento del suo arrivo al quartier generale della Nerv, Misato inizia a scorgere l'effettiva potenzialità di Shinji come pilota di Evangelion, considerazione egoistica che provoca in lei un forte senso di colpa. Non accettando il fatto che Shinji debba vivere da solo, lo prende in custodia e lo ospita a casa sua, esprimendo un certo «istinto materno». Per ridurre la distanza emotiva che li separa, Misato dissimula la propria preoccupazione, e assume un atteggiamento eccessivamente spensierato, nel tentativo di incoraggiare il ragazzo e di trasmettere in lui un po' di calore familiare. Con il crescere del grado di intimità del loro rapporto, Misato inizia a mostrarsi al coinquilino nelle vesti di una rozza zitella dai modi estremamente grezzi e pigri, suscitando l'imbarazzo e la frustrazione del Third Children. Dopo l'iniziale insoddisfazione però il giovane comprende le vere ragioni della donna, che mostra il suo lato più indifeso e rozzo soltanto perché si fida di lui e lo considera un membro della sua famiglia. L'avvenimento ha il merito di diminuire la distanza emotiva che li separa. Nel dodicesimo episodio la donna rivela al giovane l'amaro rapporto avuto con il padre e le ragioni che l'hanno spinta a entrare alla Nerv, identificandosi nel sottoposto e nel suo rapporto tormentato con il padre Gendō. Tra i due coinquilini si instaura così un rapporto di profonda stima reciproca, e con il passare del tempo la donna sviluppa un forte attaccamento nei riguardi di Shinji, riuscendo ad alleviare il suo senso di solitudine.
In una scena dell'ultimo episodio della serie animata viene presentato un universo parallelo con una storia completamente differente rispetto a tutte le puntate precedenti; in questa realtà alternativa Misato viene presentata nelle vesti di insegnante della classe di Asuka e Shinji, e, non essendo avvenuto il Second Impact, non sembra aver passato un trauma infantile familiare. La stessa versione è presentata in alcuni spin-off di Neon Genesis Evangelion, come Evangelion Iron Maiden e Neon Genesis Evangelion The Shinji Ikari Raising Project, ambientati nella realtà alternativa dell'ultimo episodio, Evangelion: Cronache degli angeli caduti e l'ONA Petit Eva - Evangelion@School, parodia della serie animata originale. In Petit Eva insegna letteratura giapponese e vive da sola, non svolgendo dunque il ruolo di coinquilina di Shinji. Tuttavia, a differenza dell'episodio finale, in The Shinji Ikari Raising Project il padre di Misato sembra essere coinvolto in alcune ricerche sull'evoluzione artificiale.
Ulteriori differenze nella storia e nella caratterizzazione del personaggio figurano nella tetralogia cinematografica Rebuild of Evangelion, remake della serie. Durante la produzione Anno volle assegnarle il ruolo di coprotagonista del Rebuild, accanto a Shinji, mutandone la personalità. Nel secondo capitolo della saga, Evangelion: 2.0 You Can (Not) Advance, Misato appare meno cauta e riservata della sua controparte originale, spingendo Shinji ad avvicinarsi a suo padre Gendō e arrivando a parlare con serietà dei propri sentimenti con Asuka. Nel remake è inoltre cosciente della presenza del secondo Angelo Lilith nel quartier generale della Nerv e ne rivela l'esistenza a Shinji poco prima della battaglia contro l'Angelo Ramiel. Nel film successivo, Evangelion: 3.0 You Can (Not) Redo, ambientato a distanza di quattordici anni dal precedente, svolge il ruolo di capo di un'organizzazione chiamata Wille, nata per distruggere la Nerv. Ella mantiene un atteggiamento estremamente freddo nei confronti di Shinji, nel tentativo di non farlo avvicinare di nuovo a suo padre e non fargli pilotare un'unità Evangelion.
Come molti altri personaggi di Evangelion, Misato affronta il passato e un trauma emotivo causato da una tormentata situazione familiare. Tutte le sofferenze e i tormenti della donna hanno radici nel rapporto con il padre, uno scienziato che ha trascurato lei e sua madre ma che si è sacrificato salvandole la vita. La scomparsa della figura paterna le ha causato un profondo trauma psichico, portandola a perdere il dono della parola per alcuni anni e ad agire in modo malsano nei confronti degli uomini. Pur cercando di non vivere all'ombra del genitore, Misato ritrova se stessa seguendone le orme: una volta superata l'afasia, la donna entra nella Nerv cercando di distruggere il misterioso Angelo responsabile del Second Impact, così da vendicare il padre e, al tempo stesso, liberarsi dalla sua «maledizione». Ai tempi dell'università stringe una relazione con Kaji, in un atto atto compensativo volto a colmare il vuoto generato dalla scomparsa del genitore. Misato soffre inoltre di uno spiccato complesso di Elettra, che la porta a cercare inconsciamente suo padre nella figura di Kaji. Notando i motivi inconsci dietro i suoi atteggiamenti e intimorita dalla somiglianza fra i due uomini, la donna lascia il fidanzato. Sembra che Hideaki Anno abbia voluto dipingerla come una «eterna adolescente» che, nonostante i traumi infantili e un vissuto difficile, incomincia un processo di analisi interiore tramite il quale riesce a costruire una propria realtà psicologicamente accettabile, in cui le paure del passato coesistono e convivono con la quotidianità. Secondo lo stesso regista la particolare psicologia di Misato porterebbe le persone «mentalmente infantili» a identificarsi con lei.
Nel venticinquesimo episodio è presente un lungo monologo interiore del personaggio, durante il quale riaffiorano tutti i suoi conflitti interni. La sua professionalità e apparente giocosità tradiscono infatti una personalità tormentata e in continuo conflitto, e anche la sua continua ricerca di sollievo attraverso la gratificazione erotica ingrandisce la profonda insoddisfazione che nutre verso se stessa. Durante l'infanzia ha cercato di essere una «brava bambina» e di aiutare la madre, anche lei trascurata dal padre, ma una volta diventata adulta ha provato un senso di disgusto per il suo comportamento servile. Questo l'ha portata a volersi «sporcare» attraverso una relazione sessuale con Kaji, l'unica persona a cui sembra mostrarsi genuinamente. Nonostante rifiuti il Progetto per il Perfezionamento dell'Uomo, attraverso il quale le anime di tutti gli esseri umani si unirebbero in un unico essere in sé completo, nel suo profondo è alla ricerca della «pace», fatto che la spinge a voler trovare rifugio nella figura di Kaji. 
Nella terza puntata, Misato discute con l'amica Ritsuko del dilemma del porcospino di Arthur Schopenhauer, evidenziando il suo particolare punto di vista in merito alle relazioni umane e alla comunicazione, secondo il quale «crescere in fondo è un continuo provare ad avvicinarsi e allontanarsi l'un l'altro, finché non si trova la distanza giusta per non ferirsi a vicenda». Come i porcospini del racconto, Misato e Shinji finiscono con il ferirsi a vicenda, continuando però ad aver mutuamente bisogno l'uno dell'altra. Entrambi i personaggi sono attanagliati da una tormentata solitudine, da paure e da difficoltà sociali. Misato stessa, vittima del dilemma, non riesce a esprimere apertamente i suoi sentimenti, e finisce per respingere il ragazzo. Solamente nella sequenza finale del quarto episodio i due personaggi sembrano riuscire ad avvicinarsi senza farsi del male, superando il dilemma. Il suo complesso rapporto con Shinji è paragonabile alla relazione fra una madre e un figlio, una sorella maggiore e un fratello minore, un'adulta e un bambino, un superiore e un subordinato, e fra due amanti. Come sottolineato dall'assistente alla regia della serie, Kazuya Tsurumaki, nei primi episodi i due discutono mantenendo un atteggiamento «distaccato» e laconico, senza guardarsi l'un l'altra; ad esempio, Misato parla a Shinji senza entrare nella sua stanza, come «se i due guardassero attraverso una porta appena aperta, sconnessi». Per molti aspetti Misato è «la prima donna di Shinji», e fra i due sussiste effettivamente una certa tensione erotica. In una scena del ventitreesimo episodio, dopo la morte della First Children, Rei Ayanami, Misato entra nella camera da letto di Shinji, nel probabile tentativo di consolarlo offrendogli il proprio corpo e di ingannare la sua solitudine. Nella pellicola The End of Evangelion, la tensione erotica fra i coinquilini ha il suo culmine, e Misato, poco prima di dirgli definitivamente addio, bacia il giovane sulle labbra, donandogli il suo pendente a forma di croce.
Immediatamente dopo la conclusione della serie, Misato si posizionò all'ottavo posto fra i «personaggi femminili più popolari del momento» in un sondaggio condotto nel 1996 dalla rivista giapponese Animage. Con il proponimento della stessa tipologia di sondaggio nei due anni successivi riuscì a restare nella top 20; nel 1997 raggiunse l'ottavo posto, nel 1998 il tredicesimo. Nel 2013 fu eletta sesto personaggio femminile più sensuale dell'animazione giapponese dagli utenti del sito Animanga.ru. Nel 2014 il sito Charapedia condusse un'indagine sui personaggi animati più adatti a essere membri di una «famiglia ideale», in cui Misato raggiunse la quinta posizione. L'anno seguente invece lo stesso sito chiese ai propri utenti quale personaggio animato vorrebbero come capo; nella classifica dei personaggi più votati raggiunse il 28º posto. Sondaggio simile, limitato ai personaggi femminili, è stato proposto nel 2018 da Anime! Anime, occasione in cui Misato ha conquistato il primo posto. Ad agosto dello stesso anno il sito Goo Ranking ha chiesto a più di seimila appassionati quale fosse il più attraente personaggio «materno» dell'animazione nipponica, indagine in cui arrivò terza; in precedenza Misato era apparsa in due sondaggi dello stesso sito sui migliori personaggi femminili «alcolisti» e con il ruolo di «sorella maggiore», vincendo in entrambi i casi il primo posto. In America la sua popolarità l'ha portata a diventare il personaggio femminile più apprezzato della serie, sorpassando Rei Ayanami e Asuka.
La critica è stata generalmente positiva sul personaggio di Misato. Ad esempio, secondo lo scrittore Kazuhisa Fujie, Misato è, con molta probabilità, «il personaggio meglio descritto di Evangelion». Il sito Niconico l'ha inserita al primo posto fra i personaggi più adatti a svolgere il ruolo di sorella maggiore, apprezzando sia il suo disordinato e affettuoso atteggiamento casalingo, sia il suo sangue freddo militare. Kara Dennison di Crunchyroll lo ha definito un personaggio estremamente «sottovalutato», mentre il sito Autostraddle ne ha appezzato la brillantezza e l'intelligenza, ritenendolo «uno dei personaggi più realistici» mai apparsi in un anime per ragazzi. Okuroku.com lo ha citato come un esempio di personaggio femminile complesso e realistico, contrapposto alla maggioranza dei personaggi animati seguenti, giudicati «privi di anima» e stereotipati.
Il sito web Urban Cinefile lo ha descritto come un personaggio «audace, deciso, innovativo». Otakumode e Atomix hanno elogiato il suo carattere tenace e le sue abilità di comandante. Kenneth Lee, recensore di Anime News Network, ha invece trovato la sua caratterizzazione poco efficace, lamentandosi della mancanza di spiegazioni convincenti circa l'uscita di Misato dai suoi anni di afasia. Ulteriori critiche furono sollevate per alcune scene del ventesimo episodio, in cui Misato intrattiene un rapporto sessuale con Kaji, e alcuni suoi approcci sessualmente impliciti con il quattordicenne Shinji. Di contro, Emily Auten di Nerdmunch.com e Brittany Vincenti di Geek.com hanno espresso un parere positivo sul suo rapporto con Kaji, inserendo il duo fra le coppie più belle dell'animazione giapponese. Morgan Lewis di Vgculturehq.com ha invece elogiato la sua relazione con Shinji e l'approccio umano che mantiene nei suoi confronti, sino a definirlo il miglior personaggio della serie. Alcuni appassionati non hanno apprezzato alcuni cambiamenti introdotti nella pellicola Evangelion: 3.0 You Can (Not) Redo e il suo atteggiamento freddo nei confronti di Shinji. Japancinema.net ha aspramente criticato la drasticità dei cambiamenti al personaggio e la mancanza di spiegazioni; secondo il sito Everyeye.it il suo ruolo «assume tinte distopiche e meditabonde, annacquate da un inesplicabile silenzio». Anche la rivista Anime Reign ha espresso un parere negativo, ritenendo il suo ruolo poco esplorato e in ombra. Opinione diametralmente opposta è stata espressa dal sito web Japanator.com, secondo il quale è «affascinante vedere Misato slegata dalle catene della Nerv», sottolineando la «coerenza» dei violenti cambiamenti e la loro attinenza con la trama del Rebuild of Evangelion.
Il personaggio di Misato è stato usato per diversi articoli di merchandising, come giocattoli, modellini collezionabili, action figure, alcolici, occhiali, fondine per pistole e articoli di abbigliamento. Oltre che nei vari videogiochi tratti dalla serie animata originale, Misato è apparsa e usata in alcuni media non appartenenti al franchise di Evangelion, come nei videogiochi Monster Strike, Super Robot Wars, Tales of Zestiria, Puzzle & Dragons, Keri hime sweets, Summons Board, Pazudora, Puyopuyo!! Quest e in un episodio dell'anime Shinkansen henkei robo Shinkalion. Nel giugno del 2009 le società Bandai Namco Entertainment e Cellius pubblicarono un programma chiamato The Misato Katsuragi News Project, in cui il personaggio di Misato annunciava, tramite un simulatore vocale, le notizie più importanti della giornata. Il programma rimase attivo fino al giugno dell'anno successivo. Misato è stata usata anche per alcune campagne pubblicitarie della Japanese Racing Association e per alcuni prodotti e funzionalità del 500 Type Eva, un treno ad alta velocità interamente dedicato a Evangelion.
Misato viene citata e parodiata dal personaggio di Nanako Kuroi nel sesto episodio dell'anime Lucky Star. L'attrice Natsuki Katō l'ha omaggiata in diverse occasioni facendone un cosplay; nel 2015 ha indossato i suoi panni durante un annuncio ufficiale del team Hakuto di una missione spaziale volta a spedire una replica in miniatura della lancia di Longinus sul suolo lunare, concepita all'interno della competizione Google Lunar X Prize. Hiroyasu Ishida, regista di Penguin Highway, lo ha inserito fra i personaggi che più hanno influenzato il personaggio della sorella maggiore di Aoyama, protagonista del lungometraggio. Alcuni suoi tratti caratteriali sono stati riutilizzati dalla Gainax per l'ideazione di Haruko Haruhara di FLCL e sono riscontrabili in numerosi personaggi femminili seguenti, come Chain Sumeragi di Blood Blockade Battlefront, Yoko Littner di Sfondamento dei cieli Gurren Lagann e Kazuki Kuwanomi di Plastic Memories.
(JA) Gainax (a cura di), The End of Evangelion Theatrical Pamphlet, Koganei, 1997.
(JA) Gainax, Neon Genesis Evangelion Newtype 100% Collection, Tokyo, Kadokawa Shoten, 1997, ISBN 4-04-852700-2.
 Gualtiero Cannarsi, Neon Genesis Evangelion Encyclopedia, Volumi 0:1 - 0:6, Granarolo dell'Emilia, Dynamic Italia, 1997-99.
 Neon Genesis Evangelion Filmbook (Modena, Panini Comics), Volumi 1-9, 1998-99.
(EN) Kazuhisa Fujie, Martin Foster, Neon Genesis Evangelion: The Unofficial Guide, DH Publishing Inc., 2004, ISBN 978-0-9745961-4-3.
(EN) Neon Genesis Evangelion Platinum Edition Booklet (ADV Films), Volumi 1-7, 2004-2005.
(EN) Dani Cavallaro, The Art of Studio Gainax Experimentation, Style and Innovation at the Leading Edge of Anime, McFarland & Company, gennaio 2006, ISBN 978-0-7864-3376-6.
(JA) Sony Magazines (a cura di), Evangelion Chronicle, Volumi 1 - 30, De Agostini Japan, 2006-2007.
 Alessandra Poggio, Cristian Giorgi, Neon Genesis Evangelion Enciclopedia, Granarolo dell'Emilia, Dynit, 2008.
(FR) Evangelion: The Essential Evangelion Chronicle: Side A, Glénat, 2009, ISBN 978-2-7234-7120-6.
(FR) Evangelion: The Essential Evangelion Chronicle: Side B, Glénat, 2010, ISBN 978-2-7234-7121-3.
(EN) Gerald Alva Jr. Miller, Exploring the Limits of the Human Through Science Fiction, Basingstoke, Palgrave Macmillan, 2012, ISBN 978-1-137-26285-1.
(JA) Evangelion: 2.0 You Can (Not) Advance Complete Records Collection (ヱヴァンゲリヲン新劇場版：破 全記録全集?), Ground Works, 2012, ISBN 978-4-905033-00-4.

La missiologia, spesso anche missionologia, è la disciplina teologica cristiana che studia l'Evangelizzazione e riflette sul compito missionario della Chiesa Universale. La missiologia quindi studia le esperienze missionarie, la storia dell'evangelizzazione, i fondamenti biblici dell'attività missionaria della Chiesa, gli elementi teologici inerenti l'annuncio del Vangelo. La missiologia si prefigge di fare una ricerca critica e di elaborare nuove teorie e metodologie della missione.
La missiologia è una disciplina giovane, essendo nata in campo protestante nel XIX secolo. La prima cattedra di missiologia è stata quella dell'università di Edimburgo (1867). In campo cattolico, Josef Schmidlin (1876 – 1944) fu il primo studioso a dare una forma coerente allo studio della missiologia. Grazie alle sue ricerche e dedizione, l'Università di Münster decise di istituire la cattedra di missiologia nel 1911. Questa branca teologica divenne via via più importante dopo la Prima guerra mondiale. In pochi anni, quasi tutte le università cattoliche e protestanti aprirono dei dipartimenti di missiologia: Monaco, Würzburg, Lovanio, Parigi, Roma, Nimega, e altre.
La Pontificia Università Urbaniana di Roma pubblicò la Bibliotheca Missionum (1916 – 1974) una raccolta di trenta volumi che raccolgono tutti gli scritti cattolici con incidenza missionaria prodotti dalla fine del medioevo fino al Concilio Vaticano II. La Bibliographia Missionaria, sempre pubblicata dalla Pontificia Università Urbaniana, prosegue questa opera monumentale con volumi annuali. A essa si aggiunge la collana di ricerca Studia Missionalia edita dalla Pontificia Università Gregoriana; solo queste, due tra le Università Pontificie di Roma, conservano a oggi una Facoltà di Missiologia.
LUZBETAK, Louis : Chiesa e Culture. Nuove prospettive di antropologia della missione, EMI, Bologna 1991, 524 pp., ISBN 88-307-0270-6.
Pontificia Università Urbaniana : Dizionario di Missiologia, Edizioni Dehoniane Bologna, Bologna 1993, 545 pp., ISBN 88-10-20564-2.
COMBY, Jean : Due mille anni d'evangelizzazione. Storia dell'espansione cristiana, EMI, Bologna 1994
RZEPKOWSKI Horst :  Diccionario de la Misionologia.: Historia, Teologia, Etnologia, Editorial Verbo Divino, Estella (Navarra) 1997, 587 pp., ISBN 9788471517999.
SUNDERMEIER Theo: Comprendere lo straniero. Una ermeneutica interculturale, gdt 263, Queriniana: Brescia 1999.
RZEPKOWSKI Horst : Lessico di missiologia. Storia, Teologia, Etnologia, Libreria Ed. Vaticana, Città del Vaticano 2000, 680 pp., ISBN 978-88-2092-944-2.
BOSCH, David : La trasformazione della missione. Mutamenti di paradigma in missiologia, BTC 109, Brescia 2000, 803 pp., ISBN 88-399-0409-3.
COLLET, Giancarlo :  "...Fino agli estremi confini della terra". Questioni fondamentali di teologia della missioni, BTC 128, Queriniana : Brescia 2004, 322 pp., ISBN 88-399-0428-X.
Juan Esquerda Bifet : Dizionario dell'Evangelizzazione, Editrice Domenicana Italiana: Napoli 2005, 968 pp., ISBN 88-89094-12-5.
EILERS Franz-Josef : Comunicare nel ministero e nella missione. Un'introduzione alla comunicazione pastorale ed evangelizzatrice, Elledici: Leumann 2007. ISBN 978-88-01-03633-6.
GROODY Daniel – G. CAMPESE (eds.), Missione con i migranti missione della Chiesa, Quaderni SIMI, Urbaniana University Press: Roma 2007.
COLZANI Gianni : Missiologia contemporanea. Il cammino evangelico delle chiese: 1945-2007, San Paolo : Cinisell Balsamo (Milano) 2010, ISBN 978-88-215-6704-9.
BEVANS Stephen – SCHROEDER Roger : Teologia per la missione oggi. Costanti nel contesto, BTC 148, Brescia 2010. 671 pp., ISBN 978-88-399-0448-5.
SIEVERNICH Michael : La missione cristiana. Storia e Presente, BTC 160, Queriniana: Brescia 2012. ISBN 978-88-399-0460-7
KASPER Walter - George AUGUSTIN (edd.): La sfida della nuova evangelizzazione. Impulsi per la rivitalizzazione della fede, Giornale di teologia 357, Queriniana: Brescia 2012. 260 pp., ISBN 978-88-399-0857-5.
COLZANI Gianni : Pensare la missione. Studi editi e inediti, a cura di S. Mazzolini, Urbaniana University Press 2012, 407 p., 407 pp., ISBN 978-88-401-6018-4.
La mitologia greca fu ed è la raccolta e quindi lo studio dei miti appartenenti alla cultura religiosa degli antichi greci e che riguardano, in particolare, i loro dèi ed eroi.
I miti greci furono raccolti in cicli che concernono le differenti aree del mondo ellenico. Unico elemento unificante è la composizione del pantheon greco, costituito da una gerarchia di figure divine che rappresentano anche le forze o aspetti della natura.
Gli studiosi contemporanei studiano e analizzano gli antichi miti nel tentativo di fare luce sulle istituzioni politiche e religiose dell'antica Grecia e, in generale, di tutta l'antica civiltà greca.
La mitologia greca si compone di una vasta raccolta di racconti che spiegano l'origine del mondo ed espongono dettagliatamente la vita e le avventure di un gran numero di dèi e dee, eroi ed eroine e altre creature mitologiche. Questi racconti inizialmente furono composti e diffusi in una forma poetica e compositiva orale, mentre sono invece giunti fino a noi principalmente attraverso i testi scritti dalla tradizione letteraria greca. Le più antiche fonti letterarie conosciute, i due poemi epici Iliade e Odissea, concentrano la loro attenzione sugli eventi che ruotano attorno alla vicenda della guerra di Troia. Altri due poemi quasi contemporanei alle opere omeriche, la Teogonia e Le opere e i giorni scritti da Esiodo, contengono invece racconti che riguardano la genesi del mondo, la cronologia dei sovrani celesti, il succedersi delle età dell'uomo, l'inizio delle sofferenze umane e l'origine delle pratiche sacrificali. Diversi miti sono contenuti anche negli Inni omerici, nei frammenti dei poemi del Ciclo epico, nelle poesie dei lirici greci, nelle opere dei tragediografi del V secolo a.C., negli scritti degli studiosi e dei poeti dell'età ellenistica e negli scrittori come Plutarco e Pausania.
Gli argomenti narrati dalla mitologia greca furono anche rappresentati in molti manufatti: i disegni geometrici sulla superficie di vasi e piatti risalenti anche all'VIII secolo a.C. ritraggono scene ispirate al ciclo della guerra di Troia o alle avventure di Eracle. Anche in seguito, sugli oggetti d'arte saranno rappresentate scene tratte da Omero o da altri miti, così da fornire agli studiosi materiale supplementare a supporto dei testi letterari.
La mitologia greca ebbe una grandissima influenza sulla cultura, le arti e la letteratura della civiltà occidentale e la sua eredità resta tuttora ben viva nei suoi linguaggi e nelle sue culture. È stata sempre presente nel sistema educativo, a partire dai primi gradi dell'istruzione, mentre poeti e artisti di tutte le epoche si sono ispirati a essa, mettendo in evidenza la rilevanza e il peso che i temi mitologici classici potevano rivestire in tutte le epoche della storia.
Mýthos e Lógos: origine dei termini e procedere del loro significato nella cultura greca
Il termine "mito" (μύθος, mýthos) possiede in Omero ed Esiodo il significato di "racconto", "discorso", "storia".
Un racconto "vero", pronunciato in modo autorevole perché «non c'è nulla di più vero e di più reale di un racconto declamato da un vecchio re saggio».
Nella Teogonia è μύθος ciò con cui si rivolgono le dee Muse al pastore Esiodo prima di trasformarlo in "cantore ispirato".
Diversa è l'origine del lógos (λόγος) che si presenta piuttosto come un "discorso calcolato, ragionato" non necessariamente "vero":
Solo dopo il periodo "omerico" si osserva un cambiamento radicale nei significati dei due termini:
Ciò premesso, con Platone i due termini si incrociano in mythologia (il nostro usa anche mythous légein, mythologein) a significare quel genere di poiésis che si occupa di raccontare "intorno a dèi, esseri divini, eroi e discese nell'aldilà".
Le più antiche attestazioni della "mitologia" greca corrispondono ai poemi "omerici" e alla Teogonia di Esiodo, ambedue questi contesti di letteratura sacra si contraddistinguono per un preciso incipit che richiama l'intervento di alcune dee indicate con il termine "Muse" (Μοῦσαι, -ῶν).
Le Muse sono le dee che rappresentano l'ideale supremo dell'Arte, create da Zeus secondo il volere degli altri dei. L'arte va intesa come una visione chiara su tutte le cose, terrestri e divine. Esse "possiedono" i poeti; questi sono entheos (ἔνθεος "pieni di Dio"), come ricorda lo stesso Democrito. Essere entheos, è una condizione che «il poeta condivide con altri ispirati: i profeti, le baccanti e le pitonesse».
Le Muse, dunque, sono le dee che donano agli uomini la possibilità di parlare secondo il vero, e, figlie di Mnemosýne (Μνημοσύνη), la Memoria, consentono ai cantori di "ricordare" avendo questa stessa funzione un valore religioso e un proprio culto.
La mitologia greca, ai giorni nostri, può essere conosciuta essenzialmente attraverso la letteratura. Oltre alle fonti scritte possono venire in aiuto anche le rappresentazioni artistiche a carattere mitologico, i cui reperti più antichi risalgono al cosiddetto periodo geometrico (tra il 900 e l'800 a.C.).
La narrazione di miti ricopre un ruolo molto importante in quasi tutti i generi letterari greci. Ciononostante, l'unico testo completo di genere mitografico a essere sopravvissuto è la Biblioteca dello Pseudo-Apollodoro, opera che tenta di conciliare tra loro i divergenti racconti dei poeti e fornisce un ampio compendio della mitologia greca tradizionale e delle leggende di argomento eroico.
Tra le fonti letterarie dell'epoca più antica, fondamentali sono i due poemi epici di Omero, l'Iliade e l'Odissea. Altri poeti provvidero in seguito a completare il Ciclo epico, ma questi poemi minori sono andati quasi interamente perduti. Nonostante il loro nome, gli Inni omerici non hanno alcun rapporto con Omero e sono degli inni di carattere corale, risalenti all'età dei lirici.
Esiodo, poeta forse contemporaneo di Omero, nella "Teogonia" ("L'origine degli dei"), che tratta della creazione del mondo, offre la narrazione più completa a nostra disposizione dei miti più antichi, descrivendo la nascita di dei, Titani e Giganti, dettagliate genealogie, racconti popolari e miti eziologici. Un altro testo di Esiodo, "Le opere e i giorni", che è un poema didascalico sulla vita agreste, contiene anche le leggende di Prometeo, Pandora e delle età dell'uomo. Il poeta dispensa consigli su come riuscire a vivere al meglio in un mondo pericoloso, reso ancora più pericoloso dagli dei che lo governano.
I poeti lirici trassero talvolta ispirazione dai miti, ma con il trascorrere del tempo passarono da una trattazione più diretta e descrittiva all'uso di semplici allusioni e velati riferimenti. I lirici greci, tra i quali Pindaro, Bacchilide e Simonide, e i poeti bucolici come Teocrito e Bione nelle loro opere citano alcuni episodi mitologici. Inoltre, la tradizione mitica nell'antica Atene era spesso al centro delle trame delle opere teatrali classiche. Le tragedie di Eschilo, Sofocle ed Euripide si ispiravano all'età degli eroi e alle vicende della guerra di Troia. Molte delle grandi leggende tragiche (come quelle di Agamennone e i suoi figli, di Edipo, di Giasone, di Medea ecc.) assunsero la loro forma definitiva proprio grazie alla rielaborazione che ne venne fatta in questi lavori. Per parte sua, anche il commediografo Aristofane si servì dei miti tradizionali in opere come "Gli uccelli" o "Le rane".
Gli storici Erodoto e Diodoro Siculo e i geografi Pausania e Strabone viaggiarono a lungo in varie zone del mondo greco e annotarono le storie di cui venivano a conoscenza: in questo modo poterono inserire nei loro scritti numerosi miti locali, spesso versioni alternative e poco conosciute di leggende più note. Erodoto, in particolare, esaminò le varie tradizioni che gli si presentavano di fronte, ricostruendone le radici mitologiche e confrontando la tradizione greca con quella orientale.
La poesia ellenistica e quella romana, sebbene ormai composte soltanto con finalità letterarie e non come supporto per il culto, contengono comunque molti importanti dettagli di tipo mitologico, che sarebbero andati altrimenti perduti. Questa categoria include:
Le opere dei poeti ellenistici Apollonio Rodio, Callimaco, Lo pseudo-Eratostene e Partenio di Nicea.
Le opere dei poeti romani Ovidio, Stazio, Gaio Valerio Flacco, Seneca e Virgilio con il commentario di Servio.
Le opere dei poeti greci di epoca più tarda Nonno di Panopoli, Antonino Liberale e Quinto di Smirne.
Gli antichi romanzi di Apuleio, Petronio, Lolliano ed Eliodoro.Le Fabulae e gli Astronomica, opere dello Pseudo-Igino che adottava uno stile simile a quello classico romano, sono due importanti compendi mitologici scritti in prosa. Altre due utili fonti sono le Immagini di Filostrato il vecchio e Filostrato il giovane e le Descrizioni di Callistrato.
Per concludere, un certo numero di scrittori greco-bizantini riportano importanti dettagli mitologici tratti da opere greche andate perdute: tra i loro testi più importanti si ricordano il Lexicon di Esichio, la Suda, i saggi di Giovanni Tzetzes e di Eustazio di Salonicco.
tedesco Heinrich Schliemann (XIX secolo), e di quelle della civiltà minoica a Creta, per mano dell'archeologo britannico Arthur Evans (XX secolo), è stata di grande aiuto per chiarire molti dubbi relativi ai poemi omerici; grazie ad esse sono stati rinvenuti molti reperti archeologici relativi a particolari dei racconti mitologici. Sfortunatamente le testimonianze trovate nei siti micenei e cretesi sono esclusivamente di tipo monumentale, dato che la scrittura Lineare B (un'antica forma di lingua trovata sia sull'isola sia nella Grecia continentale) era principalmente utilizzata per redigere registri e inventari, anche se talvolta, non senza qualche incertezza, è possibile rintracciare su queste tavolette i nomi di dei ed eroi.
I disegni geometrici sui manufatti di ceramica risalenti all'VII secolo a.C. ritraggono scene tratte dal ciclo troiano e dalle avventure di Eracle. Queste rappresentazioni grafiche di scene mitologiche sono importanti per due diverse ragioni: da un lato è stata trovata la testimonianza di molti miti greci su vasi di epoche anteriori a quelle delle fonti letterarie (delle dodici fatiche di Eracle, soltanto l'episodio con Cerbero è stato trovato prima su di una fonte letteraria), dall'altro le fonti tratte da oggetti d'arte talvolta ritraggono miti e scene mitologiche che non sono affatto presenti in testi scritti. In alcuni casi la rappresentazione di un mito sui vasi del periodo geometrico ha preceduto di parecchi secoli la prima testimonianza scritta da noi conosciuta.
Presso tutte le civiltà antiche gli uomini elaboravano le risposte alle domande fondamentali della vita.
La mitologia dei popoli greci non è stata un "corpus" immobile ed immutabile, ma nel corso del tempo è cambiata, adeguandosi all'evoluzione della loro cultura. I primi abitanti della penisola balcanica erano un popolo di agricoltori che tendeva ad attribuire il dominio di uno spirito ad ogni aspetto della natura. Queste vaghe entità spirituali finirono per assumere un aspetto umano ed entrarono a far parte della mitologia locale con il ruolo di dei e dee. Quando la zona venne invasa da tribù provenienti dal nord della penisola, queste popolazioni portarono con sé il culto di nuove e diverse divinità, che erano in relazione con la conquista, la forza, il valore in battaglia, l'eroismo e la violenza. Alcune delle vecchie divinità create dalla precedente società rurale fusero i propri aspetti con quelle portate da questi potenti invasori, altre finirono per essere soppiantate e dimenticate.
Verso la metà dell'epoca Arcaica divennero sempre più frequenti leggende riguardanti le relazioni tra divinità maschili ed eroi, fatto che indica il parallelo sviluppo in questo periodo dell'abitudine della pederastia pedagogica (Eros paidikos, παιδικός ἔρως), sebbene la pratica si sia largamente diffusa attorno al 630 a.C. Entro la fine del V secolo a.C. i poeti avevano attribuito un eromenos ad ognuno degli dei più importanti, eccettuato Ares, ed a molti altri personaggi leggendari. Anche miti precedentemente esistenti, come quello di Achille e Patroclo, furono riletti in chiave omosessuale. In periodi successivi, dapprima i poeti Alessandrini e poi i mitografi della prima età imperiale romana adattarono spesso, adeguandoli alla loro cultura, la storia dei personaggi della mitologia greca.
La poesia epica creò una serie di cicli di leggende, con il risultato di sviluppare una qualche forma di cronologia mitologica: in questo modo le storie narrate dalla mitologia greca finirono praticamente per narrare una fase dell'evoluzione del mondo e dell'uomo. Le molte contraddizioni evidenti tra le varie leggende rendono impossibile ricostruire una linea cronologica completa, ma se ne può almeno abbozzare una approssimativa. Si può dividere la storia del mondo secondo la mitologia in 3 ampi periodi:
"I miti delle origini" ovvero "L'età degli dei" (Theogonies, "nascite degli dei") – Si tratta di miti riguardanti le origini del mondo, degli dei e della razza umana.
"L'epoca in cui gli dei e gli uomini vivevano insieme liberamente" – Racconti delle prime interazioni tra dei, semidei e mortali.
"L'epoca degli eroi" ovvero "L'età eroica" – In questo periodo gli dei erano meno attivi e meno presenti. Le ultime e più importanti tra le leggende di questo periodo sono quelle legate alla guerra di Troia e agli avvenimenti successivi (alcuni studiosi tendono a considerarle in una categoria a parte).L'epoca degli dei è stata spesso considerata la più interessante dagli studiosi contemporanei, ma gli autori greci delle epoche arcaica e classica mostrano invece una spiccata preferenza per l'epoca degli eroi. Ad esempio l'Iliade e l'Odissea, per il successo riscosso e le stesse dimensioni dei testi, fecero apparire la Teogonia e gli Inni Omerici, le cui narrazioni erano incentrate sugli dei, come delle opere minori. Sotto l'influenza delle opere di Omero il "culto degli eroi" portò ad una revisione di alcune concezioni religiose, che si tradusse nella separazione tra il regno degli dei da quello dei morti (gli eroi), e tra le divinità olimpiche da quelle ctonie. Ne Le opere e i giorni, Esiodo si serve dello schema delle quattro Età dell'uomo: L'età dell'Oro, dell'Argento, del Bronzo e del Ferro. Queste età sono state create dagli dei separatamente; l'età dell'oro si riferisce al regno di Crono, mentre quelle successive sono opera di Zeus. Esiodo pone l'età degli eroi subito dopo quella del bronzo. L'ultima, quella del ferro, è quella in cui viveva il poeta stesso. Egli la considera la peggiore, in quanto nel mondo ha fatto la sua comparsa il male, come viene spiegato dal mito di Pandora. Nella sua opera, le Metamorfosi, Ovidio segue lo stesso schema delle quattro età introdotto da Esiodo.
"I miti dell'origine", o "miti della creazione", rappresentano un tentativo di tradurre l'universo in termini comprensibili all'uomo e di spiegare l'origine del mondo. Il racconto tradizionalmente più diffuso ed accettato degli inizi del mondo è quello narrato nella Teogonia di Esiodo. Tutto comincia con il Caos, un enorme ed indistinto nulla. Dal vuoto del caos apparve Gea (la Terra) con alcune altre divinità primordiali: Eros (l'Amore), l'Abisso (il Tartaro) e i gemelli Nyx (la notte) ed Erebo (l'oscurità). Gea, senza la collaborazione di alcuna figura maschile, generò Urano (il cielo), che una volta nato la fecondò. Dalla loro unione per primi nacquero i Titani, sei maschi e sei femmine: Oceano, Ceo, Crio, Iperione, Giapeto, Teia, Rea, Temi, Mnemosine, Febe, Teti e Crono. Poi nacquero i monocoli Ciclopi (Bronte, Sterope e Arge) e gli Ecatonchiri (Briareo, Gige e Cotto) dalle cento mani. Urano getta i figli nel Tartaro per paura di perdere per causa loro il posto di re, in quanto marito di Gea, del creato.
Crono – "l'astuto più giovane e terribile dei figli di Gea" – venne salvato dalla madre Gea e poté così vendicare i suoi fratelli. Evirò il padre e divenne il sovrano dei titani prendendo come moglie la sorella Rea, mentre gli altri Titani andarono a comporre la sua corte. Da Rea ebbe diversi figli che, per paura che lo spodestassero, mangiò uno ad uno. Ma non il più piccolo, Zeus, che Rea riuscì a nascondere affidandolo alle cure della capra Amaltea e che sostituì con una pietra ravvolta in fasce e in panni. Crono, ignaro della sostituzione, ingoiò quello che credeva l'ultimo dei suoi figli. Una volta adulto Zeus affrontò suo padre e lo costrinse a bere un farmaco che gli fece vomitare tutti i figli che aveva divorato, infine lo sfidò scatenando una guerra per il trono degli dei. Alla fine, con l'aiuto dei Ciclopi (che aveva liberato dal Tartaro) e di Campe, Zeus e i suoi fratelli e sorelle riuscirono ad avere la meglio, mentre Crono ed i Titani furono gettati a loro volta nel Tartaro e lì imprigionati.
Nell'opinione dei primi antichi Greci che si occuparono di poesia, la teogonia era considerata un prototipo poetico – il prototipo del "mito" – e non si era lontani dall'attribuirle poteri magici. Orfeo, l'archetipo del poeta, era considerato anche il primo compositore di teogonie, delle quali nelle Argonautiche di Apollonio si serve per placare i mari e le tempeste e per commuovere gli induriti cuori degli dei dell'oltretomba durante la sua discesa all'Ade. Quando Ermes nell'"Inno Omerico ad Ermes" inventa la lira, la prima cosa che fa è usarla per cantare la nascita degli dei.
La Teogonia di Esiodo non è soltanto la più completa descrizione delle leggende sugli dei giunta fino a noi ma anche, grazie alla lunga invocazione preliminare alle Muse, una fondamentale testimonianza di quale fosse il ruolo del poeta durante l'epoca arcaica. La teogonia fu il soggetto di molti poemi andati perduti – tra cui quelli attribuiti ad Orfeo, Museo, Epimenide, Abaride e ad altri leggendari cantori – che venivano usati nel corso di segreti rituali di purificazione e riti misterici. Alcuni indizi suggeriscono che Platone conoscesse bene alcune versioni della teogonia Orfica. Di queste opere non restano che pochi frammenti all'interno di citazioni dei filosofi Neoplatonici e su alcuni brandelli di papiro rinvenuti solo da poco nel corso di scavi archeologici. Uno di questi frammenti, il Papiro di Derveni, prova come almeno nel V secolo a.C. un poema teo-cosmogonico attribuito ad Orfeo esistesse veramente. In questo poema, che tentava di superare il valore di quello di Esiodo, la genealogia divina veniva ampliata con l'aggiunta di Nyx (la Notte), che nella linea temporale andava a posizionarsi prima di Urano, Crono e Zeus.
I primi filosofi naturalisti si opposero, o talvolta le usarono come base di partenza per le loro teorie, alle convinzioni popolari basate sulla mitologia e diffuse nel mondo greco. Alcune di queste idee possono essere rintracciate nelle opere di Omero e di Esiodo. In Omero la terra è concepita come un disco piatto che galleggia sul fiume Oceano, sovrastato da un cielo emisferico su cui si muovono il sole, la luna e le stelle. Il sole, Elio, attraversava i cieli alla guida del suo carro, mentre di notte si pensava che si spostasse attorno alla terra riposando in una coppa d'oro. Il sole, la terra, il cielo, i fiumi e i venti potevano essere oggetto di preghiere e chiamati a testimoni di giuramenti. Le cavità naturali erano generalmente interpretate come degli ingressi verso il mondo sotterraneo dell'Ade, la casa dei morti.
Dopo la cacciata dei Titani, emerse un nuovo pantheon di esseri immortali composto da Dei e Dee. Tra le principali divinità greche spiccano gli Olimpi (la determinazione del loro numero a dodici sembrerebbe essere un'idea relativamente moderna), che risiedevano sulla cima del Monte Olimpo sotto la guida di Zeus. Oltre agli Olimpi, i Greci venerarono diverse divinità agresti come il dio-capra Pan, le Ninfe, le Naiadi (che abitavano le sorgenti), le Driadi (che dimoravano negli alberi), le Nereidi (abitatrici dei mari), gli dei fluviali, i Satiri ed altre. Oltre a queste esistevano le oscure forze del mondo sotterraneo come le Erinni (o Furie), che si credeva perseguitassero chi avesse commesso crimini contro i propri consanguinei. In onore degli dei del pantheon greco, i poeti composero gli Inni omerici (una raccolta di 33 canti).
Nei moltissimi miti e leggende di cui si compone la mitologia greca, le divinità sono descritte come esseri immortali dotati di un corpo idealizzato ma assolutamente reale. Secondo Walter Burkert la caratteristica qualificante dell'antropomorfismo greco è che "gli dei greci sono persone, non astrazioni, idee o concetti". Al di là del loro aspetto, gli antichi dei greci erano dotati di fantastiche capacità; tra le più significative c'era l'immunità verso qualsiasi tipo di malattia e il poter essere feriti solo se si fossero verificate alcune circostanze straordinarie. I Greci pensavano che l'immortalità fosse una caratteristica distintiva dei loro dei; era assicurata loro, al pari dell'eterna giovinezza, dal costante consumo di nettare e ambrosia, che rinnovavano il sangue divino che scorreva nelle loro vene.
Ogni dio ha la propria genealogia, persegue i propri scopi e interessi, è dotato di specifiche capacità e possiede una personalità unica e chiaramente distinguibile da quelle degli altri; tuttavia queste descrizioni provengono da diverse varianti locali delle leggende, e queste varianti talvolta sono in contrasto tra di loro. Quando questi dei venivano invocati nei componimenti poetici, nelle preghiere o durante i rituali di culto, ci si rivolgeva loro combinando il loro nome con uno o più epiteti, che distinguevano tra le varie forme in cui gli dei stessi si potevano manifestare (ad esempio Apollo Musagetes indica "Apollo la guida delle Muse").
La maggior parte degli dei era associata ad aspetti specifici della vita. Ad esempio, Afrodite era la dea dell'amore e della bellezza, Artemide dea della caccia, della luna e protettrice di animali, Ares della guerra, Ade dei morti e del sottosuolo e Atena della saggezza e delle arti. Alcune divinità, come Apollo e Dioniso, mostravano personalità complesse e si occupavano di vari aspetti della vita, mentre altre, come Estia o Elio, erano poco più che mere personificazioni. I templi greci più suggestivi e solenni furono dedicati per lo più ad un ristretto numero di dei, quelli il cui culto era centrale nella religiosità panellenica. Era comunque comune che singole regioni o villaggi fossero particolarmente devote anche a divinità minori considerate le loro protettrici. Inoltre, in molte città il culto delle divinità più note era praticato seguendo particolari rituali locali, che li associavano a strane leggende altrove del tutto sconosciute. Durante l'età eroica, il culto degli eroi e dei semidei si affiancò a quello delle divinità principali.
Tra l'età in cui gli dei vivevano soli e quella in cui gli interventi divini negli affari umani diventarono limitati, ci fu un'epoca di transizione nella quale dei e uomini agivano fianco a fianco. Ciò accadde durante tempi immediatamente successivi alla creazione del mondo, in cui i due gruppi si unirono con molta più libertà di quanto non abbiano fatto in seguito. I racconti di queste vicende, la maggior parte dei quali fu successivamente riportata nelle Metamorfosi di Ovidio, possono essere suddivisi in due categorie tematiche: i racconti d'amore e i racconti delle punizioni.
I racconti d'amore spesso narrano di incesti, oppure della seduzione o dello stupro di una donna mortale da parte di una divinità maschile, unioni dalle quali discendono gli eroi. L'insegnamento di queste storie generalmente è che le relazioni tra dei e mortali sono qualcosa da cui è meglio tenersi alla larga; anche le relazioni consensuali raramente terminano con un lieto fine. In alcuni casi è una divinità femminile che si accoppia con un mortale, come accade nell'Inno Omerico ad Afrodite, in cui la dea si giace con Anchise per generare Enea. Le nozze di Peleo e Teti, che portarono alla nascita di Achille, costituiscono un altro mito di questo secondo tipo.
I racconti delle punizioni ruotano perlopiù attorno al furto o all'invenzione di alcune importanti scoperte culturali, come quando Prometeo ruba il fuoco agli dei, quando Tantalo sottrae il nettare e l'ambrosia dalla tavola di Zeus e li dà ai suoi sudditi rivelando loro i segreti degli dei, quando Prometeo o Licaone inventano i sacrifici, quando Demetra insegna i segreti dell'agricoltura e i Misteri eleusini a Trittolemo, o quando Marsia trova il flauto gettato sulla Terra da Atena e sfida Apollo ad una gara di abilità musicale. Un frammento di papiro anonimo, che si fa risalire al III secolo a.C., racconta in modo molto vivido la punizione che Dioniso infligge al re di Tracia Licurgo che aveva riconosciuto il dio con colpevole ritardo, ricevendone pene terribili che si sarebbero protratte anche nell'aldilà. La storia dell'arrivo di Dioniso in Tracia per fondarvi il proprio culto fu anche il soggetto di una trilogia tragica di Eschilo. In un'altra tragedia, Le Baccanti di Euripide, il re di Tebe Penteo viene punito da Dioniso perché gli ha mancato di rispetto ed ha spiato le sue Menadi.
In un'altra leggenda, basata su di un antico racconto popolare dal tema simile, Demetra, mentre stava cercando la figlia Persefone, aveva assunto l'aspetto di una vecchia di nome Doso, godendo così dell'ospitalità del re di Eleusi Celeo. Per compensarlo dell'accoglienza offerta, Demetra progettò di trasformarne il figlio Demofoonte in un dio, ma non riuscì a completare il necessario rituale perché la madre Metanira, vedendo il figlio tra le fiamme del focolare, la interruppe gridando spaventata. Demetra se ne ebbe a male e si lamentò dell'incomprensione che gli stupidi mortali riservano ai riti divini.
La poesia epica e genealogica creò dei cicli di leggende che si raggruppavano attorno alla figura di determinati eroi o che sviluppavano la storia di alcuni eventi. In questo modo si spiegavano inoltre le relazioni familiari e le discendenze di eroi che figuravano in leggende diverse, finendo per riordinare le leggende stesse in una successione abbastanza stabile.
In seguito all'incremento dell'abitudine al culto degli eroi, gli dei e gli eroi finirono per fare parte di un unico immaginario sacro, venendo invocati insieme nei giuramenti e nelle preghiere. Contrariamente a quanto accadde durante l'età degli dei, nel corso dell'età eroica il numero degli eroi non rimase fisso e non vi fu mai un loro elenco definitivo: mentre non si parlò più della nascita di nuovi grandi dei, eroi nuovi continuavano a sorgere nel corpus leggendario. Un'altra importante differenza tra i due culti è che l'eroe locale diventa il centro dei culti locali e le popolazioni delle varie zone e città si identificano in esso.
Le grandiose avventure di Eracle secondo molti rappresentano l'inizio dell'età degli eroi. A quest'epoca può essere senz'altro attribuita anche la creazione dei miti di tre grandi leggendarie imprese militari: la spedizione degli Argonauti, la guerra di Troia e la guerra Tebana.
È possibile che ad ispirare la figura di Eracle e le complesse leggende che lo riguardano sia stato un uomo realmente esistito; forse si trattò di un condottiero militare al servizio del regno di Argo. Tuttavia, secondo la tradizione Eracle era figlio di Zeus e di Alcmena, la nipote di Perseo. Le sue incredibili imprese, molte delle quali tratte dal folklore locale, fornirono una gran mole di spunti per le leggende più note. Fu ritratto come molto devoto e dedito alla costruzione di altari, famoso però per il suo eccezionale appetito; questo è il ruolo in cui appare nei racconti più leggeri e divertenti, mentre la sua terribile fine è stata fonte di ispirazione per i tragediografi. Nelle opere d'arte e in quelle letterarie Eracle fu rappresentato come un uomo estremamente muscoloso e forte, ma non eccessivamente alto; l'arma di cui solitamente si serviva era l'arco, ma usava frequentemente anche una clava. Le decorazioni sugli oggetti ceramici dimostrano l'incomparabile popolarità raggiunta da Eracle: solo la sua lotta contro il Leone di Nemea venne dipinta centinaia di volte.
La figura di Eracle venne recepita anche dalle mitologie romana ed etrusca e l'esclamazione "Mehercule!" divenne abituale tra i Romani come "Herakleis!" lo era tra i Greci. In Italia fu venerato come una divinità protettrice di mercanti e commercianti, anche se alcuni continuavano ad invocarlo, secondo tradizione, perché concedesse loro fortuna e li salvasse dai pericoli.
La figura di Eracle fu accostata alle classi sociali più illustri attribuendogli il ruolo di progenitore della dinastia reale dorica. Questa leggenda probabilmente servì per legittimare a posteriori la migrazione del popolo dorico nel Peloponneso. Illo, l'eroe eponimo della stirpe dorica, fu trasformato nel figlio di Eracle e incluso tra gli Eracleidi (i numerosi discendenti di Eracle, specialmente dalla linea che fa capo ad Illo stesso – altri Eracleidi furono Macaria, Lamo, Manto, Bianore, Tlepolemo e Telefo). I sedicenti Eracleidi nel Peloponneso conquistarono i regni di Micene, Sparta ed Argo rivendicando, secondo quanto sostenuto nelle leggende, il loro diritto a governare derivante dagli illustri progenitori. La loro ascesa al potere è stata spesso denominata come Invasione Dorica. In epoche successive anche gli appartenenti alle case regnanti di Lidia e Macedonia assunsero il titolo di Eracleidi.
Altri esponenti di questa prima generazione di eroi, come Perseo, Deucalione, Teseo e Bellerofonte, condividono con Eracle alcuni tratti comuni: tutti compiono le loro imprese da soli e queste imprese, nelle quali sconfiggono mostri come Medusa o la Chimera, possiedono molti elementi fantastici e simili a quelli delle fiabe. Anche l'intervento degli dei che mandano l'eroe verso la morte è un tema ricorrente di questa prima tradizione eroica, come mostrano le leggende di Perseo e Bellerofonte.
L'unico poema epico sopravvissuto dell'epoca Ellenistica sono Le Argonautiche di Apollonio Rodio (poeta, studioso e direttore della Biblioteca di Alessandria) che narrano la leggenda del viaggio di Giasone e degli Argonauti intrapreso per riprendere il Vello d'oro nel mitico paese della Colchide. Nelle Argonautiche Giasone è spinto all'impresa dal re Pelia, che aveva saputo da una profezia che un uomo con un solo sandalo sarebbe stato la sua nemesi. Giasone arriva a corte dopo aver appunto perso un sandalo nel fiume e da questo antefatto prende il via l'avventura. Quasi tutti gli eroi di questa seconda generazione accompagnano Giasone sulla nave Argo nella sua ricerca del Vello d'oro: tra gli altri ci sono Eracle, i Dioscuri, Atalanta e Meleagro al quale era stato dedicato un ciclo epico che rivaleggiava con Iliade ed Odissea. Sia Pindaro che Apollonio che lo Pseudo-Apollodoro si sforzarono nelle loro opere di dare un elenco completo degli ArgonautiApollonio compose il suo poema nel III secolo a.C., ma la leggenda originaria è in realtà precedente all'Odissea, nelle cui pagine si possono trovare rimandi alle imprese di Giasone, tanto che la storia dei vagabondaggi e delle avventure di Odisseo potrebbe esserne stata ispirata. Nell'antichità la spedizione fu considerata un fatto storico effettivamente accaduto, ed interpretata come un episodio della storia dell'apertura al commercio ed alla colonizzazione greca nell'area del Mar Nero. La leggenda godette comunque di una grande popolarità, anche grazie al gran numero di leggende locali che, fondendosi con essa, finirono per creare un ciclo epico. In particolare, il personaggio di Medea catturò l'immaginazione dei poeti tragici divenendo fonte di ispirazione per molti componimenti Ψ.
Tra quella degli Argonauti e quella che si cimentò nella guerra di Troia, ci fu una generazione di eroi conosciuta principalmente per essersi macchiata di orribili crimini: tra questi spiccano Atreo e Tieste. Dietro al mito della casata di Atreo (che insieme con quella di Labdaco è una delle due dinastie eroiche più importanti) si nasconde l'eterno problema del passaggio di mano del potere e delle modalità di accesso al trono. I due fratelli e i loro discendenti rivestono un ruolo fondamentale nel drammatico passaggio di potere nella città di Micene.Il Ciclo tebano tratta soprattutto delle vicende legate a Cadmo, il fondatore della città, e successivamente della storia di Laio ed Edipo; si tratta di una serie di vicende che portano alla fine al saccheggio della città per mano dei Sette contro Tebe (non è chiaro se le figure di questi sette eroi fossero già presenti nei miti antichi) e degli Epigoni. Per quanto riguarda Edipo, i miti originari sembrerebbero raccontare una storia diversa da quella che è diventata famosa attraverso la tragedia di Sofocle e le leggende più tarde: pare infatti che, dopo aver scoperto che Giocasta era sua madre, continuò ugualmente a governare la città, prendendo però in moglie un'altra donna che gli assicurasse la discendenza Ψ.
La mitologia greca raggiunge il suo momento più significativo con la guerra di Troia, combattuta tra Greci e Troiani, e le vicende ad essa successive. Le linee principali di questo ciclo di leggende furono tratteggiate da Omero, mentre in epoche successive altri poeti e drammaturghi elaborarono e svilupparono le storie di vari singoli personaggi. Grazie alla storia del condottiero troiano Enea, raccontata da Virgilio nell'Eneide, la guerra di Troia finì per rivestire una certa importanza anche nella mitologia romana.
Il ciclo della guerra di Troia, una raccolta di poemi epici, narra il racconto degli eventi che fecero da prodromi alla guerra stessa: tra questi le leggende di Eris e la mela d'oro, del giudizio di Paride, del rapimento di Elena, e del sacrificio di Ifigenia in Aulide. Per riprendere Elena i greci organizzarono una grande spedizione militare sotto il comando del fratello di Menelao, il re di Micene Agamennone, ma i Troiani rifiutarono di restituire la donna. L'Iliade, ambientata durante il decimo anno di guerra, racconta della lite tra Agamennone ed Achille, il migliore dei guerrieri greci, e delle conseguenti morti in battaglia dell'amico di Achille Patroclo, e di Ettore, figlio di Priamo e comandante in capo dell'esercito troiano. Dopo la morte di Ettore, alle forze troiane si unirono due esotici alleati: la regina delle Amazzoni Pentesilea ed il re degli Etiopi Memnone, figlio della dea dell'aurora Eos.
Achille uccise entrambi questi nuovi guerrieri, ma Paride riuscì a sua volta ad abbattere l'eroe greco con una freccia. Prima di poter conquistare la città, i Greci furono costretti a rubare dall'acropoli di Troia la statua di lignea di Atena, il Palladium. 
Alla fine, con l'aiuto della dea, costruirono il celebre cavallo di legno che i Troiani, nonostante gli avvertimenti della profetessa Cassandra e del sacerdote Laocoonte, portarono entro le mura, persuasi da Sinone, un acheo fintosi disertore. Quella stessa notte la flotta greca ritornò in segreto ed i guerrieri nascosti nel cavallo fecero irruzione in città, che venne saccheggiata e poi distrutta. Priamo e i suoi figli rimasti furono uccisi, mentre le donne di Troia furono incluse nel bottino di guerra e portate in Grecia come schiave.
Gli avventurosi viaggi di ritorno dei capi dei greci sono narrati in due poemi epici: i Ritorni (Nostoi andato perduto) e l'Odissea di Omero. Il ciclo delle leggende relative alla guerra di Troia include anche le avventure di alcuni dei figli degli eroi, come Telemaco ed OresteLa Guerra di Troia fornì una notevole quantità di spunti per gli artisti delle epoche successive e fu fonte di ispirazione per opere come le metope del Partenone che rappresentano appunto scene tratte dal saccheggio della città; questa predilezione mostra piuttosto chiaramente l'importanza che questo ciclo di storie ebbe per l'antica civiltà greca.
Ade - fratello di Zeus e dio degli Inferi, dei morti e delle ricchezze della terra.
Apollo - dio della luce, della musica, dell'arte, della poesia, della medicina, della malattia, della conoscenza e della scienza, del tiro con l'arco, dell'ordine e della profezia.
Ares - dio della guerra sanguinaria, degli spargimenti di sangue e della violenza.
Artemide - sorella gemella di Apollo e dea della caccia, della natura selvaggia, degli animali e della luna.
Atena - dea della saggezza, della strategia militare, delle arti utili, dell'ingegno, della guerra condotta per causa giusta e dell'artigianato.
Dioniso - dio del vino, dell'energia vitale, dell'ebrezza, delle feste e dei banchetti.
Efesto - dio del fuoco, delle armi, della tecnologia, dei fabbri e della metallurgia.
Eracle - dio della forza giunto all'Olimpo in seguito alla sua vita terrena. Figlio illegittimo di Zeus dalla forza straordinaria, che divenne un dio in seguito alle sue eroiche imprese.
Ermes - messaggero degli dèi, dio dei ladri, dei mercanti, delle strade, dei commerci, degli inganni, degli alchimisti, dell'eloquenza, della furbizia e dei viandanti.
Estia - dea della casa e del fuoco sacro (acceso per onorare le divinità), cedette il suo posto tra le divinità dell'Olimpo a Dioniso.
Poseidone - fratello di Zeus e dio del mare, delle acque, della navigazione e dei terremoti.
Zeus - re degli dèi e sovrano dell'Olimpo, dio dei fulmini, dei fenomeni atmosferici e dei cieli.
Astrea - dea della giustizia. Trovando troppa iniquità tra gli uomini andò a vivere tra le stelle.
Cariti, più note nella loro versione romana di Grazie - dee della bellezza e forze della vegetazione: Aglaia, Eufrosine, Talia
Ecate - dea della profezia, della luna e della notte, della nebbia, degli incroci (trivii), della magia, della stregoneria e delle streghe e dei maghi.
Gea o Gaia - dea primordiale della terra, madre dei Titani ed essenza della natura
Meti - figlia di Oceano, divinità dell'intelligenza astuta e della prudenza, madre di Atena
Nyx o Notte - dea della notte che ha generato Emera ed Etere assieme ad Erebo, nonché le Personificazioni
Partenope - ecista fondatrice della città omonima (nucleo originario di Napoli) divinizzata dopo la morte
Persefone - figlia di Demetra rapita da Ade e divenuta sua moglie e la regina dei morte e la dea della primavera.
Le Personificazioni, generate dalla Notte: sono Apate, Ker, Moros, gli Oneiroi, Tanato, Eris, Hypnos, Nemesi, Geras, Momo, Oizys, Philotes
Stige - fiume degli inferi, dio dei giuramenti sacri, se si giura sullo Stige la promessa sarà sempre mantenuta anche dagli dei
Febe - titana figlia di Urano, a cui si attribuisce la fondazione dell'oracolo di Delfi
Iperione - titano dell'Oriente. Splende come il sole e può infiammarsi per attaccare
Hypnos- dio del sonnoVedi anche Semidei, le Driadi, i Fati, le Erinni, le Grazie, le Ore, le Muse, le Ninfe, le Pleiadi, i Titani, le Graie, le Gorgoni.
La conoscenza della mitologia era profondamente radicata e faceva parte della vita quotidiana degli antichi greci. I Greci consideravano la mitologia come parte della loro storia. Si servivano dei miti per spiegare sia i fenomeni naturali, sia le diversità culturali e le inimicizie e alleanze politiche. Provavano un sincero orgoglio quando pensavano di essere riusciti a scoprire che la linea genealogica di uno dei loro re o leader risaliva fino ad un dio o a un eroe. Pochi credevano che i racconti dell'Iliade e dell'Odissea non corrispondessero ad eventi effettivamente accaduti. La profonda conoscenza dell'epica omerica era considerata dai Greci come la base del loro processo di accrescimento culturale. Omero era "l'istruzione della Grecia" (Ἑλλάδος παίδευσις), e i suoi componimenti "Il Libro".
Verso la fine del V secolo a.C. videro la luce i primi scritti filosofici e storici ispirati a un pensiero razionale e il destino dei racconti mitologici si fece incerto, anche perché si stava facendo largo una concezione della storia, come quella di Tucidide, che tendeva a escludere dalle genealogie le discendenze sovrannaturali: mentre i poeti e i drammaturghi stavano rielaborando gli antichi miti, gli storici e i filosofi cominciarono a criticarli.
Alcuni filosofi come Senofane di Colofone già a partire dal VI secolo a.C. avevano cominciato a bollare i racconti dei poeti come menzogne blasfeme; Senofane lamentava che Omero ed Esiodo attribuissero agli dei "tutto ciò che è vergognoso e riprovevole tra gli uomini: rubano, commettono adulterio e si ingannano l'un l'altro". Questo modo di pensare trova la sua più compiuta espressione nella Repubblica e nelle Leggi di Platone. Il filosofo creò una propria mitologia allegorica, attaccò i racconti tradizionali e si oppose al ruolo centrale che avevano fino ad allora nella letteratura greca. La critica di Platone (definiva gli antichi miti "chiacchiere da donnette") rappresentò la prima vera sfida alla tradizione omerica. Da parte sua, Aristotele criticò l'approccio filosofico dei Presocratici, ancora influenzato dai miti, e sottolineò che "Esiodo e i compositori di Teogonie si occupavano solo di ciò che sembrava vero a loro stessi, senza avere rispetto per noi […] Ma non vale la pena prendere sul serio scrittori che si basano sulla mitologia; da buoni studiosi che si preoccupano di provare le loro affermazioni, dobbiamo mettere le loro teorie alle strette".
Neppure Platone fu comunque in grado di sottrarre pienamente se stesso, né tantomeno la società del tempo, dall'influenza esercitata dai miti: la caratterizzazione che fa nei suoi scritti del personaggio di Socrate è infatti chiaramente basata su modelli omerici e tragici tradizionali, dei quali il filosofo si serve per celebrare la virtuosa vita del suo maestro.Alcuni studiosi ritengono che il rifiuto della tradizione omerica propugnato da Platone non sia stato comunque effettivamente recepito dalla società greca. Gli antichi miti continuarono ad essere mantenuti vivi nei culti locali e continuarono costituire fonte di ispirazione per poeti, pittori e scultori.Nel V secolo a.C. Euripide, muovendosi con maggiore leggerezza, spesso giocò con le antiche tradizioni, parodiandole e facendo notare i suoi dubbi in materia attraverso le voci dei personaggi dei suoi lavori, le cui trame sono comunque tutte ispirate ai miti stessi. Molte di queste opere furono scritte come risposta a precedenti versioni delle leggende: Euripide si occupa soprattutto delle storie che riguardano gli dei e le critica in modo simile a quello di Senofane, facendo notare come gli dei, nell'immaginario tradizionale, assomiglino agli uomini in maniera fin troppo grossolana ".
Durante l'epoca ellenistica, la conoscenza della mitologia cominciò ad essere considerata come un segno di profonda cultura, e chi ne fosse stato in possesso come appartenente ad una classe sociale e culturale elevata. Allo stesso tempo, la virata verso un approccio scettico nei suoi confronti divenne ancor più accentuata. Il mitografo greco Evemero inaugurò l'abitudine di ricercare le basi storiche e reali a cui far risalire l'origine degli antichi miti. Nonostante la sua opera Sacra scrittura sia andata perduta, si è potuto ricostruirne gran parte del contenuto grazie a quanto riportato nelle opere di Diodoro Siculo e Lattanzio.La razionalizzazione dell'ermeneutica del mito fu un procedimento che diventò ancora più popolare in epoca imperiale romana, grazie alle teorie materialiste dei filosofi stoici ed epicurei. Gli stoici spiegavano gli dei e gli eroi come interpretazioni fantasiose di fenomeni naturali, mentre gli evemeristi li vedevano come adattamenti di figure storiche. Gli stoici e i neoplatonici valorizzavano però anche il significato morale posseduto dalle tradizioni mitologiche, spesso basandosi sull'etimologia dei nomi greci. Lucrezio, con il suo insegnamento ispirato alla filosofia epicurea, tentò di estirpare le paure dettate dalla superstizione derivante dalla mitologia dalle menti dei suoi concittadini. Anche Tito Livio si mostra scettico nei confronti della tradizione mitologica ed afferma che non intende dare giudizi su queste leggende (fabulae).Per i Romani, caratterizzati di un forte senso religioso e dalla tendenza alla mantenimento delle tradizioni, la sfida consisteva nel riuscire a difendere le tradizioni stesse ammettendo al tempo stesso che spesso si trattava di storie che fornivano terreno fertile allo sviluppo di mere superstizioni. L'erudito Marco Terenzio Varrone, che considerava la religione come un'istituzione umana di grande importanza per la conservazione del bene sociale, studiò a lungo e con rigore le origini dei culti religiosi. Nella sua opera Antiquitates rerum divinarum (opera andata perduta ma della quale La città di Dio di Sant'Agostino riporta lo schema generale) Varrone sostiene che, mentre le persone superstiziose temono gli dei, chi è dotato di un vero sentimento religioso li venera come fossero i propri genitori. Con il suo lavoro individua tre tipi di divinità:
Gli dei della natura: personificazioni dei fenomeni naturali come la pioggia ed il fuoco.
Gli dei dei poeti: inventati da cantori senza troppi scrupoli per accendere le passioni.
Gli dei della città: inventati da saggi legislatori per lusingare e fornire spiegazioni alla popolazione.Anche Cicerone si mostra generalmente sprezzante verso i miti ma, come Varrone, sostiene con entusiasmo la religione di Stato e le sue istituzioni. È difficile dire con sicurezza fino a quale gradino della scala sociale si fosse diffuso questo atteggiamento razionalista: Cicerone afferma che nessuno (neppure le vecchie e i bambini) è così folle da temere i mostri dell'Ade, Scilla, i centauri o altre simili creature ma, d'altra parte, in altri passi l'oratore si lamenta del carattere superstizioso e credulone del popolo.
Nel corso dell'epoca romana fa la sua comparsa la tendenza da parte di alcuni strati di popolazione a fondere tra loro varie divinità greche e straniere, dando così origine a nuovi e sostanzialmente irriconoscibili culti. Questo processo di sincretizzazione era dovuto innanzitutto al fatto che la mitologia romana originale era alquanto scarna, ed aveva inglobato in sé buona parte delle tradizioni mitologiche greche: in questo modo si può dire che già le maggiori divinità romane erano fuse con quelle greche. Oltre a questa precedente combinazione delle due tradizioni, l'accostarsi della civiltà romana ad ulteriori forme di religiosità di origine orientale portò a nuove contaminazioni e sincretismi. Ad esempio, il culto del Sole fu introdotto a Roma dopo le vincenti campagne militari di Aureliano in Siria. Le divinità asiatiche Mitra (ovvero il sole) e Baal finirono per essere fuse con Apollo ed Elio, dando vita al culto del Sol Invictus che riunisce riti ed attributi diversi. Apollo tendenzialmente venne sempre più identificato con il sole, o talvolta anche con Dioniso, ma i testi scritti che riportano i miti a lui legati raramente tengono conto di questi sviluppi. La letteratura mitologica tradizionale era sempre più lontana da quelli che erano i culti in realtà praticati.
Anche la raccolta degli Inni Orfici e i Saturnali di Macrobio, risalenti al II secolo sono influenzati dalle teorie razionaliste e dalle tendenze sincretistiche. Gli Inni orfici sono una raccolta di componimenti poetici di epoca preclassica attribuiti ad Orfeo, a sua volta oggetto di un mito mutato e rinnovato. In realtà questi poemetti furono composti da molti poeti diversi, e contengono molti interessanti riferimenti alla mitologia europea di epoca preistorica.
La nascita delle moderne interpretazioni della mitologia greca è vista da alcuni studiosi come effetto della reazione avvenuta alla fine del XVIII secolo contro il "tradizionale atteggiamento cristiano di ostilità" dal quale era stata da sempre intrappolata la reinterpretazione cristiana dei miti, che li riduceva quindi a semplici favole o bugie. Verso il 1795 in Germania vi fu un crescente interesse verso Omero e la mitologia greca in generale: Johann Matthias Gesner a Gottinga iniziò a sviluppare nuovamente gli studi sull'antica Grecia, mentre il suo successore Christian Gottlob Heyne lavorò insieme a Johann Joachim Winckelmann ponendo le basi per la ripresa degli studi mitologici sia nel proprio paese che nel resto d'Europa.
Lo sviluppo della filologia comparative avvenuto nel XIX secolo insieme con le scoperte di carattere etnologico del secolo successivo posero le basi per la nascita di un'effettiva scienza che si occupa dei miti. A partire dell'epoca romantica tutti gli studi mitologici hanno avuto un carattere comparativo. Wilhelm Mannhardt, James Frazer, e Stith Thompson si servirono di questo tipo di approccio per raccogliere e classificare i diversi racconti popolari e mitologici, Nel 1871 Edward Burnett Tylor pubblicò il suo lavoro Primitive Culture nel quale, applicando il metodo comparativo, tentava di spiegare l'origine e l'evoluzione del pensiero religioso. La procedura seguita da Tylor, che consisteva nell'analizzare insieme resti, rituali e miti appartenenti a culture molto diverse tra loro, influenzò l'opera di Carl Gustav Jung e Joseph Campbell. Max Müller applicò questa nuova scienza allo studio dei miti, nei quali rintracciò i resti trasformati dell'antico panteismo di origine Ariana. Bronisław Malinowski pose l'accento sul modo in cui i miti adempiano a funzioni sociali comuni alle varie culture. Claude Lévi-Strauss ed altri strutturalisti hanno comparato le relazioni formali e le strutture dei miti di tutto il mondo.
Esistono varie teorie moderne riguardo all'origine della mitologia greca. Secondo una teoria tutte le leggende sono derivate dai racconti contenuti nei Testi sacri, sebbene i fatti siano stati in seguito fraintesi ed alterati. Secondo la "teoria storica" tutti i personaggi citati dalla mitologia furono in realtà persone umane realmente esistite, che in seguito i racconti che a loro si riferiscono hanno più o meno completamente trasfigurato. Così, ad esempio, la leggenda di Eolo si suppone che derivi dal fatto che Eolo nei tempi antichi sia stato il signore di alcune isole del Mar Tirreno. La "teoria allegorica" suppone che tutti gli antichi miti siano interpretazioni allegoriche e simboliche dei fatti, mentre la "teoria fisica" è sposata da coloro che ritengono che in antico gli elementi naturali come acqua, terra e fuoco fossero oggetto di adorazione religiosa e quindi le divinità principali non fossero che personificazioni di queste forze della natura. Max Müller tentò di ricostruire una forma di religione Indoeuropea risalendo all'indietro verso le sue origini di tipo Ariano. Nel 1891 egli affermò che "la più importante scoperta che è stata fatta nel corso del diciannovesimo secolo riguardo alla storia dell'umanità […] è questa semplice equazione: sanscrito Dyaus-Pitar = greco Zeus = latino Iupiter = norreno Týr". Anche in altri casi i parallelismi che è possibile riscontrare tra i personaggi e le loro funzioni suggeriscono che vi sia un'origine comune, sebbene la mancanza di riscontri di tipo linguistico renda difficile provarlo, come nei casi di Urano ed il sanscrito Varuṇa o delle Moire e le nordiche Norne.
L'archeologia e la mitografia, da parte loro, hanno rivelato che i greci subirono in parte l'influenza culturale di alcune della civiltà dell'Asia Minore e del vicino oriente. La figura di Adone sembra in effetti essere la controparte greca – e la cosa è più evidente nel culto che nel mito – di un "dio morente" asiatico. Cibele ha un'origine anatolica mentre l'iconografia di Afrodite è in larga parte tratta da quella di divinità semitiche. Alcuni studiosi ritengono che la mitologia greca sia debitrice anche nei confronti delle civiltà pre-elleniche: Creta, Micene, Pilo, Tebe e Orcomeno. Gli storici della religione furono affascinati dal gran numero di antiche leggende che, apparentemente, mostrano una connessione con Creta (il dio-toro, Zeus ed Europa, il mito di Pasifae ecc.): Martin P. Nilsson ne concluse che tutti i grandi miti greci classici erano legati ai centri della cultura micenea e trovano le loro radici in epoca preistorica. Tuttavia, secondo Burkert, l'iconografia risalente all'epoca dei palazzi cretesi in sostanza non fornisce alcun appoggio per queste teorie.
L'amplissima diffusione del Cristianesimo non ostacolò comunque la popolarità dei miti. Con la riscoperta dell'antichità classica avvenuta nel Rinascimento, le poesie di Ovidio divennero una delle fonti di ispirazione principali per poeti, drammaturghi, musicisti ed artisti. A partire dai primi anni dell'epoca rinascimentale artisti come Leonardo da Vinci, Michelangelo e Raffaello ritrassero scene pagane tratte dalla mitologia greca insieme a più convenzionali temi cristiani. Attraverso le traduzioni e le opere in latino, i miti greci influenzarono in Italia anche poeti come Petrarca, Dante e Boccaccio.
Nel nord dell'Europa, la mitologia greca non ebbe la stessa influenza nelle arti figurative, ma i suoi effetti furono evidenti in ambito letterario. L'immaginario Inglese ne fu permeato a partire da Geoffrey Chaucer e John Milton, per continuare con William Shakespeare e con Robert Bridges nel XX secolo. In Francia e Germania Racine e Goethe riportarono in auge il dramma greco, rielaborando i miti antichi. Nonostante nel XVII secolo, l'età dell'Illuminismo vi sia stata una reazione di rigetto nei confronti dei miti greci, questi continuarono a rappresentare una fonte di materiali da rielaborare per i drammaturghi, tra i quali gli autori dei libretti di molte delle opere di Händel e di Mozart. Alla fine del secolo l'avvento del Romanticismo segnò uno scoppio di entusiasmo e di attenzione per tutto ciò che era greco inclusa, ovviamente, la mitologia. In Inghilterra le nuove traduzioni di Omero e delle tragedie classiche ispirarono poeti come Tennyson, Keats, Byron e Shelley. In epoche più recenti i temi classici sono stati reinterpretati da drammaturghi come Jean Cocteau e Jean Giraudoux in Francia, Eugene O'Neill in America e Thomas Stearns Eliot in Inghilterra, oltre che da romanzieri come James Joyce ed André Gide.
 Mitologia greca, su thes.bncf.firenze.sbn.it, Biblioteca Nazionale Centrale di Firenze. 
(EN) Mitologia greca, su Enciclopedia Britannica, Encyclopædia Britannica, Inc. 

Mitrobarzane  (latino : Mithrobarzanes, greco: Μιθροβαρξανησ) (... – ...) è stato un generale armeno durante la terza guerra mitridatica.
Generale di Tigrane I, re d'Armenia, Mitrobarzane fu il primo cortigiano che osò informare il suo re dell'avvicinarsi di Lucullo. Con circa 2.000 cavalieri e di un numeroso corpo di fanteria fu mandato incontro al nemico, con l'ordine di schiacciare l'esercito romano, e fare prigioniero il generale romano. Mitrobarzane molto probabilmente non condivideva la folle fiducia del suo sovrano, ma in ogni caso avanzò per contrastare Lucullo, ma fu avvistato dalla avanguardia dei Romani comandati da un certo Sestilio e fu facilmente sbaragliato; con lui morì anche la maggior parte delle sue truppe .  

Modern Family è una serie televisiva statunitense creata da Christopher Lloyd e Steven Levitan e prodotta dalla 20th Century Fox Television.
La sitcom, realizzata con la tecnica del falso documentario, racconta le vicende di una famiglia allargata composta da tre nuclei legati tra loro che non corrisponde ai canoni tradizionali. Ciò offre un realistico scorcio sulla figura, in costante cambiamento, della famiglia occidentale contemporanea, composta da personaggi che presentano caratteristiche caratteriali, sessuali, etniche e culturali diverse.
La serie si compone di dieci stagioni, trasmesse dal 23 settembre 2009 sul network ABC. Sin dall'esordio la serie ha ottenuto un ampio consenso di critica e di pubblico, acquisendo popolarità a livello internazionale e generando anche alcuni remake esteri.
Tra i numerosi riconoscimenti ricevuti figurano ventidue premi Emmy, di cui cinque per la miglior serie commedia, e un Golden Globe per la miglior serie commedia o musicale.
Tre distinti nuclei familiari con legami parentali di Los Angeles accettano di raccontare le proprie vite quotidiane a una troupe intenta a realizzare un documentario, incentrato sui rapporti e le interazioni della loro vita domestica, evidenziando le situazioni comiche e i momenti salienti dei reciproci rapporti affettivi.
Nel complesso la famiglia è capeggiata dal patriarca Jay Pritchett, sposato per la seconda volta con una donna colombiana di molti anni più giovane, Gloria, che aveva già avuto un figlio da un precedente matrimonio, Manny, e con la quale dà alla luce Joe. La seconda famiglia è quella composta da Claire, figlia primogenita di Jay, suo marito Phil e dai loro tre figli: Haley, una ragazza carina e moderna; Alex, la prima della classe e la tipica "secchiona"; e Luke, il più piccolo, un po' strambo come il padre. La terza è composta da Mitchell, il figlio omosessuale di Jay, e dal suo compagno Cameron, padri adottivi di una bambina vietnamita, Lily.
Famiglia PritchettJay Pritchett, interpretato da Ed O'Neill, doppiato da Stefano De Sando.È il padre di Claire, Mitchell e Joe,  è quindi nonno di Haley, Alex, Luke e Lily. Gestisce una produttiva azienda di armadi (che nella settima stagione lascia alla figlia, rimanendo comunque all'interno della struttura manageriale), ha superato i sessanta nella prima stagione e nella nona veniamo a sapere che ne ha compiuti settanta. Dopo il divorzio con Deede, madre di Mitchell e Claire, ha sposato la colombiana Gloria, di diversi anni più giovane, con la quale ha avuto Joe; è anche il patrigno di Manny, con cui instaura un rapporto sempre più profondo imparando dagli errori compiuti con i suoi primi due figli. È molto legato a Stella, bulldog francese adottato durante la seconda stagione, tanto da rendere Gloria gelosa talvolta. Ama gli sport come il baseball, la pallacanestro, la boxe e il football e ha una forte passione per il golf, che è solito praticare al club di cui è membro. È spesso poco aperto nei confronti delle novità, soprattutto se possono intaccare il suo stile di vita tradizionale e molto legato all'identità americana.
Gloria Delgado-Pritchett, interpretata da Sofía Vergara, doppiata da Laura Romano.È l'avvenente nuova moglie colombiana di Jay e madre di Manny, avuto da un precedente matrimonio, e Joe. Solare, forte e fiera delle sue origini, si trova spesso in contrasto con Claire ma talvolta assume la parte della madre per Mitchell e la stessa Claire (che paradossalmente è di qualche mese più grande di Gloria) a causa della sua inaspettata saggezza e del suo profondo amore per la famiglia. Ha un rapporto quasi simbiotico e molto protettivo con suo figlio Manny, del quale è molto gelosa soprattutto verso le ragazze con cui il ragazzo esce. È un'ex attrice di pubblicità e reginetta di bellezza, nonché ex nuotatrice, parrucchiera e tassista. Fa la casalinga ma decide di aprire un business vendendo la sua salsa colombiana, ma questo fallirà ben presto.
Manuel Alberto Javier Alejandro "Manny" Delgado, interpretato da Rico Rodriguez, doppiato da Federico Bebi.È il figlio primogenito di Gloria, avuto da un precedente matrimonio. Nonostante la giovane età si dimostra notevolmente più maturo e profondo dei suoi coetanei, tanto che talvolta esaspera chi gli sta intorno. Non ama praticare sport, ma fin da piccolo è un grande appassionato d'arte e in particolar modo di teatro e cinema; successivamente si dimostrerà molto portato per il football. Si iscriverà al college per studiare sceneggiatura.
Fulgencio Joseph "Joe" Pritchett, interpretato da Jeremy Maguire.È il figlio di Jay e Gloria nato durante la quarta stagione e il suo compleanno coincide con quello di Manny. È un bambino vivace che sembra aver preso molto dal carattere del padre, sia in positivo che in negativo.Famiglia DunphyClaire Pritchett-Dunphy, interpretata da Julie Bowen, doppiata da Giò Giò Rapattoni.È la figlia maggiore di Jay e la madre di Haley, Alex e Luke. Dopo anni passati ad occuparsi della famiglia inizierà a lavorare per suo padre, prendendo poi il suo posto come capo dell'azienda. È una donna forte e schietta, con uno spiccato senso del dovere che però talvolta la rende insopportabilmente pignola e pressante; questi lati del suo carattere le fanno spesso interpretare la parte del "poliziotto cattivo" sia in famiglia che al lavoro.
Phil Dunphy, interpretato da Ty Burrell, doppiato da Gaetano Varcasia (st. 1-5) e da Massimo Rossi (st. 6+).È il marito di Claire e il padre di Haley, Alex e Luke. È un agente immobiliare molto orgoglioso del proprio lavoro e ama comportarsi da amico per i figli, specialmente con Luke, seguendo il modello di suo padre. È alla continua ricerca di approvazione da parte di Jay, con il quale non ha legato molto a causa del suo carattere troppo spensierato e giocherellone; è un inguaribile ottimista ma è anche molto legato alla famiglia. Ha sempre sognato di fare il mago e adora saltare sui trampolini elastici.
Haley Dunphy, interpretata da Sarah Hyland, doppiata da Veronica Puccio.È la figlia maggiore di Claire e Phil. È una ragazza molto attenta alla propria vita sociale e alla propria immagine ma poco interessata allo studio; sin dalla prima stagione ha una relazione altalenante con un ragazzo di nome Dylan, che non piace troppo alla madre, e nella quinta stagione incontrerà Andy, babysitter di Joe, con cui si fidanzerà per poi lasciarsi alla fine della settima stagione. Nella decima stagione sposerà Dylan, da cui avrà due figli gemelli, maschio e femmina. Molto legata al mondo della moda, nel quale troverà diverse occupazioni dopo aver lasciato il college, si comporta spesso in maniera frivola e molto pigra, ma si impegna duramente per tutto ciò che ha davvero a cuore. Claire dice di rivedersi molto in lei quando aveva la sua età (anche nel rapporto coi ragazzi) e per questo cerca di guidarla nel non compiere i suoi stessi errori. È molto sensibile e capisce al volo le persone.
Alex Dunphy, interpretata da Ariel Winter, doppiata da Agnese Marteddu.È la seconda figlia di Claire e Phil. Usa spesso un forte sarcasmo con cui mostra agli altri la sua superiorità intellettuale. È la classica prima della classe e si dimostra di frequente la più intelligente tra i tre fratelli, ma non è molto brava a socializzare e la sorella le dà spesso una mano. Sa suonare il violino e cantare e nella decima stagione si laurea in Chimica in un college molto prestigioso, trovando un lavoro presso il governo. Si mette inoltre con Bill,  un ragazzo molto bello che fa il vigile del fuoco.
Lucas Philip "Luke" Dunphy, interpretato da Nolan Gould, doppiato da Tito Marteddu.È il più piccolo dei figli di Claire e Phil. Molto vivace, spesso e volentieri si trova in mezzo ai guai e sembra essere, per spigliatezza e genuinità a volte eccessive, molto simile al padre. Eccelle in diverse attività come il canto, la magia e il salto col trampolino. Lavora saltuariamente presso il golf club del nonno e dopo un anno sabatico si iscrive al college.Famiglia Tucker-PritchettMitchell Vincent Pritchett, interpretato da Jesse Tyler Ferguson, doppiato da Gianluca Crisafi.È il figlio minore di Jay, è gay e da quindici anni ha per compagno Cameron, di cui risulta essere spesso il sobrio marito (i due si sposano dopo l'annuncio dell'istituzione dei matrimoni gay in California, nella sesta stagione). È un avvocato e assieme a Cam ha adottato una bambina vietnamita di nome Lily. È molto timido e riservato, è pignolo e sempre fortemente realista e previdente, cosa che lo porta a bocciare spesso le sgangherate idee del suo compagno. Non ama lo sport e ha da sempre un complicato rapporto con Jay, che ha sempre voluto un figlio più virile e che sulle prime non ha accettato la sua omosessualità. Col passare del tempo il rapporto tra i due si è rasserenato.
Cameron Tucker, interpretato da Eric Stonestreet, doppiato da Franco Mannella.È il compagno eccentrico, teatrale e melodrammatico di Mitchell, con cui ha adottato la piccola Lily di cui si occupa in maniera spesso troppo apprensiva. È originario del Missouri ed è nato nella fattoria di famiglia, gestita dai genitori (con cui, al contrario del compagno, ha un ottimo rapporto); in passato è stato un insegnante di musica, un asso in diversi sport e da giovane, tra i vari lavori, era anche solito indossare i panni di un clown di nome Fitzbo a feste per bambini, abitudine che ogni tanto rispolvera con poco entusiasmo del compagno. Nella quinta stagione inizia a lavorare come allenatore della squadra di football e insegnante di educazione fisica nel liceo di Alex e Luke e nella decima diviene vicepreside della scuola
Lily Tucker-Pritchett, dalla terza stagione interpretata da Aubrey Anderson-Emmons, doppiata da Malvina Draghetti.È la bambina di origine vietnamita adottata da Mitchell e Cameron, cui Gloria è particolarmente affezionata. Dimostra spesso di essere molto scaltra e sarcastica nonostante la sua età. È molto intelligente e va benissimo a scuola.
Dylan Marshall, interpretato da Reid Ewing, doppiato da Alessio Puccio.È il fidanzato di Haley, con la quale si lascia e si rimette insieme più volte, nelle prime stagioni. Non è ben visto da Claire mentre piace molto a Phil che si comporta con lui come un amico. Vorrebbe diventare musicista ma cambia spesso lavoro, fa l'attore in costume a Disneyland, lavora in un ranch, produce magliette ma alla fine si iscrive alla scuola per infermieri. Nell'ottava stagione si scopre che si è sposato con una donna più grande, la quale aveva già tre figli da un precedente matrimonio. I due divorziano e nella decima stagione sposa Haley, dalla quale ha due figli gemelli.
Andy Bailey, interpretato da Adam DeVine, doppiato da Gabriele Patriarca.Dalla quinta stagione è il nuovo "manny" assunto da Jay e Gloria. Andy è un ragazzo dolce e dal cuore grande e inizia presto a sviluppare un'intesa con Haley nonostante già fidanzato con un'altra ragazza, che poi lascerà per stare con lei. Nella settima stagione si trasferirà per lavoro, lasciando Haley.
In Modern Family appaiono numerose e celebri guest star, a volte ricorrenti, alcune delle quali candidate ai premi Emmy per la loro interpretazione nella serie; tra queste Fred Willard, Nathan Lane e Greg Kinnear.
Durante la prima stagione Edward Norton interpreta Izzy Lafontaine, fittizio bassista degli Spandau Ballet, ingaggiato da Claire per fare una sorpresa al marito nel giorno del loro anniversario; Shelley Long interpreta l'ex moglie di Jay e madre di Claire e Mitchell Dede Pritchett; Elizabeth Banks è Sal, un'amica di Mitchell e Cameron; Chazz Palminteri impersona Shorty, un amico di lunga data di Jay; Benjamin Bratt appare nel ruolo dell'ex marito di Gloria e padre naturale di Manny, Javier Delgado; mentre Fred Willard recita il ruolo del padre di Phil, Frank Dunphy. Sempre nella prima stagione appaiono anche: Brandy Ledford; Nolan North; Margo Harshman; Kristen Schaal; Minnie Driver; David Brenner; Judy Greer, nel ruolo di Denise, ex fiamma di Phil; Justin Kirk, interprete di Charlie Bingham, nuovo datore di lavoro di Mitchell, e Kobe Bryant, nel ruolo di se stesso.
Tra le guest star della seconda stagione sono presenti: Nathan Lane, interprete dell'amico di Mitchell e Cameron Pepper Saltzman, Taylor Nichols, Lauren Cohan, Justin Kirk, Norman Lloyd, Celia Weston, nel ruolo di Barb Tucker, madre di Cameron, Danny Trejo, Jami Gertz, James Marsden, Mary Lynn Rajskub, Rachael Harris, Matt Dillon, Shelley Long, Philip Baker Hall, nel ruolo del vicino di casa dei Dunphy Walt Kleezak, Jonathan Banks e Lin-Manuel Miranda.
Nella terza stagione compaiono: Tim Blake Nelson, Justin Kirk, David Cross, Gilles Marini, Leslie Mann, Kevin Hart, Jennifer Tilly, Chazz Palminteri, Josh Gad, Philip Baker Hall, Benjamin Bratt, Greg Kinnear, nel ruolo dello stravagante cliente di Phil Tad, Marc Vann, Ernie Hudson, Kali Rocha, John DiMaggio, Ellen Barkin, Bobby Cannavale e Barry Corbin, interprete di Merle Tucker, padre di Cameron.
Nella quarta stagione sono invece presenti: Chazz Palminteri, Ernie Hudson, Wendi McLendon-Covey, Shelley Long, Matthew Broderick, Lainie Kazan, Billy Dee Williams, Elizabeth Peña, Nathan Lane, Maxwell Caulfield, David Faustino, Elizabeth Banks, Fred Willard, Justine Bateman, Richard Riehle, Benjamin Bratt e Paget Brewster.
Nella quinta stagione: Justin Kirk, Nathan Lane, Fred Willard, Celia Weston, Elizabeth Peña, John Benjamin Hickey, Jesse Eisenberg, Jane Krakowski, John Heard, Aisha Tyler, Will Sasso, Alyson Reed, Stephen Merchant e Fred Armisen.
Nella sesta stagione: Tyne Daly, nei panni di una maestra di Lily, Steve Zahn e Andrea Anders, interpreti dei nuovi vicini di casa dei Dunphy, Kristen Johnston, Jon Polito, Roger Bart, Nathan Lane e Elizabeth Banks.
Nella settima stagione: Keegan-Michael Key, Christine Lakin, Barbra Streisand e Ray Liotta, nei panni di loro stessi, Vicki Lewis, Andrea Martin, Justin Kirk, Nathan Lane, June Squibb, Jon Polito, Ernie Hudson, Adam Arkin, Orson Bean, Dominic Sherwood e Illeana Douglas.
La serie nasce da un'idea degli autori e produttori televisivi Christopher Lloyd e Steven Levitan. I due raccontandosi storie sulle loro famiglie si accorsero che queste avrebbero potuto essere la base per una nuova serie televisiva. Iniziarono quindi a lavorare all'idea di una famiglia le cui storie sarebbero state esposte con la tecnica del falso documentario; in seguito decisero di raccontare le vicende di tre famiglie unite tra loro da legami di sangue.
I due esposero il loro progetto, attraverso una presentazione PowerPoint, a tre delle quattro maggiori emittenti statunitensi: ABC, NBC e CBS. Non lo presentarono alla Fox per divergenze che in passato si erano create con la rete di News Corporation in occasione della cancellazione della loro sitcom Back to You. La CBS rifiutò l'idea in quanto non era ancora pronta né per un nuovo grande ordine, né per la realizzazione di una serie tv in modalità single-camera, genere che ancora aveva poco sperimentato. La NBC aveva già due serie che usavano la tecnica del falso documentario, The Office e Parks and Recreation, quindi anch'essa non si dimostrò interessata. La rete ABC invece approvò il progetto dei due produttori e commissionò la realizzazione di un episodio pilota nel mese di agosto 2008. Lloyd e Levitan, oltre che ideatori, figurano anche come produttori esecutivi e showrunner della serie televisiva, co-prodotta dalla loro casa di produzione, la Lloyd-Levitan Productions, e dalla 20th Century Fox Television.
Durante i primi mesi di produzione la serie aveva assunto i titoli di lavorazione An American Family e My American Family.
In un breve intervento al programma di James Lipton Inside the Actors Studio Steven Levitan dichiarò che l'obiettivo della serie è quello di divertire e allo stesso tempo trasmettere sentimenti. Secondo Levitan ciò rappresenta la migliore forma di commedia, che nel caso di Modern Family può contare anche nella migliore delle ispirazioni: quella derivata da esperienze realmente vissute. Lo showrunner statunitense ebbe occasione di rivelare che i personaggi che compongono la famiglia Dunphy sono ispirati direttamente alla sua famiglia, composta dallo stesso numero di persone, che hanno stesso sesso e simile età dei personaggi protagonisti nella serie; mentre Cameron e Mitchell, per molti aspetti la coppia più tradizionale secondo Levitan, sono ispirati a vari amici omosessuali suoi e di Christopher Lloyd che hanno avuto relazioni di lunga durata. Per Lloyd una delle caratteristiche della serie è l'assenza di cinismo: tutti i protagonisti, anche se possono litigare o prendersi in giro, alla fine si amano e si prendono cura l'uno dell'altro creando un'atmosfera genuinamente calda e accogliente. Secondo Jason Winer, regista del pilot e di molti altri episodi della serie, Modern Family segue uno stile che offre una panoramica realistica sulle famiglie americane moderne, permettendo agli spettatori di riconoscersi facilmente nei personaggi o in specifici avvenimenti narrati. La scelta di usare la tecnica del falso documentario consente inoltre sia di avere una narrazione più regolare ed efficiente, sia di accorciare i tempi delle riprese.
Durante la produzione, i due showrunner solitamente non lavorano insieme. Alternativamente, uno dei due supervisiona gli autori al tavolo dedicato alla scrittura, mentre l'altro dirige sul set la produzione dell'episodio scritto in precedenza. Tra gli autori più accreditati figurano Paul Corrigan e Brad Walsh, Bill Wrubel, Danny Zuker, Jeffrey Richman, Dan O'Shannon, Abraham Higginbotham, Elaine Ko e Ben Karlin; tra i registi più accreditati figurano invece Jason Winer, Michael Spiller, Gail Mancuso e lo stesso Steven Levitan. Alcuni episodi sono stati diretti anche da Fred Savage, Seth Gordon e Bryan Cranston.
Il primo attore ad entrare nel cast principale fu Jesse Tyler Ferguson, a fine gennaio 2009, per il ruolo di Mitchell Pritchett. Nel successivo mese di febbraio furono ingaggiati Ed O'Neill e Sofía Vergara, interpreti della neo-coppia di sposi Jay e Gloria Pritchett, e Eric Stonestreet, interprete di Cameron Tucker, compagno di Mitchell; mentre Ty Burrell e Julie Bowen si unirono al cast nel mese di marzo per interpretare la coppia Phil e Claire Dunphy, sposata da molti anni. Gli attori ingaggiati per interpretare i figli delle coppie protagoniste sono Sarah Hyland, Ariel Winter, Nolan Gould e Rico Rodriguez. A loro dalla terza stagione si è unita Aubrey Anderson-Emmons nei panni di Lily, la quale nelle prime due stagioni era impersonata da una coppia di gemelle, Ella e Jayden Hiller, rimpiazzate anche in quanto avevano smesso di trovarsi a loro agio sul set. Dalla settima stagione, inoltre, per il ruolo del piccolo Joe fu inaggiato Jeremy Maguire, nelle due stagioni precedenti impersonato da Pierce Wallace.
In un'intervista di gruppo del novembre 2010, ospitata dal programma di Larry King in onda sulla CNN, Sofía Vergara spiegò che prima di essere scritturata nella serie aveva proposto alla ABC un suo progetto per un nuovo episodio pilota; i dirigenti del network bocciarono la sua idea ma si impegnarono a trovare un ruolo adatto a lei in una delle nuove serie in lavorazione. Quando le fu proposto il ruolo di Gloria accettò convinta di andare ad interpretare uno dei ruoli migliori della sua carriera. Nella stessa occasione Ty Burrell spiegò che la parte del suo personaggio che ama di più è il suo essere spensierato e positivo. Julie Bowen riuscì ad ottenere la parte nonostante si trovasse in uno stato avanzato di gravidanza; durante le riprese del pilot l'attrice era incinta di due gemelli da sette mesi e mezzo. Ed O'Neill, che nelle stagioni precedenti aveva rifiutato decine di offerte per ruoli televisivi, ottenne la parte senza passare per un'audizione. Il suo ruolo in precedenza era stato offerto a Craig T. Nelson, che aveva rifiutato scegliendo di entrare nel cast di Parenthood.
Nell'estate del 2012, dopo il successo delle prime tre stagioni, i dirigenti della 20th Century Fox e i rappresentanti dei membri adulti del cast principale avviarono una ricontrattazione del già settennale contratto che legava gli attori alla serie. Tale lungo periodo di trattative vide anche gli attori avviare un procedimento legale contro la Fox, poi ritirato, accusando la possibile violazione di una legge statale che poteva invalidare i contratti originali, concludendosi solo a ridosso dell'inizio della lavorazione della quarta stagione. L'accordo raggiunto portò i sei interpreti a guadagnare circa 175.000 dollari per ogni episodio della nuova stagione, con successivi aumenti nelle eventuali stagioni successive fino ad una quota di circa 350.000 dollari per un'ottava stagione; la durata del contratto venne infatti allungata di un anno. Nelle prime tre stagioni gli attori avevano guadagnato 65.000 dollari per episodio, eccetto Ed O'Neill che, grazie alla più lunga carriera alle spalle, aveva ottenuto un contratto da 105.000 dollari a episodio. Dopo tale rinegoziazione gli attori divennero quindi tra i più pagati nel settore televisivo statunitense. Nel 2014 Forbes stimò per Sofía Vergara un compenso medio di 325.000 dollari per episodio, indicandola come l'attrice in attività più ricca della televisione americana, la quale, grazie a varie altre attività da imprenditrice e testimonial nell'ultimo anno aveva guadagnato circa 37 milioni di dollari.
La scenografia di Modern Family venne affidata a Richard Berg e agli arredatori Tara Stephenson e Chris Carlson. Seguendo le indicazioni fornite dalla sceneggiatura, i tre progettarono gli interni delle abitazioni dei personaggi protagonisti in modo che riflettessero la loro personalità, la loro storia e il loro stile di vita. Disegnarono quindi un'abitazione minimalista per Jay e Gloria, con arredi neutri intervallati da oggetti dalle colorazioni più intense per riflettere il carattere forte di lei; una tipica casa del ceto medio americano per Phil e Claire; e un immobile bifamiliare dallo stile spagnolo con elementi di arte contemporanea per Mitchell e Cameron.
Per quanto riguarda la casa di Jay e Gloria, gli esterni sono quelli di un'abitazione del quartiere losangelino di Brentwood situata sulla stessa strada in cui vive Steven Levitan, secondo cui rappresenta una classica villa in cui molti anziani ricchi e divorziati finiscono per andare a vivere; la struttura segue uno stile tenue, mentre negli arredi si notano elementi caratterizzati da un rosso vivace o a tema animalistico. La tradizionale abitazione dei Dunphy è contraddistinta da decorazioni con schizzi e striature di colori brillanti, come nel caso della poltrona e dei cuscini presenti nel salotto; elementi che, secondo Berg, animano spazi che altrimenti potrebbero risultare banali. La mobilia è molto varia, costituita sia da pezzi dalle linee semplici, come il rustico tavolo della sala da pranzo, sia da pezzi più eleganti o vintage. Il dipinto che si trova sul caminetto fu realizzato da uno dei membri del team di produzione. Per Cameron e Mitchell l'appartamento situato al piano terra è contraddistinto da tenue tonalità di verde alternate da occasionali colorazioni più vivaci tendenti all'arancio e al rosso, con pezzi che richiamano uno stile asiatico collocati in vari punti dell'abitazione. L'eccentrico affresco realizzato nella camera di Lily, che vede Cameron e Mitchell raffigurati come angeli, rappresenta un ludico riferimento alle figure di Dio e Adamo dipinte da Michelangelo nella Cappella Sistina.
Richard Berg spiegò che anche il colore delle pareti costituisce un tocco personale che rappresenta i caratteri dei personaggi. Le mura dell'abitazione di Phil e Claire sono caratterizzate da una placida tonalità chiamata Labrador Blue, il colore delle pareti di Mitchell e Cameron è una gradazione di verde chiamata Louisburg Green, mentre quelle di Jay e Gloria sono di un acceso rosso ribes; in tutte e tre i casi si tratta di colori prodotti dalla Benjamin Moore.
Il direttore della fotografia è James R. Bagdonas, secondo cui uno dei motivi che hanno permesso alla serie di diventare popolare è costituito dal fatto che i personaggi rappresentati, pur riconoscendo di essere membri di una famiglia disfunzionale, alla fine si amano l'un l'altro. Bagdonas spiegò che, essendo la serie girata come un documentario, le riprese andavano adattate di conseguenza: l'obiettivo era quindi quello di mostrare le vite dei protagonisti in modo realistico, come se si stessero davvero svolgendo in quel momento mentre vengono ripresi da due cameramen in piedi davanti a loro. Per questo vennero costruiti set abbastanza grandi da permettere movimenti rapidi, ma allo stesso tempo si decise di mantenere le imperfezioni che derivano dal filmare in ambienti domestici come un soggiorno o una sala da pranzo. Ogni scena è solitamente girata con un unico allestimento che vede due telecamere posizionate in angoli opposti di 45 gradi e non richiede più di tre o quattro take; gli attori si muovono dentro e fuori il piano di sequenza, anche durante i dialoghi, spesso improvvisando. Bagdonas decise di dare alle riprese anche un aspetto filmico, utilizzando una configurazione delle telecamere ibrida, che permette di utilizzare strumenti di solito impiegati in campo cinematografico.
Uno stile filmico sperimentale fu adottato per l'episodio della sesta stagione Equivoci (Connection Lost), andato in onda il 25 febbraio 2015. L'episodio, generalmente apprezzato dalla critica, offre infatti una narrazione visualizzata esclusivamente attraverso il computer portatile di uno dei personaggi, con i dialoghi che si svolgono attraverso i vari programmi di messaggistica e videochiamata. Ispirato da un cortometraggio canadese del 2013, Noah, l'episodio fu girato usando dispositivi mobili Apple, con le grafiche dei software riprodotte e accostate in fase di post-produzione con tecniche di motion graphic.
Luna di miele alle Hawaii (Hawaii), della prima stagione, girato e ambientato nel mese di marzo 2010 sull'isola hawaiiana Maui;
Una vacanza al ranch (Dude Ranch), della terza stagione, girato e ambientato nel mese di agosto 2011 in un ranch della valle di Jackson Hole, nel Wyoming;
Disneyland, sempre della terza stagione, girato e ambientato nel mese di febbraio 2012 presso il parco divertimenti Disneyland di Anaheim;
Australia, della quinta stagione, girato e ambientato in Australia, a Sydney e dintorni, Blue Mountains e Grande barriera corallina comprese.
Las Vegas, della quinta stagione, girato interamente all’interno di un albergo di Las Vegas.
Equivoci, della sesta stagione, incentrato particolarmente sul personaggio di Claire, che si trova all’aeroporto Internazionale di Chicago O’Hare.
Il giorno dei trofei, della sesta stagione, in cui Jay, Gloria e Manny viaggiano in macchina.
Bianco Natale, della settima stagione, in cui Gloria affitta uno chalet in California.
Il treno più pazzo del mondo, della settima stagione, dove tutta la famiglia è a bordo di un treno.
Per molti degli episodi della serie il montaggio è affidato a Ryan Case, che per il suo lavoro su Modern Family è stata premiata e candidata più volte ai premi Emmy.
Le varie scene mostrano le interazioni tra i personaggi e la loro vita quotidiana e culminano con una breve intervista davanti la telecamera in cui i protagonisti spiegano gli aspetti intimi della propria relazione o del proprio carattere; la trama avanza presentando aggiornamenti sulle vicende di ogni membro della famiglia, intervallate da altri frammenti di intervista. Questo formato presenta una narrazione multilivello guidata dal montaggio, che tiene conto sia della sceneggiatura sia dei tagli che i produttori decidono di effettuare durante la post-produzione, e che finisce per coinvolgere lo spettatore stesso. Gli attori, inoltre, spesso rompono la quarta parete guardando direttamente nella telecamera, anche durante i propri dialoghi. Secondo Ryan Case il montaggio è un elemento fondamentale per una serie come Modern Family, è il momento in cui varie parti vengono assemblate per costruire la storia dell'episodio, processo il cui risultato finale va oltre quello dato dalla semplice somma delle parti. Anche se lo stile è chiamato documentario, non ci si aspetta che gli spettatori lo visualizzino realmente come tale e immaginino produttori dentro le abitazioni dei protagonisti, è solo un modo per coinvolgerli più attivamente; le interviste hanno il compito di aggiungere elementi humor e altri dettagli alla narrazione.
L'inserimento delle scene in cui i protagonisti commentano e approfondiscono le vicende appena visualizzate consente infatti di rappresentare in poche battute situazioni realistiche e divertenti, offrendo allo stesso tempo pensieri che acquisiscono presto una dimensione reale collegandosi alle scene precedenti e successive, nelle quali vengono messi alla prova nel relazionarsi con gli altri personaggi.
Dopo la fine delle riprese dell'episodio pilota, la ABC ne sottopose la visione a dei focus group, prima di approvare definitivamente, il 7 maggio 2009, la produzione di una prima stagione per la stagione televisiva 2009-2010, la quale debuttò nei palinsesti statunitensi il 23 settembre 2009. Visto l'immediato successo di critica e di pubblico, l'8 ottobre la rete aggiunse ulteriori otto episodi all'ordine iniziale di sedici. Il 12 gennaio 2010 la serie fu rinnovata per una seconda stagione, trasmessa dal 22 settembre 2010. Il 10 gennaio 2011 fu annunciato il rinnovo per una terza stagione, trasmessa dal successivo 21 settembre; mentre il 10 maggio 2012 fu confermata la produzione anche di una quarta stagione, il cui esordio venne fissato per il successivo 26 settembre.
Il 10 maggio 2013 fu annunciato il rinnovo per una quinta stagione, trasmessa dal 25 settembre 2013; l'8 maggio 2014 per una sesta stagione, andata in onda dal seguente 24 settembre; il 7 maggio 2015 per una settima stagione, trasmessa dal 23 settembre 2015. Il 3 marzo 2016 è stata confermata anche la produzione di un'ottava stagione, mandata in onda dal 21 settembre 2016.
Il 10 maggio 2017 è stata confermata la produzione di altre due stagioni di ventidue episodi, la nona in onda dal 27 settembre 2017 e la decima in onda dal 26 settembre 2018. Nel gennaio 2018 i creatori della serie annunciarono che la decima stagione sarebbe stata probabilmente l'ultima, ma il 7 gennaio 2019 la serie venne rinnovata per un'undicesima stagione di 18 episodi e il 5 febbraio è stato confermato che sarà l'ultima stagione della serie.
Per quanto riguarda la messa in onda in syndication, cominciata nell'autunno 2013, la 20th Century Fox cedette i diritti per la trasmissione via cavo a USA Network per una cifra vicina a 1,5 milioni di dollari per episodio.
In Canada la serie è trasmessa in contemporanea con gli Stati Uniti, dal 23 settembre 2009, dall'emittente Citytv. Nel Regno Unito viene invece trasmessa dal canale a pagamento Sky1 dal 15 ottobre 2009.
In Italia va in onda in prima visione dal 5 febbraio 2010 sui canali di Fox International Channels Italy; la prima stagione venne trasmessa su Fox Life, mentre le seguenti su Fox. In chiaro la prima stagione venne trasmessa su Cielo dal 2 novembre 2010, mentre le seguenti a partire dall'autunno 2012 su MTV e poi (dal 2016) su TV8. In Spagna debuttò su Neox il 23 agosto 2010, mentre in Francia esordì il 20 settembre dello stesso anno su Paris Première. In Germania è trasmessa dal 2 aprile 2012 su RTL Nitro.
Sul mercato home video l'edizione originale della prima stagione fu distribuita in DVD e Blu-ray Disc dal 21 settembre 2010 negli Stati Uniti e dal 4 ottobre 2010 nel Regno Unito. L'edizione italiana fu invece pubblicata il 16 marzo 2011.
I contenuti speciali del cofanetto includono: le scene tagliate; una gag reel; le featurette Real Modern Family Moments, Before Modern Family, Fizbo the Clown, Hawaii; e il making of del finale di stagione.
L'edizione originale della seconda stagione fu distribuita dal 20 settembre 2011 negli Stati Uniti e dal 5 settembre 2011 nel Regno Unito. L'edizione italiana fu invece pubblicata il 6 febbraio 2013.
I contenuti speciali del cofanetto includono: le scene tagliate; una gag reel; e le featurette Strangers on a Treadmill - Table Read, Mitch's Flash Mob, Imagine Me Naked Music Video, Modern Family Holidays, Waiting for Oprah, At Home with Modern Family e Chatting with Steve Levitan.
L'edizione originale della terza stagione venne distribuita dal 18 settembre 2012 negli Stati Uniti e dal 1º ottobre 2012 nel Regno Unito. L'edizione italiana fu invece pubblicata il 22 agosto 2013.
Oltre agli episodi trasmessi in TV, le scene tagliate e una gag reel, il cofanetto include le featurette A Modern Family Christmas, Destination: Wyoming, A Day on the Set with Ty, Adventures of the Modern Family Kids, Driving Lessons, Ed O'Neill Gets a Star e Modern Family Goes to Disneyland.
L'edizione originale della quarta stagione venne invece pubblicata il 24 settembre 2013 negli Stati Uniti e il seguente 14 ottobre nel Regno Unito; quella italiana il 4 settembre 2014. Oltre gli episodi della stagione, il cui finale è presente in versione estesa, le scene tagliate e una gag reel, il cofanetto contiene commenti agli episodi Gelosia (Party Crasher), Il battesimo (Fulgencio), Una nuova carriera (Career Day), Buonanotte Gracie (Goodnight Gracie); e le featurette An Addition to the Family, A Day with Eric, A Modern Guide to Parenting e Modern Family Writers.
L'edizione originale della quinta stagione fu distribuita solo su DVD dal 23 settembre 2014 negli Stati Uniti,dal precedente 15 settembre nel Regno Unito e dal 22 febbraio 2017 in Italia. Il cofanetto include gli episodi della stagione, le scene tagliate, una gag reel, e le featurette Modern Family in Australia, A Day with Jesse, Modern Family in Vegas e Mitch & Cam's Wedding.
L'edizione originale della sesta stagione fu distribuita solo su DVD dal 22 settembre 2015 negli Stati Uniti e dal precedente 14 settembre nel Regno Unito. Il cofanetto include gli episodi della stagione, le scene tagliate, e le featurette Awesome Halloween, A Modern Thanksgiving, Modern Connections: The Making of an Episode e A Day with Julie.
Modern Family registrò dei buoni ascolti sin dai primi episodi. La prima stagione fu seguita in media da 9.488.000 spettatori, raccogliendo un rating/share del 3,9/10% nella fascia di riferimento 18-49 anni, risultando quindi tra le sitcom più seguite.
Complice l'acclamazione della critica e la vittoria agli Emmy, gli ascolti aumentarono durante la seconda stagione, quando il numero di telespettatori medio per episodio fu di 11.890.000, risultando la serie televisiva più vista nella fascia 18-49 anni con una percentuale di rating/share di 4,9/13.
La terza stagione risulta la più seguita con un'audience media di 12.930.000 spettatori e una percentuale di rating/share di 5,5/15 nella fascia 18-49 anni, dove si confermò serie più seguita.
La quarta stagione registrò un'audience media di 12.306.000 spettatori e un rating del 4,9% nella fascia 18-49 anni, in cui risultò la seconda serie più seguita dopo The Big Bang Theory.
La quinta stagione registrò un'audience media di 11.792.000 spettatori e un rating del 5,64% nella fascia 18-49 anni, confermandosi seconda serie più seguita dopo The Big Bang Theory.
La sesta stagione fu seguita invece da una media di 11.910.000 spettatori, con un rating del 5,4% nella fascia 18-49 anni, nella quale risultò terza serie televisiva più seguita dopo Empire e The Big Bang Theory.
Nel 2014, alla 54ª edizione del Festival della Televisione di Monte Carlo, la serie venne indicata come la comedy più vista al mondo durante il 2013.
Il successo della serie è stato paragonato a quello di serie storiche come I Robinson ed è stato accreditato come uno dei fattori che hanno contribuito alla rinascita del genere comedy in televisione.
La serie fu acclamata dalla critica sin dal suo debutto. Nell'autunno del 2009, Entertainment Weekly la definì unica nel suo genere, pur condividendo alcuni elementi con altri programmi televisivi, come lo stile falso documentario; per la rivista statunitense Modern Family è una sitcom molto divertente, dotata di personaggi vividi e complessi, riuscendo a raggiungere un ampio target tra gli spettatori. Secondo il Chicago Tribune la serie aveva il cast migliore di qualsiasi altra nuova proposta televisiva e la sceneggiatura non era da meno. Per il New York Times la serie richiama lo stile e la visione antropologica di Arrested Development; mentre per il The Hollywood Reporter si tratta di una serie sapientemente sceneggiata, dotata di grandi personaggi e un cast brillante, che si mantiene divertente dall'inizio alla fine.
Secondo il Los Angeles Times la serie riuscì nell'intento di modernizzare efficacemente il modello classico di sitcom familiare; per il quotidiano californiano tutte le interpretazioni sono impeccabili e ciò che rappresenta il punto di forza della serie è la rappresentazione di un ritratto familiare realistico che rende facile agli spettatori immedesimarsi in uno dei personaggi proposti o riconoscerne in essi propri conoscenti. Modern Family fu nominata migliore nuova proposta televisiva anche da altre testate, come il TIME, il San Francisco Chronicle e Variety, che la definì una serie brillante, leggera e divertente.
Anche se la serie ha continuato a ricevere generalmente responsi positivi dalla critica anche dopo la prima stagione, a partire dalla terza diversi critici evidenziarono come, pur restando un ottimo prodotto, gli autori non siano più riusciti a replicare la brillantezza delle prime due stagioni. Un rinnalzamento della qualità fu evidenziato durante la sesta stagione, quando diversi episodi ricevettero recensioni molto positive e vennero giudicati ad un livello vicino a quando la serie era all'apice della popolarità; particolare apprezzamento ricevette l'episodio Equivoci (Connection Lost), in grado, secondo la critica, di offrire una narrazione innovativa che sfrutta la tecnologia per affrontare nuovi approcci e tematiche, tra cui i carenti modi di comunicare "moderni" all'interno della famiglia, ed esalta il "multitasking" dei protagonisti per creare nuove situazioni comiche.
Nel 2011 il critico James Parker, sulla rivista The Atlantic, definì la scrittura all'avanguardia, freneticamente compressa ma elegante, aggiungendo: «La famiglia americana del 2011 è, dopotutto, un soggetto profondamente consapevole che si domanda: come si fa il genitore? Chi fa cosa, in quale "ruolo"? Il papà è sufficientemente un "papà" e la mamma è abbastanza una "mamma"? E se ci sono due papà o due mamme, o fratellastri? [...] Il ronzio della lavastoviglie della domesticità si è trasformato in free jazz. Modern Family involve tutto questo, le telecamere che osservano da dietro le quinte le sue tre famiglie producono la sensazione di un esperimento sfrenato e vacillante, registrato a scopi didattici o scientifici». Oltre ai vivaci e particolari personaggi «resi splendidamente», il critico statunitense individuò tra i motivi principali del successo della serie anche la capacità della sceneggiatura, nonostante sia infarcita di momenti moralistici, di mantenere la semplicità appropriata per una sitcom, senza sforzarsi di diventare un manifesto politico o un mezzo d'indottrinamento.
Una delle caratteristiche di Modern Family è che una delle tre famiglie protagoniste è composta da una coppia omosessuale, Mitchell e Cameron, la cui rappresentazione è generalmente giudicata favorevolmente dalle associazioni LGBT. La fiction, infatti, nel corso degli anni ha ottenuto diversi riconoscimenti ai GLAAD Media Awards, premi destinati alle produzioni d'intrattenimento che contribuiscono nel diffondere un'immagine veritiera e accurata della comunità LGBT. Nell'aprile 2012 in un'intervista al The Hollywood Reporter, Jesse Tyler Ferguson, omosessuale anche nella vita reale, si disse convinto che il suo personaggio e quello interpretato da Eric Stonestreet contribuiscono al dibattito su temi come il matrimonio o l'adozione per le coppie omosessuali e vengono usati come punto di riferimento. A tal proposito, Steven Levitan ebbe occasione di dichiarare di aver ricevuto molte lettere in cui adolescenti gay spiegavano di aver usato la serie come spunto per dichiarare la loro omosessualità ai propri genitori, dopo aver visto questi ultimi affezionarsi ai personaggi di Cameron e Mitchell.
Tali personaggi, nel mese di maggio 2013, furono adottati dall'organizzazione non governativa American Civil Liberties Union in una campagna di sensibilizzazione per la parificazione dei matrimoni omosessuali ed eterosessuali, la quale consisteva in una petizione online volta a chiedere agli autori della serie la pianificazione di un matrimonio per Cameron e Mitchell. Un mese circa più tardi in California i matrimoni omosessuali vennero legalizzati e gli autori ne presero subito spunto per celebrare la novità anche nell'universo immaginario della serie, inserendo una proposta di matrimonio nella première della quinta stagione, matrimonio celebrato nel finale della stessa. Alcuni gruppi considerati antigay, come il conservatore Media Research Center, allo stesso tempo definirono episodi come quello della proposta nuziale pericolosi, perché in grado di generare empatia verso personaggi e situazioni a loro dire non realistiche, invitando gli spettatori a distinguere tra finzione e realtà.
Secondo alcuni critici, tuttavia, se da un lato Modern Family contribuisce all'accettazione dell'omosessualità in una cultura dominata da eterosessuali, da un altro offre una rappresentazione di personaggi omosessuali normalizzata, adeguata ai classici modelli eterosessuali. Tali personaggi, pur proposti in ruoli inediti, presenterebbero quindi un'espressione limitata della propria omosessualità, in particolar modo della loro sessualità.
Anche se la serie offre una rappresentazione considerata generalmente realistica della famiglia occidentale contemporanea, alcuni critici hanno evidenziato come, a dispetto del titolo, Modern Family propone un modello di famiglia allargata basato su presupposti classici piuttosto che moderni. Elementi di novità rispetto a molte sitcom familiari che l'hanno preceduta, quali la presenza di una coppia di genitori omosessuali o di un matrimonio interrazziale, sono infatti combinati con componenti tradizionali. In particolare, è ravvisabile una struttura familiare patriarcale, con i convenzionali ruoli di genere ravvisabili in tutti e tre i nuclei familiari protagonisti, e una rappresentazione femminile in parte stereotipata.
Nel corso delle varie stagioni, alcune parti della trama attirarono controversie poiché considerate da alcune associazioni, per lo più per la tutela della visione dei minori, inappropriate per il largo pubblico della serie. Tra queste, rientrano gli episodi della terza stagione in cui Phil scopre che Haley non è più vergine e in cui Lily impara e ripete con piacere la sua prima parolaccia, e l'episodio della quarta stagione in cui Claire si preoccupa di dare alla figlia profilattici al momento di partire per il college, che generò dispute anche tra gli autori.
Un episodio della terza stagione, che vede Cameron fingersi eterosessuale per provare la sua mascolinità ai suoi amici, fu giudicato omofobo da alcuni critici per il modo in cui la donna sulla quale stava cercando di far colpo spiega di aver riconosciuto i suoi tratti omosessuali. Durante la prima stagione era stata anche oggetto di critiche la scelta degli autori di rappresentare raramente baci tra Mitchell e Cameron; la quale fu poi spiegata all'inizio della seconda stagione con l'episodio Il bacio (The Kiss), apprezzato dalla critica, nel quale Mitchell confessa e affronta il suo trovarsi a disagio nelle manifestazioni pubbliche di affetto.
Sin dall'esordio la serie ha avuto apprezzamenti di pubblico e critica ottenendo numerosi premi e candidature.
In particolare, tra il 2010 e il 2015 la serie ha avuto grande risalto ai Primetime Emmy Award, venendo riconosciuta per cinque volte consecutive come miglior serie commedia, eguagliando il record di Frasier, e conquistando complessivamente ventidue statuette. Tra gli Emmy vinti, anche due riconoscimenti alla miglior sceneggiatura per una serie commedia, grazie agli episodi La nostra famiglia (Pilot), scritto da Steven Levitan e Christopher Lloyd, e Sorpreesaaa!!! (Caught in the Act), scritto da Steven Levitan e Jeffrey Richman; e quattro riconoscimenti alla miglior regia per una serie commedia, per gli episodi Dolcetto o scherzetto? (Halloween), diretto da Michael Spiller, Bimbo a bordo (Baby on Board), diretto da Steven Levitan, L'arresto (Arrested) e Las Vegas, diretti da Gail Mancuso.
Per la loro interpretazione nella serie, Julie Bowen, Ty Burrell e Eric Stonestreet hanno vinto due Emmy come migliori attori non protagonisti, riconoscimento per il quale sono stati candidati anche Ed O'Neill, Jesse Tyler Ferguson e Sofía Vergara. L'intero cast ha vinto per quattro volte consecutive, dal 2011 al 2014, lo Screen Actors Guild Award per il miglior cast in una serie commedia.
Nel 2012 la serie ha vinto il Golden Globe per la miglior serie commedia o musicale, mentre nel 2010 era stata insignita del Peabody Award.
Nel corso degli anni, autori, registi, produttori e attori della serie hanno ricevuto premi e candidature a riconoscimenti come il Directors Guild of America Award, Writers Guild of America Award, Critics' Choice Television Award e Television Critics Association Award, e più volte è anche stata nominata tra i dieci migliori programmi dell'anno dall'American Film Institute. Il 2 giugno 2013, inoltre, la Writers Guild of America ha incluso Modern Family al 34º posto nella lista delle 101 serie televisive meglio scritte di sempre.
A partire dal 2013 sono stati concepiti alcuni remake internazionali dello show.
In Cile, per il canale Mega, nel 2013 è stata prodotta Familia moderna. Fanno parte del cast Patricio Contreras e Nidyan Fabregat, interpreti del patriarca Pepe Gallo e della moglie assai più giovane Sara; Nicolás Saavedra e Mario Soto, nei panni di Fernando e Gustavo, la coppia omosessuale; Mariana Loyola e Álvaro Escobar, per i ruoli di Paula e Juan Pablo, corrispondenti a Claire e Phil. Poiché in Cile è illegale l'adozione da parte di coppie dello stesso sesso, i personaggi di Fernando e Gustavo non adottano una bambina a seguito di una scelta pianificata, ma la trama vede il primo ottenere l'affidamento della figlia naturale avuta da un rapporto occasionale con una sua ex. Pur essendo state prodotte consecutivamente, nel corso del 2013, due stagioni da ventiquattro episodi, la serie rimase a lungo inedita, anche perché giudicata troppo controversa per la conservatrice società cilena. Una parte degli episodi prodotti fu poi trasmessa dal 3 dicembre 2015 dopo la mezzanotte.
In Grecia, su Mega Channel, dal 20 marzo 2014 è stata trasmessa Moderna Oikogeneia (greco: Μοντέρνα Οικογένεια), in cui i personaggi corrispondenti a Jay e Gloria sono interpretati da Antōnīs Kafetzopoulos e Klelia Renesi, le versioni greche di Phil e Claire da Kostas Koklas e Zeta Douka, e i personaggi corrispondenti a Mitchell e Cameron da Dimitris Makalias e Giorgos Tzavaras.
Dal 29 giugno 2014, in Iran, sul terzo canale della Islamic Republic of Iran Broadcasting, è stato anche trasmesso un adattamento non autorizzato, Haft Sang (persiano: هفت‌سنگ‎‎), in cui diverse scene sono riproposte in modo pressoché identico; la differenza principale di tale remake è l'assenza di personaggi omosessuali: gli attori corrispondenti a Mitchell e Cameron sono infatti Behrooz ed Elham, una coppia eterosessuale che adotta una bambina per problemi di fertilità.
(EN) Pamela Demory e Christopher Pullen, Queer Love in Film and Television: Critical Essays, Palgrave Macmillan, 2013, ISBN 978-1-137-27296-6.
(EN) Jennifer Gillan, Television Brandcasting: The Return of the Content-Promotion Hybrid, Routledge, 2014, ISBN 978-1-135-02062-0.
(EN) Alberto González e Tina M. Harris, Mediating Cultures: Parenting in Intercultural Contexts, Rowman & Littlefield, 2013, ISBN 978-0-7391-7954-3.
(EN) Dustin Kidd, Pop Culture Freaks: Identity, Mass Media, and Society, Perseus Books Group, 2014, ISBN 978-0-8133-4912-1.
(EN) Jessica A. Joens, An Analysis and a Script for the Television Show Modern Family, Mount Mercy University, 2012.
(EN) Richard Pfefferman, Strategic Reinvention in Popular Culture: The Encore Impulse, Palgrave Macmillan, 2013, ISBN 978-1-137-37318-2.
 Daniela Previtali, Family Life. La famiglia si racconta, goWare, 2014, ISBN 978-88-6797-203-6.
(EN) Lacey Rose, Inside 'Modern Family's' Billion-Dollar Winning Formula and How Season 4 Might Change Everything, in The Hollywood Reporter, 28 settembre 2012.

Mohammad Sayed Alavi (persiano: سید محمد علوی‎‎; Kashan, 29 gennaio 1982) è un ex calciatore iraniano, di ruolo centrocampista.

Molto rumore per nulla (titolo originale in lingua inglese: Much Ado About Nothing) è una commedia teatrale scritta da William Shakespeare tra l'estate del 1598 e la primavera del 1599, ambientata a Messina.
Considerata a lungo commedia romantica per i temi amorosi e per la struttura ricca di elementi farseschi e giocosi, l'opera rientra a pieno titolo nel novero delle tragicommedie, nelle quali l'elemento comico si fonde a quello tragico e propriamente drammatico, qui rappresentato dalla finta morte di una delle protagoniste, la bella Ero, e dal complotto ordito da Don Juan per tentare di sviare la storia dal lieto fine cui tuttavia volge.
Commedia breve e brillante, è stata fortunata sul versante della rappresentazione teatrale, restando nei secoli una delle commedie di Shakespeare più conosciute e portate sulle scene. L'efficacia della macchina teatrale è stata riconosciuta come tecnicamente magistrale, anche nei suoi aspetti secondari e nei particolari apparentemente insignificanti, dalla quasi unanimità della critica.
La locuzione "molto rumore per nulla" è entrata nel gergo comune, sia di matrice inglese che non, per indicare un'esagerazione o un'assurdità riferita ad un fatto del tutto trascurabile o inconsistente.
il quinto è formato da 4 scene.Ad aprire la commedia è l'arrivo del principe Pedro d'Aragona a Messina, di ritorno da non ben identificate imprese d'armi. A casa del suo vecchio amico Leonato la notizia è annunciata da un messaggero, dando l'occasione a Beatrice, nipote di Leonato, di chiedere in modo sarcastico notizie di Benedetto di Padova, al seguito del principe. Leonato ci informa che costui e la nipote sono impegnati da anni in una schermaglia fatta di battibecchi e prese in giro. 
Il principe giunge a casa di Leonato, accompagnato da Benedetto, dal giovane conte fiorentino Claudio e dal fratello dell'aragonese, Don Juan, in passato rinnegato dal principe, che viene comunque ricevuto benevolmente dal padrone di casa. Uno dei favoriti di Don Pedro, il giovane Claudio, si innamora della figlia di Leonato, Ero, cugina di Beatrice e donna virtuosa. Nel contempo si assiste alla prima delle argute schermaglie tra Beatrice e Benedetto, entrambi sprezzanti le gioie dell'amore. Rimasti soli, Claudio chiede un parere sulla bella Ero a Benedetto che si pronuncia in maniera caustica e priva di possibili fraintendimenti: 
Claudio si confida con Don Pedro che giura che lo aiuterà nel conquistare Ero. Borraccio, braccio destro del perfido Don Juan, spia la conversazione e riferisce tutto al suo signore, il quale ordisce con lui e l'altro sgherro Corrado un modo per mandare all'aria l'unione tra i due.
Il secondo atto si apre con una serie di equivoci e inganni, sia in buona fede non voluti che tramati in modo oscuro e malvagio. Organizzato alla corte un ballo in maschera, i partecipanti giocano, mascherati, gli uni con gli altri: Beatrice confessa il suo dissapore nei confronti di Benedetto ad un ignoto avventore mascherato, che non è altri che lo stesso Benedetto, costretto a essere di nuovo il bersaglio delle sue frecciate avvelenate.
Don Juan finge di scambiare Claudio per Benedetto e gli instilla il sospetto che Ero non sia la virtuosa ragazza che egli crede: Don Pedro starebbe infatti corteggiandola, con la scusa di mettere in buona luce il giovane Claudio agli occhi di lei. Claudio, ingenuamente, cade nel primo dei tranelli orchestrati a suo danno. Chiarito l'equivoco, Leonato approva il matrimonio, che sembra definito e destinato a celebrarsi a distanza di pochi giorni. Da uno scambio di battute tra i partecipanti si capisce che il malanimo fra Beatrice e Benedetto è forse frutto di una precedente passione, finita male tra i due, risalente a tre anni prima.
Nel frattempo Don Juan mette a punto il suo piano: farà assistere Claudio e Don Pedro ad un incontro amoroso tra Borraccio e Margherita, dama di compagnia di Ero. L'oscurità della notte e alcuni stratagemmi faranno sì che i due scambino la dama per la promessa sposa, rovinandone la reputazione. Intanto un farsesco complotto, ordito dal principe Pedro, mira a far cadere Benedetto e Beatrice l'uno nelle braccia dell'altra. Don Pedro, Leonato e Claudio, fingendo di non accorgersi della presenza dell'amico padovano, millantano una struggente passione della donna nei confronti di un tale sprezzante uomo qual è Benedetto. Costui, colpito dalla rivelazione e dalla considerazione che gli altri hanno di lui, decide di mettere da parte la diffidenza che prova per il sesso femminile ricambiando l'amore di Beatrice.
Il terzo atto conclude la serie di inganni, preparandone i risultati più inattesi.
Anche Ero e le sue dame, Margherita ed Orsola, tendono un tranello simile a Beatrice: fingendo di ignorare la sua presenza nel giardino dove passeggiano, le fanno credere che la stizza di Benedetto sia dovuta all'impossibilità di vedere il suo amore ricambiato. Beatrice cede alle lusinghe dell'amore e giura di addomesticare il suo cuore selvaggio a lui. Don Juan, da parte sua, con la complicità dei suoi sgherri, riesce a screditare Ero agli occhi di Claudio, inscenando il finto incontro amoroso tra Borraccio ed Ero, impersonata inconsapevolmente da Margherita. Borraccio e Corrado, compiuta la malefatta, si aggirano ubriachi per le strade di Messina, raccontandosi ciò che avevano appena compiuto. Una sgangherata pattuglia di guardie, capitanata dal bislacco Carruba, cui fa da spalla il non meno scemo Sorba, cattura i servi di Don Juan e fa un resoconto, per bocca dei due, a Leonato riguardo l'arresto di due strani individui. Leonato, impegnato con i preparativi per il matrimonio della figlia, ne ordina l'interrogatorio.
Tutti i personaggi sono riuniti in chiesa per celebrare il matrimonio tra Ero e Claudio. Nel momento in cui frate Francesco formula la domanda di matrimonio, Claudio ripudia pubblicamente Ero, accusandola di lussuria. Il colpo è forte ed Ero, incapace di difendersi, vista la credibile testimonianza di Don Pedro, presente al suo incontro amoroso con Borraccio, sviene e viene creduta morta. Inutilmente Beatrice tenta di difenderla: la donna rimane inascoltata, intenta a piangere le sventure dell'amata cugina da tutti creduta ormai morta.
Rimasti soli in scena i componenti della corte di Messina, Leonato maledice la figlia per la sua dissolutezza, ma frate Francesco difende la ragazza ed organizza uno stratagemma per dimostrarne l'innocenza. Claudio, infatti, credendo morta Ero per la sua crudele accusa, sempre più roso dai rimorsi arriverà al punto di perdonarle l'accaduto. I familiari di Ero si ritirano e Beatrice rimane a lamentarsi della sorte della cugina con Benedetto. In un momento di slancio, i due si confessano il reciproco amore ma Benedetto, secondo il volere di Beatrice, che sa che in realtà Ero è ancora viva, per dimostrarlo dovrà uccidere Claudio. Avviene intanto contemporaneamente l'interrogatorio del bislacco Carruba, che riesce ad ottenere le confessioni di Corrado e Borraccio sull'inganno perpetrato ai danni di Ero.
Il quinto e ultimo atto costituisce la risoluzione del dramma e offre la soluzione ai molteplici 'errori' in cui sono incorsi i protagonisti.
Leonato e suo fratello Antonio fermano Don Pedro e Claudio sulla via della partenza da Messina per mettere in atto il loro piano: volano le accuse nei confronti del giovane fiorentino, a cui si somma la sfida a duello da parte di Benedetto per uccidere Claudio e guadagnarsi l'amore di Beatrice. Soggiungono Carruba e Sorba, con Corrado e Borraccio al seguito che svelano l'arcano: costretto alla confessione, Borraccio rivela di non aver mai tentato le virtù di Ero e che la donna con cui era stato visto era Margherita, dama di compagnia della creduta defunta donna.
Il pentimento sembra già possedere Claudio che, in segno di rispetto, si reca con il principe Don Pedro in visita al sepolcro di lei, sul quale recita un epitaffio. Un giuramento fatto a Leonato servirà a ripagare lo stesso della perdita della figlia: Claudio si impegna a sposare la fantomatica figlia di Antonio, che viene descritta come la copia di Ero.
Il momento del matrimonio arriva con la sposa che arriva mascherata come le sue dame. Lo svelamento avviene e Claudio può riabbracciare Ero, creduta morta, con la quale può coronare il suo sogno d'amore. Un messaggero giunge per informare che Don Juan, fuggito da Messina al peggiorare della situazione, è stato riacciuffato e imprigionato. Beatrice e Benedetto, quando tutti sono pronti per le nozze, ingaggiano l'ultimo duello di parole che si conclude con il loro fidanzamento ed il certo, prossimo, convolo al talamo nuziale.
La commedia si chiude con le danze ed i festeggiamenti del tanto atteso matrimonio tra Claudio ed Ero.
La commedia è debitrice di influenze letterarie differenti, maggiormente ravvisabili nella novellistica e nell'epica cinquecentesca.
L'origine classica dell'intreccio si ritrova nel lavoro di Caritone di Afrodisia Il romanzo di Calliroe, dove Calliroe, fanciulla siracusana creduta adultera dallo sposo Cherea, viene da lui presa a calci e creduta morta. L'evolversi della vicenda prosegue sviluppandosi in maniera differente, ma sia l'ambientazione in Sicilia che la relazione tra i due personaggi riportano alla mente le vicende di Claudio ed Ero.
Nel testo si possono trovare molte scene ispirate ad opere italiane; il nucleo dell'intera commedia è riportabile ad una novella di Matteo Bandello, precisamente la XXII del primo libro delle Novelle dal titolo "Narra il signor Scipione Attellano come il signor Timbreo di Cardona essendo col re Piero di Ragona in Messina s'innamora di Fenicia Lionata, e i varii e fortunevoli accidenti che avvennero prima che per moglie la prendesse", dedicata alla Contessa Cecilia Gallerana Bergamina Salute e pubblicata nel 1554. Shakespeare non lesse mai il testo originale ma si avvalse sicuramente delle traduzioni in lingua francese di Pierre Boaistuau e François de Belleforest.
Il racconto del Bandello narra di Piero di Ragona, monarca spagnolo di ritorno da affari d'armi nella città di Messina per incontrare l'amico Lionato de' Lionati e la figlia, Fenicia, di cui si innamora Timbreo di Cardona, protetto del sovrano spagnolo.
Raggiunto l'accordo per le nozze, il cavaliere Girondo Olerio Valenziano, innamorato di Fenicia e desideroso di far fallire le di lei nozze, ordina a Timbreo di appostarsi nel pieno della notte vicino a casa di Lionato: qui, travestito un servitore da donna, Girondo inscena il tradimento di Fenicia. Timbreo rinuncia alle nozze e Fenicia, svenuta, viene creduta morta dal dolore. Rinvenuta, viene pianta da Timbreo e Girondo sul sepolcro: il primo si duole del gesto che valse la vita alla donna, il secondo confessa la sua colpa.
Implorando perdono presso Lionato, questi ordina a Timbreo di sposare la donna che egli sceglierà per lavare l'onta di cui si era coperta Fenicia per loro colpa. Timbreo in realtà sposa proprio Fenicia credendola un'altra giovane di nome Lucilla.
Palesato il rimorso dei due uomini, la verità verrà svelata ed i due sposi saranno ricongiunti. Girondo, da parte sua, sposerà Belfiore, la seconda figlia di Lionato.
La rielaborazione shakespeariani mantenne solo alcuni dei nomi originali (Don Pedro d'Aragona è ispirato al nobile Piero di Ragona mentre Leonato a Lionato de' Lionati) modificando gli altri ma, soprattutto, prese di pari passo l'intreccio sentimentale della novella riversandolo sulle vicende amorose di Ero e Claudio. Non è inoltre da escludere che il personaggio di Ero sia un tributo al poemetto di Christopher Marlowe Hero and Leander, pubblicato nel 1598.
All'Orlando Furioso di Ludovico Ariosto (1516) si ispira probabilmente la figura di Margherita. Il canto V del poema, infatti, si incentra su Dalinda, dama della corte di Scozia, accompagnatrice di Ginevra, la bella principessa promessa sposa di Ariodante.
Il duca d'Albania, Polinesso, desideroso di conquistare il cuore della donna ma spinto dalla brama di potere per la conquista di un ambito trono, chiede a Dalinda di vestire i panni della sua signora per esserle simile in tutto ed ingannare i di lui sensi, che avrebbero trovato così appagamento. Dalinda, per amore del duca, si presta inconsapevolmente ad un inganno: in realtà Polinesso ha intenzione di far credere ad Ariodante di essere l'amante di Ginevra e, grazie al travestimento della ragazza, si fa spiare da Ariodante mentre si intrattengono, riuscendo a ingannare il promesso sposo.
Ginevra verrà accusata di impudicizia ma verrà alla fine scagionata dalle colpe attribuitele. Il lieto fine con tanto di balli e musiche, richiama la chiusura della commedia shakespeariani. 
È probabile che anche nel caso dell'Orlando Furioso Shakespeare non abbia letto la versione originale ma si sia affidato a delle traduzioni: la più celebre era la recente versione di John Harrington del 1591. Sappiamo che la traduzione ebbe ampia diffusione a Corte, ed è plausibile che possa essere giunta anche nelle mani del drammaturgo.
Un dramma perduto, A History of Ariodante and Genevora, venne poi portato in scena nel 1583 dai "Merchant Taylors' boys": questa potrebbe essere stata una fonte di ispirazione alternativa alla conoscenza diretta dell'opera ariostesca.
L'anno precedente, il 1590, vide la pubblicazione un'opera allegorica in forma di poema epico che riprendeva, in parte, le vicende del V canto del capolavoro ariostesco. Si trattava di The Faerie Queene di Edmund Spenser: nel IV canto del II libro, infatti, è narrata la storia di Pryene che, indossate le vesti di Claribellaes, viene creduta tale dal protagonista che dovrà per questo subire gravi conseguenze. Questa versione della vicenda si avvicina maggiormente agli accadimenti della commedia shakespeariana: mentre nel poema di Ariosto il narratore è la stessa Dalinda, nell'opera di Spenser chi racconta il fatto è colui che vive il dramma del tradimento come accade per il personaggio shakespeariano di Claudio.
Le schermaglie amorose di Benedetto e Beatrice sono inedite, e nel loro burrascoso rapporto risiede la forza della commedia: in parte, però, esse sembrano avere un precedente letterario in Il Cortegiano di Baldassarre Castiglione, pubblicato nel 1528 e che aveva avuto grande successo e diffusione nelle corti europee, sia in lingua originale che in traduzione: la traduzione in lingua inglese era di Sir Thomas Hoby. I due personaggi che ispirarono gli eterni litiganti sono Gaspare Pallavicino ed Emilia Pia. Non è da escludere che le allusioni della donna alle scarse capacità dell'uomo siano riconducibili al confronto con un modello maschile di nobiluomo presente nel testo di Castiglione, privato del suo significato politico.
Altre possibili influenze sono state individuate nella produzione drammaturgica tedesca, particolarmente in due pièce: il Die Schöne Phaenicia del 1595 di Jakob Ayrer (che fu traduttore delle opere di Shakespeare, ma i cui lavori vennero pubblicati postumi nel 1618) ed il Vincentius Ladislaus del Duca di Brunswick del 1593-1594. Poco chiari sono i collegamenti tra il lavoro shakespeariano e l'opera di Ayrer, per l'impossibilità di definire con certezza se le somiglianze sono da attribuirsi ad una fonte comune non pervenutaci o chi dei due influenzò l'altro.
Non si esclude che il dramma Fedele and Fortunio di Anthony Munday del 1585, traduzione della commedia perduta Il fedele (1576) del veneziano Luigi Pasqualigo, abbia fornito spunti per la commedia shakespeariana.
La commedia di Murray, incentrata sulla figura di quattro amanti che procedono per innamoramenti, accuse di tradimento e sentimenti non corrisposti, utilizza molte delle situazioni presenti in Molto rumore per nulla: ascolto di conversazioni altrui, persuasione sensuale, incontri clandestini, tranelli ma anche elementi magici.
Anche i lavori del drammaturgo George Whetstone furono di ispirazione al Bardo: se Shakespeare si ispirò all'Heptameron per Misura per misura, forse è in The Rocke of Regards (1576) che il ripudio di Ero sull'altare trova il suo precedente letterario.
La prima pubblicazione dell'opera si ebbe in una edizione in quarto il 23 agosto 1600 ad opera di Andrew Wise e William Aspley, due editori inglesi, su stampa di Valentine Simmes. Con molta probabilità, la trascrizione avvenne dai cosiddetti "foul papers" (it.: "prime stesure manoscritte") del Bardo o dai ricordi degli attori. Dalla data di prima pubblicazione dell'opera è deducibile che la prima rappresentazione della commedia avvenne precedentemente a tale anno: la data di ingresso della commedia nello Stationers' Register, il registro per la regolamentazione delle stampe, corrisponde al 4 agosto 1600. 
Non si hanno, tuttavia, notizie di una precedente rappresentazione a quella avvenuta a corte nell'inverno del 1612-1613, in occasione dei preparativi per il matrimonio tra Federico V Elettore Palatino ed Elisabetta Stuart, celebrato il 14 febbraio 1613. Presentata come Much Adoe abowte Nothinge entrò con tale titolo nei repertori delle compagnie inglesi che talvolta la presentarono anche come Benedicte and Betteris.
Non si ebbero altre edizioni della commedia fino al 1623, anno di stampa del first folio da parte di John Heminges e Henry Condell, due attori della The Lord Chamberlain's Men, la compagnia teatrale della quale Shakespeare era attore e drammaturgo. La stampa nel second folio si ebbe nel 1932.
Much Ado About Nothing ebbe la fortuna di essere tra i drammi presenti sia nel quarto che nel successivo first folio: ciò ne permise la comparazione diretta da parte degli studiosi. La stampa del first folio, infatti, si differenzia dal quarto per la sostanziale mancanza di spazio, tanto da costringere la commedia a subire alcuni tagli delle didascalie sceniche ma soprattutto abbreviazioni dei vocaboli. I rimaneggiamenti, sebbene non drastici, resero difficili le interpretazioni di alcuni passaggi dell'opera.
In particolare, poi, i nomi dei personaggi furono modificati da una stampa all'altra. Nel quarto del 1600, gli sgangherati Carruba e Sorba (Dogberry e Verges), erano inizialmente indicati come "the maister Constable and the Headborough" e accompagnati dal nome degli attori, che erano William Kempe e Richard Cowley. La modifica dei nomi, che spesso nel first folio non appaiono scritti per esteso, ed il taglio di alcune didascalie di scena, resero il lavoro di comparazione tra le edizioni più complicato. Anche Antonio, fratello di Leonato, figurava nel quarto solo come "Old" o "Brother", mentre vi è un personaggio che non troverà posto nelle trascrizioni successive: Innogen, la moglie di Leonato e madre di Ero.
Da ricordare è che il titolo dell'opera, riportato come Much adoe about Nothing sia nel first folio che in quelli successivi, cambiò nella forma attuale solo nel fourth folio del 1685.
La commedia si svolge a Messina, ma il contesto storico nel quale si situa la commedia non è ben delineato: dato il carattere giocoso dell'opera, non è stata data una forte caratterizzazione reale all'ambientazione.
Nell'anno di composizione della commedia, databile tra il 1599 ed il 1600, la Sicilia era sotto la dominazione spagnola: per questo motivo alcuni personaggi, più precisamente Don Pedro ed il suo seguito, sono evidentemente di nazionalità spagnola e legati da rapporti di amicizia con il governatore di Messina rappresentato da Leonato. Si afferma come Don Pedro e i gentiluomini italiani al suo seguito siano appena giunti in Sicilia di ritorno da una battaglia, ma non ci viene fornita alcuna indicazione utile per una precisa connotazione dello spazio d'azione.
Ben più esplicito al riguardo era stato Bandello nella novella, che indirettamente ha fatto da fonte all'opera, ambientandola al tempo dei Vespri siciliani e introducendo direttamente tra i personaggi la figura storica del re Pietro III di Aragona, chiamato dai siciliani per sbarazzarsi degli angioini.
La scelta di Shakespeare di ambientare la commedia a Messina è stata molte volte argomento di discussione fra gli storici e gli intellettuali locali e non. Qualcuno sostiene addirittura che Shakespeare fosse originario di Messina, mentre altri affermano che lo scrittore abbia solo immaginato Messina senza mai vederla, fatto è che nessuno ha mai fornito prove inconfutabili per potere dimostrare nulla. Il dato certo è che all'epoca in cui fu scritta la commedia, Messina era una città molto conosciuta all'estero, perché ricca, fiorente e politicamente importante.
Nonostante la tradizione teatrale abbia a lungo identificato in Beatrice e Benedetto i due protagonisti dell'opera, Molto rumore per nulla è una commedia corale, nella quale ogni personaggio occupa un posto importante.
I personaggi che popolano la commedia sono di varia estrazione sociale, riconducibili tutti, ad eccezione dei bislacchi Carruba e Sorba (Dogberry e Verges), agli ambienti curtensi in cui il dramma è ambientato e nel quale le figure matriarcali sono del tutto assenti.
Come sottolinea Miola, sebbene "Molto rumore per nulla" non abbia alcuna discendenza diretta da un preciso testo classico latino, la costruzione drammatica e le relazioni tra i personaggi risentono delle strutture della Commedia nuova di origine greca, poi adottate da Plauto e Terenzio, che arrivarono fino alla Commedia dell'arte.
La narrazione delle vicende del giovane nobile d'animo (Claudio, l'adulescens), innamorato della ragazza virtuosa (Ero, la virgo), che confessa il suo sentimento ad un cinico "servo" (Benedetto, che rappresenta il furbo servus), rispecchiano gli antichi intrecci delle commedie classiche: mentre, però, Claudio e soprattutto Ero, sono fortemente tipizzati e caratterizzati per le loro virtù quasi come maschere, Benedetto invece, è il prototipo di servitore che diverrà il protagonista scaltro e cervellotico de Le furberie di Scapino di Molière.
Claudio, fiorentino al seguito di Don Pedro d'Aragona, è in missione d'armi, dove si è distinto per destrezza e bravura. Ha stretto salda amicizia con Benedetto, al quale si accompagna. Il nome del personaggio (dal latino claudus/claudius, zoppo, claudicante) si adatta bene alla instabilità del suo carattere. Colpito dalla giovane Ero, se ne innamora immediatamente, salvo poi crederla altrettanto facilmente una traditrice. Giovane soldato inesperto della vita e incline alla gelosia, non ha il coraggio di dichiararsi in prima persona, demandando il compito al superiore Don Pedro, di cui si dimostra però subito sospettoso.
Benedetto (Benedick), giovane padovano anch'egli compagno d'armi degli spagnoli, si caratterizza come un personaggio fortemente misogino, polemico nei confronti dell'universo femminile e fortemente avverso alle smanie amorose. Nemico giurato del matrimonio, vede nel sacramento la fine della voglia di libertà mascolina. Palesa i suoi pensieri nel corso di illuminanti monologhi, come quello che introduce la terza scena del secondo atto. Da notare come il significato del suo nome, benedetto, abbia una corrispondenza ideale con quello della sua antagonista femminile Beatrice: "colei che rende felici", "che dà felicità, gioia".
Don Pedro, principe d'Aragona, e Don Giovanni (Don Juan), suo fratello, rappresentano rispettivamente il lato buono ed il lato malvagio di una stessa medaglia. Il primo, legato da una salda amicizia con Leonato, signore di Messina, si prodiga nell'intrecciar legami tra alcuni dei protagonisti (si pone come intermediario tra Claudio ed Ero ma anche tra Benedetto e Beatrice), il secondo tenta invece di distruggere l'amore tra i primi due. Detto "il bastardo", in passato ha meritato la sfiducia del fratello, da poco riconquistata, come ci svela Leonato al momento dell'accoglienza a palazzo. L'astio di Don Juan non si è però placato.
Se Don Juan non volge le proprie attenzioni alla seconda coppia è solo perché la propria caratterizzazione di malvagio senza troppe inflessioni psicologiche non potrebbe reggere il contrasto con loro: inoltre, rappresentando il cattivo per antonomasia, i suoi tentativi si dirigono verso i protagonisti della commedia romantica, la cui distruzione del rapporto avrebbe dirette conseguenze sul fratello. In questo, Don Juan si fa precursore di altri due personaggi shakespeariani: il perfido Iago dell'Otello e il malevolo Edmund del Re Lear. Il nome richiama Giovanni d'Inghilterra, che ebbe reputazione di traditore e usurpatore, ma il probabile modello storico per il personaggio è don Juan de Austria, fratello "bastardo" di Filippo II di Spagna, vincitore della Battaglia di Lepanto ma assai poco fortunato nella scalata al potere.
Leonato, il governatore di Messina padre di Ero, e zio di Beatrice, è legato a Don Pedro da una salda amicizia, che verrà messa a dura prova dalle malefatte di Don Juan.
Beatrice e la cugina Ero, esattamente come Benedetto e Claudio, sono personaggi dai caratteri molto differenti. Beatrice è il personaggio femminile che ha maggior spazio nella commedia, ed è in continua lotta verbale con Benedetto. Il suo astio sembra provenire da una passata relazione finita male con il giovane padovano. Nonostante non palesi mai chiaramente tale situazione passata, una battuta del II atto, scena I, fa intendere che ella abbia in passato dato il suo cuore a Benedetto, il quale l'avrebbe ricambiata con un rifiuto. Dipinta come sdegnosa, si rivela donna sagace ed intraprendente: come molti personaggi femminili shakespeariani, è l'unica ad opporre resistenza ai soprusi, come quando Claudio accusa la cugina. Desiderosa di vendetta anch'essa (come Lady Macbeth ed in passato come la Medea euripidea) vorrebbe divenire uomo per poter reclamare giustizia.
Ero (Hero), figlia di Leonato, è il secondo personaggio femminile maggiore della commedia. Il nome rimanda alla mitologica Ero amata da Leandro. Ero è il simbolo delle virtù femminili, della grazia e della bellezza. Il suo candore è in realtà fortemente caratterizzato come espediente di cui Shakespeare si serve unicamente per dare maggiore risalto al presunto adulterio di lei. Nel III atto, scena IV, si difende dalle battute maliziose di Margherita sul suo futuro sessuale con Claudio.
Margherita (Margaret), insieme con Orsola (Ursula), entrambe damigelle di compagnia di Ero, è complice del tranello ordito alle spalle di Beatrice per farle credere di essere l'oggetto delle pene d'amore di Benedetto. Margherita sarà anche involontariamente complice del piano di Don Juan, ma la sua innocenza sarà prima confermata da Borraccio nella sua confessione e ribadita da Leonato nell'ultimo atto.
Altri personaggi minori ma non secondari, sono comunque indispensabili allo svolgimento della trama assumendo la funzione di contrasto e di messa in rilievo delle caratterizzazioni dei personaggi maggiori. 
Carruba (Dogberry), accompagnato dalla fida spalla Sorba (Verges), che continuamente maltratta, è il capo delle guardie di ronda a Messina. Come altre volte, il nome originale scelto da Shakespeare per personaggi buffi è chiaramente allusivo. La corretta traduzione è infatti "bacca di cane", in riferimento ad un particolare tipo di frutto selvatico (probabilmente l'uva spina) tipico del bacino Mediterraneo. La sua estrazione sociale è inferiore a quella di altri personaggi: nel confronto con loro il linguaggio del poliziotto va incontro ad inevitabili papere linguistiche. Nonostante all'apparenza il personaggio sembri unicamente avere la funzione di animare la commedia per fornire uno spunto comico e parodistico, è invece per il suo impegno risolutivo nello scoprire i piani di Don Juan, che il "molto rumore" si quieterà. 
Quando si trova a dover descrivere un reato, Dogberry lo fa sotto forma di elenco numerato, disordinatamente, ripetendo più volte gli stessi concetti con parole diverse. Se insultato, fa mettere ripetutamente a verbale l'insulto, per poi fregiarsene più volte come di un titolo, con un inevitabile effetto comico.
Borraccio (Borachio) e Corrado (Conrade), i due giovani sgherri al seguito di Don Juan, sono coloro che in una modalità buffonesca tenteranno di dare forma alle trame del padrone. . Verranno arrestati durante una gozzoviglia dalla guardia notturna e costretti a confessare le malefatte compiute (è da notare che il nome del primo in lingua spagnola significa "ubriacone", richiamando così la pratica del bere)Ruoli minori completano il quadro d'insieme: Antonio, fratello di Leonato, difende l'onore di Ero. Grazie alla scena del ballo in maschera capiamo, vista l'intesa con Orsola, che questa è sicuramente una donna più anziana rispetto all'altra dama, Margherita.
Baldassarre (Balthazar), al seguito di Don Pedro, si diletta nel canto. In scena porta due canzoni: Sigh no more (Atto II, Scena III) e Pardon, goddess of the night (Atto V, Scena III).
Frate Francesco (Friar Francis) compare unicamente nel IV atto per suggellare il matrimonio tra Ero e Claudio. Suggerisce l'idea di piangere per morta Ero, in modo da riabilitarne il nome. Nella sua figura si riconosce il frate Lorenzo di Romeo e Giulietta.
Innogen, moglie di Leonato, è infine un personaggio di cui non sappiamo nulla, se non che partecipa alle scene di insieme. Eliminata dalle trascrizioni successive e priva di battute proprie, non è mai citata da nessun altro personaggio, cosa che rende impossibile ricostruire come Shakespeare la immaginò.
Molto rumore per nulla è considerata una tragicommedia per la commistione di generi che la trama presenta. In realtà, la sua lettura può avvenire a più livelli, proprio perché il genere è difficilmente identificabile. Va detto che la separazione tra commedia e tragedia, di stampo aristotelico, è difficilmente applicabile ai drammi di Shakespeare. Già Samuel Johnson nel suo "Preface to Shakespeare" (1765) mise in discussione tale impostazione affermando come le combinazioni di gioia e dolore presenti nei drammi shakespeariani avessero tali e tante variazioni da impedirne una netta distinzione.
A lungo fu definita commedia romantica, poiché ne presenta alcune caratteristiche: in particolare nell'intreccio amoroso che lega Claudio ed Ero e nelle vicende che si susseguono per garantirne la felice unione. Anche la spiritosa schermaglia tra Benedetto e Beatrice, che si risolve nel fidanzamento tra i due, ha corrispondenze nella commedia romantica, sebbene sposti le convenzioni sceniche dell'amore e delle virtù, incarnati dalla coppia formata da Claudio ed Ero, su un piano più strettamente materiale, presentando i pregi ed i difetti di due personaggi lontani dall'incarnare astratti idealismi.
Allo stesso tempo il dramma si presenta come commedia giocosa, perché il copione si sviluppa in una serie di fraintendimenti e di scherzi orditi alle spalle di Benedetto e Beatrice, vittime inconsapevoli delle giocose trame degli astanti alla corte di Messina. Sono infatti lo scherzo e l'inganno a giocare un ruolo fondamentale nello sviluppo del sub-plot che ha come protagonisti i due eterni litiganti. Anche la finta morte di Ero potrebbe rientrare negli schemi della commedia giocosa in quanto mistificazione della realtà per il raggiungimento di uno scopo nobile, ma Shakespeare fa precedere l'evento dall'ingresso dell'elemento tragico.
Quest'ultimo si ravvisa, infatti, nella messa a segno delle oscure trame di Don Juan, che causa il ripudio di Ero ad opera di Claudio, che la insulta. Non è solo in tale momento che l'asse del dramma si sposta dal comico alla parte più propriamente tragica: durante il corso dell'intera pièce, infatti, Don Juan è presentato come un malvagio a tutto tondo che non perde occasione, nei dialoghi con i suoi sgherri Corrado e Borraccio, di palesare la volontà di farsi portatore di rovina e morte.
A dimostrazione dell'organicità della commedia e della complementarità dei toni scuri e di quelli gioiosi, è facile riconoscere una funzione di necessità narrativa nei fatti tragici: è infatti nella tragedia che i personaggi di Beatrice e Benedetto riescono ad avvicinarsi, forzando i loro rispettivi caratteri. La trama, in questo modo, utilizzando gli incidenti di percorso, riesce a proseguire nella direzione prevista. Una ulteriore notazione sulla permeabilità degli elementi tragici e comici riguarda il finale: lo svelamento di Ero e il seguente matrimonio non dà luogo ad una completa ed evidente ricomposizione. Claudio non si profonde in scuse, né Ero accorda il suo perdono. La loro vicenda si conclude in modo repentino, senza dissipare del tutto l'amarezza del ripudio, scivolando infine sullo sfondo della più gioiosa unione tra Benedetto e Beatrice.
La struttura dell'opera è contrassegnata da elementi narrativi speculari, come a voler mostrare, per ogni situazione e personaggio, l'esatto opposto. Alle trame in buona fede di Don Pedro fanno da contraltare gli intrighi perfidi di Don Juan. Alle vicende amorose di Ero e Claudio si contrappongono quelle tra Beatrice e Benedetto in un doppio intreccio a chiasmo: il primo inizia sotto i migliori auspici e culmina con un rifiuto, il secondo parte dal rifiuto reciproco per evolversi nell'intesa amorosa.
Già nel carattere tragicomico si evidenzia l'intreccio di generi, che potrebbe facilmente far volgere in tragedia la serie di eventi causati dal "molto rumore": è fondamentale come il susseguirsi degli stessi avvenga in base ad una serie di illusioni e mistificazioni della realtà dei quali lo spettatore, grazie allo svelamento degli stessi da parte dei personaggi, è al corrente al contrario dei protagonisti. Proprio l'illusione, caratteristica di molte delle opere shakespeariane, è l'elemento su cui si basa Molto rumore per nulla; prima nel tentativo, andato a buon fine, di far innamorare Benedetto e Beatrice e poi nell'accettazione della finta morte di Ero. La scena del ballo in maschera del secondo atto, col trionfo di maschere e fraintendimenti, è esemplare della commedia degli errori.
Altri due intrecci chiastici sono ravvisabili, in misura però minore rispetto al gioco delle due coppie principali, nella contrapposizione tra i personaggi che vivono alla corte di Leonato e gli esterni, come la ronda e i bislacchi Carruba e Sorba. Oltre ad essere definiti linguisticamente, con una proprietà di linguaggio differente dai residenti nel palazzo di Messina, nel loro rocambolesco comportamento si fanno latori della verità, facendo fallire i piani di Don Juan. Il secondo chiasmo è proprio nella contrapposizione, se vogliamo, tra due nuclei familiari, composti dalla corte di Messina e la famiglia di Aragona col suo seguito. Nonostante quest'ultima provochi un'alterazione dell'equilibrio della casa siciliana, Shakespeare non intacca l'onore della famiglia vestendo il protagonista malvagio dei panni di un "outsider": bastardo e rifiutato in passato dal fratello Don Pedro, del quale ha ottenuto il perdono.
Come già accennato (e come sottolinea Nemi D'Agostino in una sua introduzione all'opera), il percorso dei personaggi principali (e del proprio 'doppio') si evolve attraverso l'edificazione di realtà immaginarie contrapposte, create dal "molto rumore", in un insieme paradigmatico dell'affannarsi umano intorno a questioni di poco conto. Tali costruzioni fittizie sono castelli di carte, destinati ad essere spazzati via in un attimo dalla Fortuna. L'agnizione finale permette ad un nuovo mondo di emergere, presupponendo per i personaggi l'inizio di una nuova esistenza maggiormente aderente alla realtà.
Benedetto, che inizialmente appare come meno dotato di sensibilità rispetto a Claudio, si trova (in seguito al doppio inganno benevolo/malevolo ordito dai due principi) a intessere una vera e propria conversazione sentimentale con Beatrice, acconsentendo persino alla richiesta di una prova d'amore (il dover sfidare a duello l'amico). Al contrario Claudio darà libero sfogo alla sua hýbris misogina, in una apparente trasformazione radicale del personaggio da primo amoroso a sgradevole e infantile soldato punto sull'onore. 
La romantica sposa Ero e Beatrice 'incapace d'amare' si ritroveranno anch'esse a parti invertite a fare i conti con opposti sentimenti. 
Infine, il disvelamento della realtà riporterà un equilibrio. Emblematico dell'esito di questo percorso da un'illusione all'altra fino alla scoperta del mondo reale è il dialogo finale tra Benedetto e Beatrice: la ripresa dei reciproci punzecchiamenti verbali, ma questa volta con dolcezza, ci mostra la loro natura più sincera, lontana tanto dall'iniziale disprezzo quanto dal successivo amoreggiare convenzionale.
Il linguaggio nella commedia shakespeariana quando si riferisce a personaggi di alto rango utilizza preferibilmente la versificazione a danno della prosa.
In questa commedia invece Claudio, Ero, Leonato e Frate Francesco, in virtù della posizione che ricoprono e della caratterizzazione dei personaggi, sono gli unici ad esprimersi sempre in versi, mentre Benedetto e Beatrice, pur essendo di condizione elevata, parlano per mezzo di un andamento prosastico che esprime e si adatta meglio al contenuto non certo aulico dei loro dialoghi.
Il personaggio di Carruba (Dogberry) è invece fortemente raffigurato per l'incapacità di esprimersi correttamente in lingua inglese: gli strafalcioni presenti nelle sue battute, infatti, infarciti da errori dovuti alla somiglianza fonetica tra lemmi che facilmente egli confonde, mostrano l'archetipo del futuro poliziotto onesto ma di estrazione sociale modesta, incapace di competere linguisticamente con gli appartenenti ad una classe sociale differente dalla sua. Ogni tentativo di ingentilire i discorsi nei confronti di Leonato si tramuta, infatti, in una parentesi comica. L'incapacità di Carruba, tuttavia, si manifesta anche nei dialoghi con i suoi sottoposti: si può facilmente dedurre che non solo il confronto con i nobili lo ridicolizzi, ma che l'autore abbia voluto inserire in lui una sorta di buffonesca natura, che lo rende di per sé esilarante.
Benedetto e Beatrice usano spesso metafore per esprimersi, come di norma nel teatro shakespeariano, e non mancano di caustica mordacità. Non rari sono i nomignoli con i quali si appellano: Mentre Beatrice si riferisce a Benedetto come "Signior Mountanto" (letteralmente, Signor Stoccata), Benedetto la saluta appellandola "Lady Disdain" (Madama Sdegno).
Non mancano, inoltre, metafore e doppi sensi a carattere sessuale che gravitano intorno all'intera commedia e che spesso sono presenti nelle opere di Shakespeare. Nell'atto III scena IV, nel corso di un dialogo tra Margherita ed Ero che si prepara per le nozze, quest'ultima afferma, discorrendo dell'abito da sposa:
I riferimenti alla futura perdita della verginità di Ero, in seguito al previsto matrimonio con Claudio, sono evidenti.
Già il titolo della commedia, allude a doppi sensi: l'omofonia, non più presente nella lingua inglese contemporanea, tra Nothing (trad.: Niente) e Noting (trad.: Annotare), sottolinea la presenza, nel corso dell'opera, di sfumature nel molto rumore generato per nessun motivo (l'adulterio di Ero non è infatti mai avvenuto) ma anche di molto rumore causato da maldicenze, spionaggi, confidenze sibilline. Secondo alcune interpretazioni, inoltre, il titolo allude all'espressione vittoriana 'n "O-thing" (una cosa a forma di "o"), eufemismo per indicare gli organi genitali femminili.
Mentre la prima rappresentazione della commedia ci è ignota, sappiamo che questa venne allestita una seconda volta per i preparativi del matrimonio tra Elisabetta di Boemia e Federico V. Nel first folio del 1623 sono riportate alcune indicazioni sceniche che ci hanno permesso di conoscere il nome di tre componenti della compagnia teatrale dei Chamberlain's Men, fautori dei primi allestimenti al Globe Theatre: William Kempe interpretava Dogberry, Richard Cowley la parte di Verges e, probabilmente, Iacke Wilson (Jack Wilson) interpretava la parte di Balthazar. A Kempe, nel ruolo di Dogberry, successe poi Robert Armin.
La commedia riscosse immediato successo ed entrò nei repertori delle compagnie di giro: la popolarità della stessa è testimoniata da una nota di Leonard Digges all'edizione dei poemi shakespeariani del 1640 che recita:
"let but BeatriceAnd Benedicke be seene, loe in a triceThe Cockpit, Galleries, Boxes, all are full."
Il commento è indicativo perché è la testimonianza dell'enorme affluenza di pubblico nel Teatro Cockpit di Londra per la rappresentazione della commedia.
Nel 1662 una versione firmata da William D'Avenant venne presentata al pubblico con il titolo Law against Lovers: non si trattava dell'edizione originale shakespeariana ma di un nuovo lavoro, costituito da una nuova pièce che mischiava le trame di Misura per misura al sub-plot di Molto rumore per nulla consistente nelle schermaglie tra Benedetto e Beatrice. Un sessantennio dopo, nel 1737, si produsse ad opera di James Miller, un altro lavoro derivato dall'originale shakespeariano: The Universal Passion, che mischiava stavolta le trame della commedia con quelle di La Princesse d'Elide di Molière.
Qualche anno prima, nel 1721, si ebbe l'edizione di John Rich al Lincoln's Inn Fields.
Nel corso del '700 il grande attore David Garrick interpretò per 18 anni (dal 1748 al 1766) la parte di Benedetto ottenendo un grande successo.
Tra fine 1800 e inizio 1900 l'attrice Ellen Terry diede vita a una Beatrice straordinaria (accanto a Henry Irving nella parte di Benedetto), preceduta dall'interpretazione magistrale di Helena Faucit, attrice shakespeariana di lunga data.Successivamente (dal 1930) furono John Gielgud e Peggy Ashcroft a cimentarsi con Benedetto e Beatrice. La commedia restò nel repertorio di Gielgud e dell'Old Vic fino al 1959.
Nel 1965 fu Franco Zeffirelli a mettere in scena la commedia, nello stesso teatro londinese Old Vic, con Maggie Smith nel ruolo di Beatrice e Albert Finney in quello di Don Pedro.
Nel 1976 fu Judi Dench a interpretare Beatrice e nel 1988 la stessa attrice fu regista della commedia nella quale diresse Kenneth Branagh, il quale successivamente decise di trarne un film.
Molto rumore per nulla fu a sua volta di ispirazione per altri lavori teatrali: tra questi si ricorda Il cortigiano danese (The Dutch Courtezan) di John Marston del 1604. Nel lavoro di Marston è evidente il riferimento al rapporto che intercorre tra Beatrice ed Ero e a quello tra Carruba e Sorba.
Il testo Shakespeariano, tradotto in siciliano, Troppu trafficu ppi nenti, da Andrea Camilleri e Giuseppe Dipasquale, pubblicato nel 2009 da Lombardi editore, è stato rappresentato con la regia dello stesso Dipasquale in prima nazionale il 5 settembre 2000 a Catania.
Delle numerose trasposizioni dell'opera teatrale, solo alcune di esse furono destinate alla distribuzione nelle sale cinematografiche: la maggior parte, infatti, furono destinate alla trasmissione televisiva.
Much Ado About Nothing, film statunitense del 1913 diretto da Phillips Smalley con la celebre Pearl White e Chester Barnett;
Molto rumore per nulla, film britannico per la televisione del 1937 diretto da George More O'Ferrall con Margaretta Scott e Henry Oscar;
Molto rumore per nulla, film britannico per la televisione del 1967 diretto da Alan Cooke con Frank Finlay, Maggie Smith, Derek Jacobi, Ronald Pickup, Michael Gambon, Robert Stephens e Christopher Timothy. Nel cast tecnico figurava anche Franco Zeffirelli, che ne aveva diretto la regia teatrale.
Molto rumore per nulla (Mnogo shuma iz nichego), film russo del 1973 diretto da Samson Samsonov
Molto rumore per nulla, film britannico per la televisione del 1973 diretto da Nick Havinga con Barnard Hughes e Sam Waterston
Molto rumore per nulla, film di produzione anglo-statunitense per la televisione del 1978 diretto da Donald McWhinnie con Nigel Davenport
Molto rumore per nulla, film britannico per la televisione del 1984 diretto da Stuart Burge e prodotto per la BBC
Molto rumore per nulla, film canadese per la televisione del 1987 diretto da Peter Moss
Molto rumore per nulla, film di produzione anglo-statunitense del 1993 diretto e interpretato da Kenneth Branagh, con Emma Thompson, Denzel Washington, Michael Keaton, Keanu Reeves, Robert Sean Leonard, Imelda Staunton, Phyllida Law, Richard Briers e Kate Beckinsale. Il film ha collezionato diversi premi.
Much Ado About Nothing, film britannico per la televisione del 2005 diretto da Brian Percival e prodotto per la BBC. Nel cast artistico figuravano Sarah Parish, Damian Lewis e Billie Piper.
Much Ado About Nothing, film statunitense del 2012 diretto da Joss Whedon con protagonisti Nathan Fillion, Clark Gregg, Amy Acker, Alexis Denisof, Reed Diamond e Fran Kranz;
Hector Berlioz si ispirò alla commedia per la sua opéra-comique Béatrice et Bénédict, rappresentata per la prima volta nel 1862.
Un album musicale della power metal band tedesca Gamma Ray si intitola Sigh No More, tributo alla celebre canzone cantata da Baldassarre.
AA.VV., The Cambridge History of English and American Literature, XVIII voll., Bartleby.com, New York 2000
AA.VV., Storia del teatro moderno e contemporaneo, vol. I., Einaudi, Milano 2008
Allison Gaw, Is Shakespeare's Much Ado a Revised Earlier Play? in "PMLA", n. 3, vol. 50, pubblicato dalla Modern Language Association of America, settembre 1935
Mary Augusta Scott, The Book of the Courtyer: A Possible Source of Benedick and Beatrice in "PMLA", n. 4, vol. 16, pubblicato dalla Modern Language Association of America, 1901
Tucker Brooke, Much Ado About Nothing: The Yale Shakespeare, Yale University Press, New Haven 1917
Peter W. M. Blayney, The First Folio of Shakespeare, Folger Shakespeare Library, 1991
E. K. Chambers, William Shakespeare: A Study of Facts and Problems, Vol. 1, Clarendon Press, Oxford 1930
Masolino D'Amico, Storia del teatro inglese, Newton & Compton, Roma 1995. ISBN 88-7983-815-6
F. E. Halliday, A Shakespeare Companion, 1550-1950, Funk & Wagnalls, New York 1952
Robert S. Miola, Shakespeare and Classical Comedy: The Influence of Plautus and Terence, Clarendon Press, Oxford 1994
William George Clark, William Alois Wright (a cura di), The Works of William Shakespeare, II voll., Macmillan Cambridge 1863
Molto rumore per nulla, introduzione, prefazione, traduzione e note di Nemi D'Agostino, Garzanti, Milano 1990. ISBN 88-11-58422-1
Molto rumore per nulla, traduzione di Maura Del Serra, TEN, Roma 1995. ISBN 88-7983-312-X
Wikisource contiene il testo completo in lingua originale di o su Molto rumore per nulla
(EN) Molto rumore per nulla sul sito della British Library, su bl.uk. URL consultato il 23 maggio 2008.
(EN) Molto rumore per nulla, materiali sul sito delle Shakespeare Internet Editions, su internetshakespeare.uvic.ca. URL consultato il 26 agosto 2008.
(EN) Molto rumore per nulla sul sito dello Stratford Shakespeare Festival, in versione flash e ambientato ai giorni nostri, su stratfordfestival.ca. URL consultato il 26 agosto 2008 (archiviato dall'url originale il 10 ottobre 2008).
 "Molto rumore per nulla" su ShakespeareWeb, su shakespeareweb.net (archiviato dall'url originale il 15 ottobre 2009).
Monalisa Codling (Auckland, 20 aprile 1977) è un'ex rugbista a 15 e dirigente d'azienda neozelandese, seconda linea di Otago e Auckland e quattro volte campionessa del mondo di rugby con le Black Ferns.
Di origine anglo-samoana, si formò a scuola nella pallacanestro e nel netball prima di passare al rugby.
Esordiente nel rugby provinciale con Otago, passò poi nel 1999 ad Auckland, con cui si aggiudicò 9 edizioni del campionato provinciale femminile, in seguito chiamato Farah Palmer Cup.
Nel 1998 debuttò nelle Black Ferns in occasione della Coppa del Mondo nei Paesi Bassi e vinse il primo dei suoi 4 titoli mondiali consecutivi; si ripeté nel 2002, 2006 e 2010, stabilendo quindi il record assoluto di mondiali vinti, anche includendo il rugby maschile; condivide il primato con le sue compagne di squadra Anna Richards e Fiao'o Fa'amausili (quest'ultima al 2018 ancora in attività).
Dopo il termine della carriera sportiva ha ricoperto vari incarichi tra cui il più recente quello di direttrice finanziaria presso il ramo neozelandese di British Council dal 2013.

L'ex monastero delle Clarisse di Cerreto Sannita è un antico luogo di culto fondato nel 1369 da Francesca Sanframondi, collaterale e ciambellana della regina Giovanna I di Napoli nonché parente di Giovanni III Sanframondi, conte di Cerreto Sannita. Ricostruito dopo il terremoto del 5 giugno 1688, il monastero ha ospitato l'ordine delle Clarisse Urbaniste dal XIV secolo al XX secolo quando è divenuto di proprietà delle Suore di Carità di Nostra Signora del Buono e Perpetuo Soccorso che vi hanno istituito un convitto, una scuola materna, un liceo linguistico, una scuola ed un istituto magistrale, intitolando il plesso a papa Leone XIII. La chiesa annessa al monastero è uno splendido esempio di architettura barocca. Rimasta intatta nel corso dei secoli conserva nel pronao un pavimento in ceramica cerretese del XVIII secolo.
I verbali dei diversi processi avvenuti durante gli anni fra i vescovi e le monache, conservati nell'archivio della Curia vescovile, forniscono numerose informazioni circa la vita delle clarisse all'interno del monastero ed i loro rapporti con l'esterno.
Il monastero delle Clarisse Urbaniste di Cerreto Sannita venne fondato da Francesca Sanframondi, vedova di Pietro de Cadenet, collaterale e ciambellana della regina Giovanna I di Napoli. Secondo Nicola Rotondi Francesca era figlia di Giovanni III, conte di Cerreto dal 1285 al 1319 mentre secondo Dante Marocco essa era sorella di Giovanni e figlia di Leonardo Sanframondi.
Il 3 gennaio 1369 fu emanata la lettera apostolica di fondazione del monastero, inviata al vescovo del tempo monsignor Giacomo da Cerreto e che Rotondi così traduce:
Il monastero però divenne pienamente funzionante solo alcuni mesi dopo dato che quando la fondatrice Francesca Sanframondi stilò testamento il 10 febbraio 1369, alla presenza della regina Giovanna I, essa dispose di essere sepolta temporaneamente nella cappella di San Giovanni Evangelista nella chiesa di Sant'Antonio in Cerreto, nel frattempo che fosse stato portato a termine l'edificio.
Inoltre, non è certo se Sanframondi trascorse gli ultimi anni della sua vita nel monastero. Infatti Rotondi al riguardo dice che «Né appare da alcun monumento che in età grave ed inclinata vi si fosse chiusa a passarvi con sicurezza, e lungi dalle turbolenze della Corte, la vita che le rimaneva». Alla sua morte Francesca fu sepolta dietro l'altare maggiore della chiesa delle Clarisse in un sepolcro dove campeggiava lo stemma dei Sanframondo, costituito da una croce di Sant'Andrea in oro su campo azzurro, e da una statua in pietra che la ritraeva e che nel XIX secolo era ancora visibile in un pilastro dell'attuale chiostro.Prima badessa del monastero fu Caterina Sanframondi, che, secondo Rotondi, fu figlia di Pietro e cugina della fondatrice Francesca, mentre per Marocco era figlia di Giovanni e quindi nipote di Francesca. Fu nominata badessa con breve dell'8 gennaio 1369 dal cardinale Albanese con cui le fu ingiunto di trasferirsi dal monastero di Santa Maria di Donna Regina a Napoli a quello di Cerreto assieme alle suore Giovanna ed Agnese Sanframondi, Rita e Caterina di Cetano, Chiarella da Pietraroja e Francesca da Cerreto.Caterina, durante i trent'anni in cui fu badessa, arricchì il monastero di molte case e terre sparse nei comuni di Cerreto, San Lorenzello, Massa e Limata, ed ebbe l'esenzione dello stesso dal pagamento delle decime. Nel 1397 ottenne da papa Benedetto XII il permesso di uscire dalla clausura per motivi di salute e di trasferirsi a casa di Nicolò che nel breve viene indicato come suo fratello e che quindi fa propendere, secondo Pescitelli, per la genealogia di Rotondi.Alla morte di Caterina, la seconda badessa Margherita Sanframondi fece realizzare un sepolcro in marmo oggi conservato nell'atrio dell'ex monastero. Esso venne rinvenuto nel 1842 in un locale dell'edificio essendo badessa Maria Beatrice Pacelli. Nel 1843 Rotondi ne interpretò la scritta sita al di sopra del bassorilievo raffigurante la Sanframondi che recita:
Secondo lo storico Pacichelli il monastero, rivolto a mezzogiorno, occupava un'ala del castello dei Sanframondo assieme ai Padri Conventuali di Sant'Antonio, ed era sito precisamente di fronte a questi, tanto che in un processo conservato nell'Archivio della curia vescovile di Cerreto Sannita è scritto che: "di sopra una volta vedevasi le Suore, che nelle loro stanze davano in opera ai fatti loro". Prospiciente il complesso era una piazza sulla quale si affacciavano anche le rispettive chiese intitolate a Santa Maria Madre di Dio ed a Sant'Antonio di Padova.
Originariamente vi erano due porte di accesso, una verso la chiesa ed un'altra verso il monastero cui si aggiunse nel 1631 una nuova porta che immetteva nel parlatorio dove le suore tramite una grata parlavano con i parenti. Prima di allora l'accesso al parlatorio era sito nella chiesa ma monsignor Gambacorta volle chiudere questa entrata per evitare il passaggio della gente nella stessa.Il portone dava accesso ad un chiostro da cui nasceva una scala che terminava in un corridoio e che nel 1596 risultava essere sbarrato da una porta che immetteva in un grande dormitorio, costituito da diciannove celle, illuminate da un finestrone che per ordine di mons. Savino fu in parte murato per evitare che dall'esterno potessero vedere le monache. Oltre a questo dormitorio vi era un'altra camera, superiore ad esso. Secondo il Pescitelli tale doveva essere stato l'edificio dalla sua fondazione alla fine del XVI secolo, senza grandi modifiche strutturali.Al principio del XVII secolo si contavano due dormitori, uno rivolto a ponente con diciassette celle ed un altro a mezzogiorno con sette camerette mentre se ne stava portando a termine un altro costituito da cinque camere. Nel 1670 monsignor Marioni contò sei dormitori: il vecchio con otto camere; quello sotto la Torre con sei celle; un terzo al di sopra del refettorio con undici camere; un quarto che sovrastava il forno del monastero con otto camerette; un quinto che sporgeva sulla piazza antistante il complesso ed aveva quattro camere; un sesto sito sopra la torre con due celle, vicino al quale era una camera usata come carcere. Nel 1686 il vescovo Giovanni Battista de Bellis trovò altri due dormitori, il primo con nove camere ed il secondo con cinque che sporgevano sul fossato del castello. Infine De Bellis vide che il dormitorio della torre si era arricchita di un'altra camera, per un totale di cinquantacinque celle. Vi erano poi un forno, una cucina, un lavatoio, un refettorio, una dispensa, un granaio, una cantina ed un pollaio dove ogni suora, secondo un'antica consuetudine, aveva i propri polli.La chiesa, posta a destra del monastero, era abbastanza grande. Secondo Rotondi essa era intitolata allo Spirito Santo ma Pescitelli sconfessa tale tesi perché non vi è traccia di quella denominazione nei documenti storici ed optando invece per l'intitolazione a Santa Maria Madre di Dio, come l'attuale luogo di culto.L'altare maggiore era sovrastato da una tela raffigurante la discesa nel Cenacolo dello Spirito Santo. Vicino ad esso, alla parete verso il monastero, era una grata dalla quale le clarisse ricevevano la comunione, e dietro l'altare maggiore era sita la sacrestia, assai angusta e dove era sito il sepolcro della fondatrice Francesca Sanframondi. Precedente tale altare ed a sinistra di esso era posto un primo confessionale ed un altro altare che venne abbattuto per ordine di monsignor Gambacorta perché troppo vicino al maggiore. Seguivano l'altare della Concezione dei Raho e quello della Navità della Vergine dei De Blasio. Accanto a quest'ultimo era un altro confessionale e la porta, murata nel 1631, che introduceva al parlatorio dove vi erano tre grate e la ruota dei rejetti tramite cui le suore scambiavano dei manufatti con l'esterno. Alla parete opposta erano una cappella dei De Niro intitolata a tutti i Santi. Seguivano l'altare del Crocefisso e quello dell'Assunta.
Il terremoto del 5 giugno 1688, che rase al suolo il vecchio abitato medievale, colse le suore mentre erano intente a recitare i vespri nel coro della chiesa, appositamente portatevi dalla badessa dopo la prima scossa premonitrice secondo quanto raccontò una delle ventiquattro monache sopravvissute in una memoria raccolta da Mazzacane:
Sotto le macerie perirono quaranta monache clarisse mentre ventiquattro, fra le quali la badessa, si salvarono anche se alcune di esse, scavate dopo alcuni giorni, non ricordavano nulla dell'accaduto. Delle converse ne morirono sette su undici. Perirono anche il cappellano ed il confessore mentre le suore sopravvissute, nella confusione e nello spavento dettato dall'evento, iniziarono a vagare nelle campagne circostanti, territorio a loro del tutto sconosciuto dato che le monache erano entrate in clausura da giovane età. De Bellis provvide tempestivamente ad esse raccogliendole nella masseria del barone Pietro Petronzi (presso l'attuale vico aia) dove alloggiarono sotto la sorveglianza dei parenti e dello stesso vescovo che vi si trasferì con tutta la Corte vescovile.La sopravvissuta badessa, sulla quale secondo Pescitelli ricadeva la responsabilità del dramma non avendo permesso, dopo la scossa premonitrice, di far rifugiare le religiose in un luogo più sicuro, supplicò monsignor De Bellis perché «come ritrovandosi ritirate nel cortile del quon dam Pietro Petronzi sotto una miserabile capanna per causa del tremuoto» di trasferire le superstiti in un luogo più capace per accoglierle. De Bellis si mise allora in contatto con il conte Marzio Carafa e con l'assenso della Congregazione dei Vescovi si convenne di trasferire le monache nel monastero dell'ospedale di Maddaloni. Così nel luglio del 1688 le suore vennero trasportate in galesse, a due a due, nella loro nuova sistemazione, scortate dal vescovo in persona, dai familiari e dalle guardie del feudatario. Giunte a Maddaloni furono ricevute dal conte Marzio Carafa, da suo fratello Marino e dal viceré di Napoli Francesco Bonavides.In quel di Maddaloni morirono nove suore: la badessa suor Giuditta Mazzacane, suor Teresa Petronzi, suor Anna Mazzacane, suor Maria Brigida Magnati, suor Agnese e Giovanna Ciaburro, suor Amalia e Grazia Nardella, suor Lucrezia Mattei e la conversa Camilla Meola. Di contro però si monacarono nove monache e due converse «con solenni feste di musica napoletana»".
L'edificazione del monastero e della chiesa nell'attuale Cerreto, progettata da Giovanni Battista Manni dietro incarico del conte Marzio Carafa, cominciò subito dopo il terremoto e fu iniziata dai muratori Andrea Pagano ed Orazio e Giuseppe Paduano. Il cantiere si fermò presto per mancanza di fondi ed i lavori furono ripresi solo nell'agosto del 1692 grazie alla vendita di un capitale di 2.000 ducati avuti dal Principe di Colubrano.Subito dopo aver completato il primo dormitorio, corrispondente all'ala che affaccia su piazza Roma, l'8 dicembre 1696 le suore tornarono a Cerreto da Maddaloni nel loro nuovo monastero anche se ancora sprovvisto di qualsiasi agio. Esse temporaneamente costruirono delle piccole cucine di fronte agli ingressi delle celle mentre, raccolta la somma di 135 ducati, vennero edificati un corridoio ed una terrazza verso il cortile, corridoio intonacato nel 1705 dal maestro Antonio Calise, nello stesso anno in cui questi eseguì gli stucchi della chiesa. Suor Geltrude Corrado, inoltre, spese di tasca sua 25 ducati per la costruzione del forno.
Lo spazio era però insufficiente per ospitare tutte le monache e nelle celle ne dormivano più di una, contravvenendo ai dettami stabiliti dal Concilio di Trento. Così avvenne che le giovani che in quel periodo stavano per monacarsi dovettero prima edificare la propria cella, e la prima suora cui toccò questo destino fu Maria Celeste Bruno nel 1713. Ma tale comportamento portò ad irregolarità cui pose fine mons. Pascale anni dopo.Nel 1711 fu completato il dormitorio che guarda a settentrione e la casa del Cappellano dai maestri muratori Pietro Fazzino ed Ascanio e Nicolò Paduano mentre nel 1717, dopo una raccolta di denaro avvenuta fra le suore i maestri Angelo Paduano del fu Nicolò, Pietro Fazzino ed Ascanio Paduano fu Giuseppe convennero di terminare l'opera interrotta. Ma nonostante questi ampliamenti lo spazio era sempre insufficiente dato che nel 1728 le suore erano cinquantotto mentre le celle solo ventotto. Di fronte a tale situazione monsignor Francesco Baccari scrisse nello stesso anno alla Congregazione dei Vescovi denunciando la difficile situazione in cui versavano le monache e aggiungendo che «per ovviare alla soggezione nel spogliarsi» ordinò di separare i letti con un tramezzo di tela.Nonostante tali difficoltà il monastero venne col tempo portato a compimento tanto che nel 1729 la badessa dell'epoca, Margherita Ciaburri, chiese all'Universitas di poter ottenere il terreno incolto retrostante il complesso che, subito donato loro, fu riattato, cinto da alte mura ed adibito a giardino dove venne costruita anche la sepoltura.Nel 1861 il Regio Decreto del 17 febbraio dichiarò soppresse tutte le Case di ordini monastici di ambo i sessi site nelle province napoletane ed in conseguenza il monastero delle clarisse di Cerreto assieme a quello dei Cappuccini fu incluso tra gli istituti da sopprimere. Le suore però si avvalsero del disposto dell'art. 8 della stessa legge che prevedeva un ritardo nell'attuazione di essa se entro il termine di tre mesi fosse stata presentata una richiesta apposita al Dicastero per gli Affari Ecclesiastici. Contestualmente i politici locali si adoperarono affinché fosse risparmiato almeno questo antico edificio sacro. L'argomento fu trattato da diversi consigli comunali ed in varie lettere e suppliche di intervento rivolte a deputati, al prefetto di Benevento ed alla Provincia.Ma il Regio Decreto del 27 ottobre 1866 completava l'attuazione del precedente per cui il monastero venne incorporato nel fondo culto. Di fronte a tale situazione il sindaco Armando Ungaro chiese ed ottenne la cessione dell'edificio al comune per adibirvi delle scuole. Nel 1911 il complesso fu venduto per lire ottomila ai Reverendi Amedeo Franco, Matteo Gagliardi, Carluigi Di Lella, Francesco Ciaburri, Bartolomeo Di Paola, Domenico Amato, Giuseppe Di Crosta e Giuseppe Sanzari a patto che il monastero fosse stato adibito a scopi di beneficenza, istruzione ed assistenza. Infine, il 26 marzo 1930, la Congregazione delle Suore di Carità di Nostra Signora del Buono e Perpetuo Soccorso acquistò lo stabile di cui è tuttora proprietaria, adibendovi un convitto, una scuola materna, un liceo linguistico, una scuola ed un istituto magistrale.
Sino alla fine del XVI secolo sono pochi i documenti che forniscono dettagli sulla vita delle clarisse all'interno del loro monastero e sui loro rapporti con l'esterno. Infatti, dopo le prime badesse Caterina e Margherita Sanframondi e Rita d'Acquavia, non si hanno altre notizie sino all'avvento di mons. Savino che nel 1596 denunciava l'inesistenza di un vero e proprio archivio nella Curia vescovile a causa del continuo vagare dei vescovi telesini, alla ricerca di una sede stabile, trovata in Cerreto agli inizi del XVII secolo. Si sa solo che con breve del 21 luglio 1465 papa Paolo II scomunicò chiunque deteneva "decime, novellizzie, livelli, o sia censi, entrate, proventi, annue pensioni, poderi, case, giardini, campi, vigne, prati, pascoli, selve, boschi, monete [...]" di proprietà del monastero. Pescitelli suppone che tale atto sia scaturito a seguito di un furto avvenuto a causa della ribellione di Giovanni Sanframondi, conte di Cerreto Sannita, contro gli Aragonesi e conclusasi con la sua sconfitta e con l'avvento dei nuovi feudatari di casa Carafa. Confuta tale tesi il fatto che nel 1525 la badessa suor Chiara Cusano chiese permesso a Papa Clemente VII di poter vendere un vano terraneo ed alcuni calici per sovvenire alle necessità più urgenti della comunità.
Il monastero intanto continuava a crescere tanto che con lettera del 31 gennaio 1589 la S. Congregazione dei Vescovi fissava a venti il numero massimo delle clarisse decretando inoltre che la dote delle monacande si sarebbe dovuta versare in denaro contante per essere poi investita in beni che dessero frutto ogni anno. In deroga a tali norme il Vescovo poteva commutare tale versamento, allora consistente in una somma con valore fra 100 e 200 ducati, in beni immobili. Le doti venivano poi incamerate dal monastero per pagare le spese comuni.La vita quotidiana delle suore si teneva fra la messa, il coro ed il lavoro dedicato al ricamo, alla tessitura ed alla confezione di dolciumi. Ad ognuna di esse era assegnata una certa quantità di pane che le doveva bastare per una settimana, mezza bottiglia di vino al giorno ed un pasto completo il martedì, il giovedì e la domenica. Se si ammalavano, ognuna di esse doveva badare a se stessa e spendere del suo per provvedere ai propri bisogni.Oltre alla badessa nel monastero vi erano anche due discrete, nominate ogni primo gennaio dalla badessa per consigliarla ed assisterla nel suo esercizio, le maestre delle educande, le converse che erano delle suore non coriste al servizio delle coriste ed infine la vicaria che curava la panificazione e conservava le chiavi del granaio e della cantina. Le educande invece, pur vivendo nel monastero, non vestivano l'abito ed erano rinchiuse in esso sin dalla più giovane età con la speranza che si monacassero. Esse prima di entrare in clausura venivano dotate oppure erano sostenute dai familiari o da una o più suore, caso avvenuto molto spesso nei secoli.Dal 1607 al 1610 il monastero di Cerreto ospitò suor Giulia Di Marco, tenuta dal popolo in odore di santità. Assieme al suo confessore P. Aniello Arciero e ad un avvocato, Giuseppe de Vicariis, fondò una congregazione segreta. Secondo quanto lei stessa diceva, "l'intima unione che aveva con Dio", le permetteva di fare lunghi digiuni che insospettirono il vescovo Gentile di Caserta. Informatone il Sant'Uffizio questi ordinò all'Arciero di non uscire dallo Stato Pontificio ed alla Di Marco di trasferirsi nel monastero di Sant'Antonio in Napoli dove però continuava ad essere venerata dal popolo mentre il De Vicariis le procurava degli scritti che suor Giulia diceva essere dettati da Dio. Nel 1607 fu trasferita a Cerreto dove, a detta del Rotondi, non terminò di d'ingannare le clarisse "[...] né si restò mai di seminare la sua zizania". Scoperta dalle altre monache a rubare del cibo durante uno dei suoi lunghi digiuni, fu trasferita a Nocera per essere poi processata assieme agli altri congregati con l'accusa di commerci carnali.
Mons. Sigismondo Gambacorta nel 1614 dettò alle clarisse nuovi provvedimenti e tolse le chiavi del monastero all'Universitas, ponendo fine a tale strana usanza nata a seguito della morte di mons. Cotugno nel 1583. Un eletto dell'Universitas, Giovan Tommaso Magnati, fece ricorso alla S. Congregazione dei Vescovi contro tale provvedimento dicendo che era un antico diritto e denunziando che copia della chiavi era stata consegnata a don Pasquale de Liso, prete di dubbi costumi. Accusava inoltre il vescovo di aver permesso ai Padri Conventuali di aprire delle finestre dal campanile della loro chiesa e di non aver fatto chiudere le finestre delle case dei sacerdoti site nelle vicinanze del complesso e dalle quali potevano essere spiate le monache. La S. Congregazione rispose rapidamente dando ragione al vescovo, dichiarando impertinente l'istanza del Magnati e suggerendo a mons. Gambacorta di dare le chiavi nemmeno al canonico della Collegiata di San Martino De Laurentis, perché avente 26 anni, ma a persona più anziana.
Un episodio molto grave avvenne il 3 dicembre 1634 quando la baronessa Altabella Petronzi, vedova del notaio Annibale Dalio, per evitare che due sue nipoti (Giovanna e Margherita Ciaburro di 14 e 15 anni, orfane) si sposassero contro la loro volontà secondo il dettato dello zio paterno Pietro, le spinse alla clausura in combutta con la badessa ed alcune suore. Il vescovo Gambacorta, relazionando alla S. Congregazione, descrisse l'evento narrando che mentre il cappellano don Geronimo d'Avantino stava dove si tenava il legname, entrarono la Petronzi e le sue due nipoti. All'invito del cappellano ad uscire esse non se ne andarono e mentre la baronessa tratteneva l'anziano cappellano, urlando agli accorsi per le grida del sacerdote "[...] dite che crepa don Geronimo, iatevenne allo coro e llà videte, dite che crepa", le giovani superarono la porta della clausura ed entrate nella cucina esclamarono alle astanti "beate voi che havete bon foco" e si sedettero felici. Seguì un processo conclusosi con la scomunica ad Altabella Petronzi, alla badessa Giovanna Dalio, all'inserviente Altabella Giameo ed alle due protagoniste Giovanna e Margherita Ciaburro. Queste però supplicarono il vescovo di ritirare la scomunica versando una cauzione di cento ducati in attesa della risposta Apostolica che disponeva di ritirare la scomunica a tutte, di far uscire dal monastero le due giovani e di procedere o meno, a discrezione del vescovo, contro la badessa. Il 13 dicembre 1635 il vicario vescovile si recò al monastero assieme ad alcuni canonici dove in presenza di tutte le suore, rivolgendosi alle Ciaburro disse:
Aperta la porta della clausura il vicario invitò nuovamente le giovani ad uscire ma al loro ennesimo rifiuto dichiarò che sarebbe venuto il vescovo a risolvere la questione. Ed il 20 gennaio mons. Gambacorta si portò nel monastero e chiedendo alle ragazze se avevano avuto ripensamenti, queste risposero negativamente ed il vescovo provvide ad accettare la loro volontà dandole l'abito e cambiandole i nomi, ponendo fine a questa vicenda.Alla metà del XVII secolo risultavano essere numerose le istanze di cittadini che da tutte le parti della Diocesi chiedevano di far entrare nel monastero le loro figlie. Nel 1655 la S. Congregazione dei Vescovi sollecitò mons. Marioni alla risoluzione di tale problematica dopo aver ricevuto una lettera, a firma delle suore clarisse, che chiedeva di aumentare il numero massimo di suore di tre unità. Ma interrogate le monache esse smentirono di aver scritto quella lettera, redatta invece da un genitore che aveva visto negarsi l'ingresso di una sua figlia nel monastero. Anche l'Universitas di Cerreto si era interessata della questione protestando anche per l'eccessivo aumento della dote, dai 200 ducati del 1596 ai 400 del 1609, diventando talmente alta da non permettere ai cerretesi di far monacare le loro figlie. Unica eccezione fu suor Francesca Raetano, figlia del fu Vincenzo, la quale portò in dote ben mille ducati.Nel 1638 mons. Pietro Paolo de Rustici, nella sua visita al monastero, rimproverò le suore Antonia Salomone e Girolama Corrado che si contendevano la direzione del coro arrivando addirittura all'uso di parole ingiuriose. Ma visto che tale comportamento fu commentato, anche se sottovoce, da altre tre monache, il vescovo condannò tutte a sei mesi di carcere senza che avessero nessun rapporto con le altre clarisse; solo una suora era autorizzata a portare loro mattino e sera del mangiare. La loro poca esperienza del mondo e della vita portava spesso queste monache ad avere una caparbietà ed una ostinatezza tipica dei bambini. Esempi di questo comportamento sono due episodi avvenuti nel 1672 e nel 1676.
Il primo avvenne dopo la morte di suor Rita Corrado quando la sua cella, per diritto di anzianità, doveva toccare a suor Evangelista Gizzi ma se ne impossessarono le nipoti della defunta, Rita e Geltrude, che la diedero a suor Romana Mastracchio. A nulla valsero le preghiere della badessa e le minacce della Gizzi a far desistere la Mastracchio nonostante fosse stata scomunicata dal vescovo. Solo dopo che le altre monache l'avevano isolata, la Mastracchio abbandonò la camera temendo più l'isolamento che la scomunica.Nel 1676, invece, successe che mons. Cito nominò cappellano don Pietro Varrone, canonico della Cattedrale, revocando il mandato a don Mario Cappella, indicato come cappellano dalla badessa. Quando il Varrone andò al monastero trovò le religiose che gli intimarono di andarsene perché esse non volevano nessun altro che don Mario Cappella, aggiungendo che chiunque fosse venuto al suo posto lo avrebbero ammazzato. Dopo alcuni giorni il Varrone tornò dalle suore ma le monache vennero alla grata e lo insultarono "con parole pessime et indegne" ed il sacerdote scappò "non potendo soffrire più dette parolacce". Si portò dunque dalle clarisse il vicario vescovile per portare le suore all'obbedienza ma esse risposero al vicario "Signor no, non volemo obedire, non volemo obedire" gridando più volte tali parole ed aggiungendone altre contro il vescovo, definite nel verbale del processo alquanto piccanti. Di fronte a tale comportamento mons. Cito interdì l'edificio facendo affiggere davanti la porta della chiesa il cedulone dell'interdizione. Le suore contrattaccarono facendo ricorso alla S. Congregazione dei Vescovi che in data 22 luglio 1677 prosciolse le stesse dalla scomunica riconoscendo alla badessa il diritto di nomina del cappellano. Mons. Cito non digerì bene tale decisione dato che nello stesso anno non dette il suo assenso affinché il monastero riscuotesse un credito dall'Universitas di circa 100 ducati.Mons. De Bellis nel 1686, due anni prima del terremoto che distrusse la vecchia Cerreto, continuò l'opera riformatrice dei suoi predecessori ponendo fine ad alcuni usi che avevano luogo nel monastero come quello di trattenersi a lungo nel parlatorio, di non ascoltare la messa ogni giorno, di introdurvi fanciulli e di non vestire uniformemente. Quest'ultima disposizione venne male accettata dalle clarisse ma alla fine esse obbedirono al vescovo. Successe diversamente per un altro editto che mons. De Bellis scrisse nel 1687 e che vietava alle suore di lavare la propria biancheria all'esterno dell'edificio. Infatti l'editto, affisso nel parlatorio tra le due grate, fu bruciato con l'ausilio di una canna passata tra le sbarre e che portava alla sommità "un poco di candela accesa". Le autrici del gesto, suor Andreana Gizzio e suor Romana Mastracchio, spedirono i resti bruciati dell'editto al vescovo, che le condannò al carcere. E visto che le altre clarisse "strepitando fortemente" supportarono la Gizzio e la Mastracchio, furono tutte scomunicate. Ma la badessa dell'epoca, suor Giuditta Mazzacane, chiese perdono a nome suo e delle altre clarisse, ottenendo il ritiro della scomunica dal Vescovo.
La cerimonia in cui le educande diventavano monache, detta "professione", era un importante evento dove intervenivano le più autorevoli autorità civili ed ecclesiastiche locali. Al termine del rito un oratore leggeva un'orazione in latino e volgare che veniva poi distribuita anche ai presenti. Non fu un momento di festeggiamento e di gioia la professione che doveva toccare a Maria Cecilia Mazzella di Vitulano il 3 luglio 1740. In quel giorno accadde che il sacrestano Domenico Tacinella pose per errore, contravvenendo alle volontà del vescovo, due sedie di cuoio "per il Sig. Governatore della Contea, avanti la prima fila delle sedie di paglia" che però vennero subito tolte. Giunto il Governatore Gennaro de Porres e suo nipote, egli, forse già prevenuto, ordinò al sacrestano di riportare le poltroncine in cuoio dove si accomodò con il suo accompagnatore. Le suore e la gente intervenuta iniziarono sottovoce a commentare il fatto mentre nessuno osava contraddire la prepotenza del De Porres. Arrivato il vescovo mons. Antonio Falangola ed informato dell'accaduto dal cappellano don Francesco Cerro, interdì la chiesa e annullò la cerimonia ordinando di essere riportato nell'Episcopio.Alla fine del XVIII secolo il monastero fu al centro di due diverse vicende di cronaca. La prima riguardò Maria Antonia Cestaro, una giovane suora che fu costretta a prendere il velo a soli sedici anni con la promessa del padre di averla successivamente portata in un monastero a Napoli. Morto il padre, questi non solo dimenticò la promessa fatta alla figlia ma addirittura le assegnò solo 36 ducati annui di rendita contro i 144 del suo cameriere. Di fronte alla caduta di questa speranza, la Cestaro, nel 1783, supplicò mons. Pascale e il Re Ferdinando IV di trasferirla a Napoli, ma il Sovrano, sentito il parere negativo del vescovo, ricusò la supplica, facendo così trascorrere alla monaca il resto della sua vita nel monastero di Cerreto. Nel 1778, invece, successe che a seguito della morte di suor Maria Angela d'Adona, sua nipote suor Maria Serafina si impossessò delle chiavi della cella dichiarando che "sua zia, quando venne fabbricato il monastero", contribuì con la somma di 40 ducati. La badessa e le altre clarisse fecero ricorso al vescovo mons. Pascale che bocciò l'atteggiamento della d'Adona.
L'Ex monastero delle clarisse, Istituto Leone XIII dal 1930, è un imponente complesso a pianta quadrata con un chiostro interno vasto 1.500 m2 ed un ampio giardino retrostante. Dell'edificio originario destinato ad ospitare le suore Clarisse restano solo, oltre la Chiesa, alcuni usci delle celle sulla facciata verso piazza Roma, il parlatorio e il "carcere", avendo subito l'edificio radicali trasformazioni architettoniche nel XX secolo.
Nell'atrio di ingresso è sito il monumento funebre della prima badessa, Caterina Sanframondi, costituito da un bassorilievo con la sua effigie e gli stemmi degli Angioini e dei Sanframondi, e da una lunga iscrizione in latino, aggiunta nel 1846. A sinistra vi è l'accesso al locale dove un tempo era sita la ruota dei rejetti che permetteva alle monache di scambiare dei manufatti con l'esterno. Il locale successivo è invece il parlatorio. Qui le suore discutevano, tramite una grata, con i parenti. Interessante è il percorso che le clarisse facevano per giungere al parlatorio, dietro le grate. Esso, ancora intatto, è costituito da un lungo insieme di corridoi scuri, illuminati solo al termine da un piccolo uscio sito in alto nella parete. La cella del "carcere", destinata ad ospitare le suore disobbedienti, è angusta e non ha nessuna finestra né apertura verso l'esterno.
Il refettorio era ospitato in un vasto locale oggi divenuto sede delle riunioni del Consiglio Generale della Comunità Montana del Titerno mentre sotto l'attuale cucina vi sono il granaio ed una serie di cunicoli che passando al di sotto del vasto chiostro univano le diverse ale del complesso. Un alto muro cinge invece il retrostante giardino dove sono site le sepolture delle suore ed un edificio oggi in abbandono dove vi sono diverse vasche per il lavaggio delle vesti, un grande forno e l'antica cucina.
All'angolo fra piazza Roma e via Telesina, nell'isolato del monastero, è sita la "Vecchia fucina", un'antica bottega di fabbri.
La chiesa delle Clarisse o di Santa Maria Mater Christi, annessa al monastero, è ad aula unica con pronao, altari laterali e cupola. L'esterno precedentemente ai recenti lavori di restauro era in tufo grigio a vista.
Nell'interno, sui cornicioni delle pareti a sinistra e dietro l'altare maggiore sono site delle grate lignee dorate da cui le suore clarisse ascoltavano la messa.
Il pronao della chiesa è costituito da un'ampia sala pavimentata interamente in riggiole (mattonelle) in ceramica cerretese del XVIII secolo.
Primo altare: venne costruito dalla badessa Anna lucia De Nigris originariamente in legno per poi essere rifatto in marmi policromi intarsiati nel 1738, a seguito di ordine vescovile. Sull'altare è posta una tela barocca raffigurante l'Assunzione della Vergine e con in basso lo stemma dei De Nigris.
Secondo altare: fatto erigere da suor Marianna Mazzacane nel 1746 e consacrato da Mons. Falangola l'anno successivo, con un dipinto raffigurante l'Adorazione dei Magi;
Terzo altare: voluto dalle suore Angela Teresa e Maria Maddalena Cestari, con una tela settecentesca raffigurante l'Immacolata fra i Santi Vincenzo e Gregorio.
Precede il presbiterio l'arco maggiore sui cui pilastri sono due dipinti ovali raffiguranti Santa Chiara e San Francesco. L'altare maggiore, discostato dalla parete di fondo, è in marmi policromi intarsiati e risale al 1738. Alla sua base vi è un bassorilievo raffigurante il Buon pastore. Sulla parete di fondo è una tela settecentesca raffigurante la Pentocoste con la Vergine attorniata dagli apostoli.
Dietro l'altare maggiore sono i resti dell'antico pavimento in ceramica cerretese della chiesa, con motivo a rosa dei venti. A sinistra di chi vede l'altare è una finestrella dalla quale le suore ricevevano l'eucaristia.
In un vasto locale attiguo alla sacrestia vi è un'esposizione di reperti di interesse storico ed artistico che ripercorrono la storia del monastero ed in particolar modo quella delle Suore di Carità di Nostra Signora del Buono e Perpetuo Soccorso, dalla loro venuta a Cerreto Sannita nel 1888 sino ai giorni nostri.
Primo altare: vi è un Crocifisso ligneo. Il tendaggio retrostante copre un affresco del XIX secolo raffigurante Gerusalemme, di mano poco felice
Successivo al secondo altare vi è il pulpito barocco in legno riccamente intagliato e dorato, con decorazione a racemi
Parallela alla chiesa, ma più piccola, è una cappella contenente un altare ligneo e delle sculture settecentesche.
AA.VV., Cerreto Sannita: Testimonianze d'arte tra Settecento e Ottocento, E.S.I., 1991.
 ANCESCAO Sez. di Cerreto Sannita, Guida di Cerreto Sannita 2009, ANCESCAO, 2008.
 Salvatore Biondi, Storia delle antichissime ceramiche di Cerreto Sannita, ristampa della Pro Loco, 2001.
 Vincenzo Mazzacane, Memorie storiche di Cerreto Sannita, Liguori Editore, 1990.
 Renato Pescitelli, Chiesa Telesina: luoghi di culto, di educazione e di assistenza nel XVI e XVII secolo, Auxiliatrix, 1977.
 Renato Pescitelli, Palazzi, Case e famiglie cerretesi del XVIII secolo: la rinascita, l'urbanistica e la società di Cerreto Sannita dopo il sisma del 1688, Don Bosco, 2001.
 Renato Pescitelli, Il Monastero delle Clarisse nella nuova e vecchia Cerreto, Rivista Storica del Sannio, II-83, 1983.
 Renato Pescitelli, Pietro Paolo Fusco nella Cerreto del primo '900, A.B.E.T.E., 1969.
 Nicola Rotondi, Del monastero di S. Maria Madre di Cristo di Cerreto: ragionamento, manoscritto inedito conservato presso gli archivi del dr. Renato Pescitelli e della Curia Vescovile (sez. Monache, vol. VI), 1844.
 Nicola Rotondi, Memorie storiche di Cerreto Sannita, manoscritto inedito conservato nell'Archivio Comunale, 1870.
