
Per carcinoma della prostata si intende una categoria diagnostica che annovera le neoplasie maligne che si originano dalle cellule epiteliali della prostata, una ghiandola dell'apparato genitale maschile. Questa neoplasia può dare luogo a metastasi, con predilezione per le ossa e i linfonodi loco-regionali. Il tumore alla prostata può causare dolore, difficoltà alla minzione, disfunzione erettile e altri sintomi.
Il tumore alla prostata si sviluppa più frequentemente negli ultracinquantenni; è il secondo più comune tipo di tumore negli Stati Uniti, dove è responsabile del maggior numero di morti da tumore, dopo il tumore del polmone. Molti fattori, compresa la genetica e la dieta, sono stati implicati nello sviluppo del carcinoma prostatico.
Il tumore prostatico viene più spesso scoperto all'esame obiettivo o per il tramite di esami ematici, come la misurazione del PSA (antigene prostatico specifico). Un sospetto tumore alla prostata è tipicamente confermato tramite l'asportazione (biopsia) di un frammento di tessuto, e il successivo esame istologico. Si può ricorrere a ulteriori test come l'ecografia, la radiografia e la scintigrafia, per determinarne la diffusione e se il tumore abbia o meno originato metastasi.
Il tumore prostatico si può trattare con la chirurgia, la radioterapia, la terapia ormonale, occasionalmente la chemioterapia, o combinazioni di queste. L'età e lo stato di salute del paziente, così come la diffusione del tumore, l'aspetto microscopico, e la risposta al trattamento iniziale, sono importanti per determinare la prognosi. Poiché il tumore della prostata è una malattia tipica degli uomini anziani, molti di essi potranno andare incontro a morte prima che il tumore possa espandersi o causare sintomi; ciò rende difficoltosa una selezione del trattamento.
La decisione se trattare o meno un tumore localizzato (ossia completamente confinato all'interno della prostata) implica un bilancio tra i benefici attesi e gli effetti negativi in termini di sopravvivenza del paziente e della sua qualità della vita.
Sebbene la prostata sia stata descritta per la prima volta dall'anatomista veneziano Niccolò Massa nel 1536, e illustrata dal fiammingo Andrea Vesalio nel 1538, il tumore prostatico non venne identificato prima del 1853.
Inizialmente venne classificato come malattia rara, per gli scarsi metodi di indagine e la ridotta speranza di vita media dell'epoca. I primi trattamenti messi in atto furono interventi chirurgici per risolvere l'ostruzione urinaria. La prostatectomia radicale perineale venne eseguita per la prima volta nel 1904 da Hugh Young al Johns Hopkins Hospital. La rimozione chirurgica dei testicoli, orchiectomia, come trattamento venne eseguita nel 1890 (infra Terapia ormonale), ma con successo limitato. La resezione transuretrale della prostata rimpiazzò la prostatectomia radicale per la disostruzione dell'uretra nella metà del XX secolo. La prostatectomia radicale retropubica venne messa a punto nel 1983 da Patrick Walsh. Questo approccio chirurgico consentì la rimozione della prostata e dei linfonodi col mantenimento della funzionalità erettile del pene.
Nel 1941 Charles B. Huggins pubblicò uno studio di utilizzo di estrogeni per contrastare la produzione di testosterone in pazienti con tumore prostatico metastatico. La scoperta di questa terapia valse a Huggins nel 1966 il Nobel per la Medicina. Il ruolo del GnRH in ambito riproduttivo venne stabilito da Andrzej W. Schally e Roger Guillemin, che per questo vinsero il Nobel per la Medicina nel 1977; vennero quindi sviluppati e utilizzati in terapia gli agonisti per i recettori del GnRH.La radioterapia per il tumore prostatico venne sviluppata agli inizi del XX secolo e inizialmente consisteva nell'impianto intraprostatico di radio. La radioterapia a fascio esterno fu più utilizzata quando alla metà del XX secolo divennero disponibili fonti di radiazioni più potenti. La brachiterapia con l'impianto di “semi” fu descritta per la prima volta nel 1983. La chemioterapia sistemica per il tumore della prostata venne studiata per la prima volta negli anni settanta. Al protocollo iniziale con ciclofosfamide 5-fluorouracile ben presto si aggiunsero molteplici altri con un'ampia gamma di farmaci sistemici.

Carl Czerny (Vienna, 21 febbraio 1791 – Vienna, 15 luglio 1857) è stato un pianista, compositore e didatta austriaco.
Figlio di un pianista che lo introdusse nel mondo della musica, studiò pedagogia ed all'età di 15 anni era già un insegnante molto apprezzato.
Visse a Vienna insegnando pianoforte (tra i suoi allievi Franz Liszt) e fu allievo di Beethoven dal 1801 al 1803, che dopo averlo sentito suonare, propose appunto di dargli lezioni private. All'età di dieci anni nel suo repertorio erano presenti la maggior parte delle opere per pianoforte di Mozart e di altri compositori dell'epoca. Fu un musicista dotato di una memoria stupefacente, che gli consentì inoltre di suonare l'opera integrale delle sonate di Beethoven. Si dedicò con interesse alla didattica pianistica per la quale scrisse numerosi esercizi (più di 1000) che tutt'oggi costituiscono la base dell'insegnamento del pianoforte.
Compose anche sinfonie, ouverture, cantate e musiche da camera. Alla morte di Beethoven trascrisse alcune sue importanti opere, come le nove sinfonie per pianoforte a quattro mani, su incarico di Heinrich Albert Probst.
La sua revisione del Clavicembalo ben temperato di Johann Sebastian Bach ebbe un'enorme influenza sull'interpretazione bachiana dei secoli successivi.
Concerto in quartetto per 4 pianoforti o per pianoforte a 4 mani e quartetto d'archi o orchestra op.230
(EN) Spartiti liberi di Carl Czerny, in International Music Score Library Project, Project Petrucci LLC.
Carlo Angeloni nasce a Lucca nel 1834 da Costante Angeloni, di professione tintore, e Lorenza Giannotti. Riceve la prima educazione musicale nel Seminario di San Michele in Lucca come alunno del maestro Lorenzo Guidi, modesto compositore, per poi proseguire gli studi sotto la guida di Michele Puccini, padre di Giacomo, professore di composizione presso il Civico istituto musicale "G.Pacini" di Lucca e organista della Cattedrale di San Martino. La sua attività di compositore inizia molto presto: nel 1849, appena quindicenne, dirige nella chiesa di San Francesco un Credo a quattro voci da lui composto; nel 1854 scrive la sua prima opera teatrale in 4 atti, Il Popolano di Londra, e nel 1855 viene portato in scena, nel teatro Nota di Lucca, il suo melodramma in 3 atti Carlo di Viana.Si trasferisce quindi a Firenze dove si dedica all'insegnamento privato e compone, tra le altre, l'opera a sfondo patriottico Alisa di Foix, rappresentata al teatro comunale di Camerino nel 1860 con discreto successo. Ritorna a Lucca nel 1862 per ricoprire l'incarico di direttore della Banda civica e soprattutto di insegnante di canto, organo, armonia e successivamente di composizione, presso il Civico Istituto "G. Pacini". Tra i suoi numerosi allievi troviamo lo stesso Giacomo Puccini, Carlo Carignani, Gaetano Luporini e occasionalmente anche Alfredo Catalani.La sua attività di compositore è indirizzata prevalentemente verso il repertorio sacro, ma non mancano opere teatrali quali I Vespri, del 1863, e l'Asraele degli Abenceraggi, eseguita al teatro Pantera di Lucca nel 1871. Nonostante il discreto successo ottenuto nella città natale, tutti i tentativi di far rappresentare la sua opera in teatri prestigiosi quali quelli di Bologna e Milano risulteranno vani e del resto le sue composizioni non entreranno mai nei cataloghi degli editori milanesi di maggior rilievo, Lucca e Ricordi. A questo proposito Luigi Landucci, nipote e biografo di Carlo Angeloni, non risparmierà le accuse a Giacomo Puccini per il presunto disinteresse dimostrato nei confronti della pubblicazione delle opere del suo maestro. Nel 1877 compone il Miserere, una delle sue migliori creazioni, successivamente il Requiem, scelto per far parte della messa eseguita a Torino in occasione del 31º anniversario della morte di re Carlo Alberto e lo Stabat mater, eseguito a Lucca nel 1898 dopo molti impedimenti e difficoltà. Ritiratosi dall'insegnamento nel 1895 e rifiutata la cattedra di contrappunto e fuga offertagli dal liceo musicale Rossini di Pesaro, viene nominato direttore onorario dell'Istituto musicale "G. Pacini".Muore il 13 gennaio 1901, dopo avere completato l'opera Dramma in montagna che verrà eseguita a Lucca nel 1902, onorato dalla città con funerali solenni. Nel 1905 viene eretto un monumento alla memoria del maestro in piazza della Magione, opera dello scultore Luigi Giorgi.Delle circa 150 composizioni di Angeloni sia a carattere sacro sia profano, come le cantate d'ispirazione patriottica, le serenate o le romanze per solo e pianoforte, poche sono le opere pubblicate: lo Stabat Mater pubblicato a Lucca nel 1901, l'opera Dramma in montagna stampato a Firenze e alcune cantate tra cui Garibaldi a Palermo edita a Lucca nel 1860; e ciò malgrado le numerose campagne promosse per la raccolta di fondi per la pubblicazione e l'esecuzione delle sue opere sia alla sua morte che negli anni venti. Tra queste la Popolarizzazione musicale del maestro Carlo Angeloni del 1922. La maggior parte della sua produzione musicale è conservata solo in forma manoscritta e autografa presso diversi istituti: la Biblioteca del Conservatorio di Santa Cecilia a Roma (partiture autografe delle opere Dramma in montagna e Asraele), la Biblioteca del Conservatorio Luigi Cherubini a Firenze (autografi del Miserere e dello Stabat Mater) la Biblioteca Apostolica Vaticana (Messa per il giubileo di papa Leone XIII) e la Biblioteca dell'Istituto musicale Luigi Boccherini di Lucca.
Il fondo Carlo Angeloni è conservato presso l'Archivio di Stato di Lucca, al quale è pervenuto nel dicembre 1963 mediante donazione effettuata dalla signora Anna Petroni vedova Equi (già donatrice nel 1962 delle carte appartenute allo scultore Francesco Petroni). Le carte sono ordinate e corredate da un inventario sommario redatto molto probabilmente a cura dell'Archivio di Stato al momento della donazione.
 A.M. Monterosso Vacchelli, Carlo Angeloni, in Dizionario biografico degli Italiani, vol. 3, Roma, Istituto dell'Enciclopedia Italiana,  pp. 240-241.
 Carlo Angeloni, in Dizionario biografico degli italiani, Roma, Istituto dell'Enciclopedia Italiana.
Carlo Corna (Vercelli, 20 agosto 1891 – Fiorenzuola, 17 giugno 1964) è stato un calciatore e allenatore di calcio italiano, di ruolo attaccante.
Ala sinistra particolarmente veloce, si caratterizzava come abile contropiedista e uomo-assist. Praticava un gioco rude, che talvolta sconfinava nella violenza, nei confronti dei marcatori avversari.
Milita per tutta la carriera con la maglia della Pro Vercelli, vincendo cinque scudetti come ala sinistra titolare, giocando in tandem con la mezzala Carlo Rampini. Esordisce con la maglia dei bianchi il 21 marzo 1909 nella partita persa per 3-2 sul campo del Genoa, e chiude la sua carriera a trent'anni, nel 1921, dopo una partita contro l'Inter terminata in rissa a causa di un suo duro intervento sul nerazzurro Antonio Da Sacco.
Esordisce con la maglia della Nazionale italiana il 6 gennaio 1911 nell'amichevole disputata all'Arena Civica di Milano contro l'Ungheria (0-1), la terza partita in assoluto disputata dalla selezione italiana e la prima in cui venne utilizzata la maglia azzurra. È stato uno dei nove calciatori della Pro Vercelli che hanno difeso i colori azzurri nell'amichevole contro il Belgio del 1º maggio 1913.
Chiusa la carriera agonistica, nel 1923 assume la guida tecnica del Faenza. Nel 1928 si trasferisce a Fiorenzuola d'Arda, dove svolge la professione di insegnante di educazione fisica, e nel frattempo allena la squadra locale, tra il 1928 e il 1933: alla guida della formazione rossonera ottiene la promozione in Prima Divisione, al termine del campionato 1929-1930. Dopo l'esclusione del Fiorenzuola dai campionati nel corso della stagione Prima Divisione 1932-1933, si trasferisce con diversi suoi giocatori al Piacenza, dove rimane per cinque anni tra Prima Divisione e Serie C, mancando l'approdo alla serie cadetta nel 1938 dopo lo spareggio con il Fanfulla.
Dopo l'esperienza piacentina si trasferisce definitivamente a Fiorenzuola, allenando ancora i valdardesi nel campionato di Serie C 1946-1947.

Carlo I Stuart (Dunfermline, 19 novembre 1600 – Londra, 30 gennaio 1649) è stato re d'Inghilterra, Scozia, Irlanda e Francia dal 27 marzo 1625 fino alla sua morte, avvenuta il 30 gennaio (o il 9 febbraio, secondo il calendario inglese) 1649 per decapitazione.
Fervente sostenitore del diritto divino dei re, proprio come il padre Giacomo I e la nonna paterna Maria Stuarda, fu impegnato nella prima fase del suo regno in una dura lotta di potere contro il Parlamento inglese, che si oppose risolutamente alle sue aspirazioni assolutistiche di sopprimere l'utilizzo della Magna Carta, contrastando soprattutto la sua pretesa di riscuotere le tasse senza l'assenso parlamentare.
Altra causa di attrito con una parte della società inglese fu la sua politica religiosa: perseverando nel "sentiero intermedio" della Chiesa anglicana, fu ostile alle tendenze riformate di molti dei suoi sudditi inglesi e scozzesi e da questi accusato di essere a sua volta troppo vicino al cattolicesimo romano, al punto da volerlo restaurare. Sposò infatti la principessa cattolica Enrichetta Maria di Francia, ed ebbe come stretto collaboratore William Laud, nominato da lui stesso arcivescovo di Canterbury ed esponente della corrente anglicana più filocattolica.
Le tensioni politiche e religiose accumulate nel corso degli anni esplosero nella Guerra civile inglese: contro di lui si scontrarono le forze del Parlamento, che si opponevano ai suoi tentativi di accrescere il suo potere in senso assolutistico, e dei puritani, che erano ostili alle sue politiche religiose. La guerra si concluse con una disfatta per Carlo, che fu catturato, processato, condannato e giustiziato con l'accusa di alto tradimento. La monarchia fu abolita e fu fondata al suo posto una repubblica, che però, morto il principale leader della rivoluzione, Oliver Cromwell, entrò rapidamente in crisi, consentendo al figlio di Carlo, Carlo II di restaurare la monarchia.
Carlo I è stato il primo monarca della Storia a venire condannato a morte da un tribunale, attraverso una regolare sentenza emessa in nome della legge. Viene venerato come santo dalla Chiesa anglicana, che lo ricorda il 30 gennaio.
Carlo, secondo figlio di Giacomo I Stuart e di Anna di Danimarca, nacque nel palazzo di Dunfermline il 19 novembre 1600. Alla cerimonia protestante svoltasi nella Cappella Reale del Palazzo di Holyrood a Edimburgo il 23 dicembre 1600, il piccolo principe venne battezzato da David Lindsay, vescovo di Ross, e creato contemporaneamente Duca d'Albany, marchese di Ormond, conte di Rosslord Ardmannoch.
Debole e malaticcio, a tre anni era ancora incapace di parlare. Quando, dopo la morte di Elisabetta I, Giacomo divenne re d'Inghilterra, il bambino fu in principio lasciato in Scozia, a causa della sua salute, e raggiunse l'Inghilterra solo l'anno successivo, quando grazie alle cure di Lady Carey e di Lord Fyvie, a cui era stato affidato, imparò a camminare e a parlare, pur conservando per tutta la vita una certa esitazione nell'espressione orale.
Carlo, al contrario del fratello maggiore Enrico, principe di Galles, non era ben visto a causa dei suoi problemi di rachitismo e per questo il secondogenito adorava Enrico e cercava di emularlo. Nel 1605, come era usanza per il secondogenito del re, fu intitolato duca di York, in Inghilterra. In quello stesso anno venne incluso come cavaliere nell'Ordine del Bagno e gli venne affidato il presbiteriano scozzese Thomas Murray come tutore, col quale Carlo ebbe modo di approfondire le lettere classiche, le lingue, la matematica e la religione. Nel 1611 ottenne il titolo di cavaliere dell'Ordine della Giarrettiera. All'inizio del novembre del 1612 suo fratello maggiore morì di febbre tifoide e Carlo, che aveva compiuto dodici anni appena due settimane prima, si ritrovò improvvisamente principe ereditario, assumendo il titolo di principe di Galles e conte di Chester quattro anni dopo, nel novembre 1616.
Dopo il matrimonio della sorella Elisabetta, che si sposò con Federico V del Palatinato e si trasferì a Heidelberg, Carlo rimase l'unico figlio della coppia reale in Inghilterra. Nel 1617, l'asburgico arciduca Ferdinando d'Austria, cattolico, venne eletto re di Boemia. L'anno successivo, i boemi si ribellarono defenestrando i governatori cattolici inviati sul posto. Nell'agosto del 1619, la dieta boema prescelse quale proprio monarca proprio Federico V, che era a capo dell'Unione Protestante, mentre Ferdinando venne eletto imperatore del Sacro Romano Impero nella dieta imperiale. L'accettazione della corona boema di Federico al posto dell'imperatore segnò l'inizio dei tumulti che portarono poi allo scoppio della guerra dei trent'anni. Il conflitto, originariamente confinato in Boemia, si espanse poi in tutto il continente europeo, polarizzando difatti i conflitti ancora presenti tra cattolici e protestanti. Nel 1620, il cognato di Carlo, Federico V, venne sconfitto nella Battaglia della Montagna Bianca presso Praga e le sue terre ereditarie nel Palatinato vennero invase dalle forze degli Asburgo dai Paesi Bassi spagnoli.
Il giovane nuovo principe di Galles fu profondamente influenzato dal cortigiano favorito del padre, George Villiers, I duca di Buckingham, che lo condusse con sé in Spagna nel 1623 allo scopo di trattare il suo matrimonio con l'infanta Maria Anna, figlia del re Filippo III d'Asburgo, con l'intento di riportare la pace sul continente e rendere ancora una volta l'Inghilterra protagonista di questa operazione. La missione si concluse in un nulla di fatto, dal momento che gli spagnoli, su pressione anche di papa Urbano VIII, richiesero la conversione al cattolicesimo del principe di Galles quale condizione per chiedere la mano dell'infanta. Inoltre era esplosa una querelle personale tra il duca di Buckingham e il conte di Olivares, primo ministro spagnolo, e pertanto il giovane Carlo era stato costretto a condurre inutilmente l'ultima parte dei negoziati da solo. Dopo il loro ritorno dalla Spagna, sia Carlo (sebbene riluttante) sia il duca di Buckingham proposero a Giacomo I di dichiarare guerra alla Spagna (la guerra dei trent'anni era allora in pieno svolgimento).
Con l'incoraggiamento dei suoi consiglieri protestanti, Giacomo convocò il Parlamento per richiedere finanziamenti allo sforzo bellico, e nello stesso tempo ottenere l'approvazione del matrimonio tra Carlo ed Enrichetta Maria di Francia, sorella del re Luigi XIII. Il Parlamento votò queste sue decisioni, ma espresse molte critiche nei confronti del precedente tentativo di stringere un'alleanza matrimoniale con la Spagna. Per Giacomo, che stava incominciando a dare segni di declino senile, controllare il Parlamento si dimostrò particolarmente difficile: lo stesso problema che avrebbe afflitto Carlo durante il suo regno. Nel corso dell'ultimo anno di vita del padre, fu lui, di fatto, assieme al duca di Buckingham, a detenere il potere.
Carlo ascese al trono nel marzo 1625 e il 1º maggio dello stesso anno si sposò per procura con Enrichetta, più giovane di lui di nove anni. Il suo primo Parlamento, di cui egli aprì la sessione in maggio, era contrario al suo matrimonio con la principessa cattolica, temendo che Carlo avrebbe eliminato le pesanti limitazioni a cui i cattolici erano sottoposti e minato la posizione ufficiale conquistata dalla parte protestante. Sebbene avesse promesso al Parlamento che non avrebbe attenuato le leggi restrittive contro i cattolici, Carlo promise l'esatto contrario nell'accordo segreto di matrimonio che aveva stretto con il re di Francia. La coppia si sposò il 13 giugno 1625 a Canterbury, e Carlo fu incoronato dall'arcivescovo George Abbot il 2 febbraio 1626, ma senza che la moglie partecipasse per questioni religiose. La coppia ebbe nove figli, di cui tre maschi e tre femmine sopravvissero all'infanzia.
La sfiducia nei confronti della politica religiosa di Carlo accrebbe notevolmente a causa di una controversia sorta intorno all'ecclesiastico Richard Montague. Questi aveva argomentato in un pamphlet contro gli insegnamenti di Calvino, provocando l'immediata ostilità dei Puritani. Un membro puritano della Camera dei comuni, John Pym, attaccò il libello di Montague durante un dibattito, a cui questi rispose con un altro pamphlet intitolato Appello Caesarem ("Mi appello a Cesare"), allusione all'appello al Princeps contro le persecuzioni dei Giudei fatto da san Paolo. Carlo offrì all'ecclesiastico la sua protezione, aumentando l'ostilità dei Puritani nei suoi confronti.
La principale preoccupazione di Carlo durante i suoi primi anni di regno fu la politica estera. Federico V Wittelsbach, il marito della sorella Elisabetta Stuart, uno dei protagonisti della prima fase della guerra dei trent'anni, aveva perso i suoi possedimenti di Boemia e del Palatinato e ci si attendeva da Carlo che soccorresse il cognato entrando in guerra contro il re di Spagna, per poter fare pressione sull'Imperatore (i due rami degli Asburgo erano alleati durante il conflitto). Carlo annunciò al Parlamento che l'Inghilterra avrebbe liberato il Palatinato entrando in guerra.
Per finanziare la guerra sulla terraferma, il re diede l'incarico a Buckingham, che aveva il titolo di Lord dell'Ammiragliato, di intercettare e catturare navi spagnole cariche d'oro provenienti dalle Indie. La Camera dei Comuni concesse al re un finanziamento di 140.000 sterline, cifra ingente. Inoltre la Camera dei Comuni concesse al re la riscossione di alcune importanti tasse solo per un anno, sebbene ai precedenti sovrani sin dal 1414 tale diritto fosse sempre stato concesso a vita. In questa maniera, la Camera dei Comuni sperava di poter controllare il potere di Carlo costringendolo a rinnovare la concessione ogni anno.
I sostenitori di Carlo I nella Camera dei lord, guidati da Buckingham, rifiutarono di approvare il provvedimento, e così, sebbene nessuna concessione ufficiale gli fosse stata data, Carlo continuò a raccogliere le tasse.
La guerra contro la Spagna ebbe un esito negativo a causa della scarsa esperienza di Buckingham nel condurre le operazioni militari. Nonostante le proteste del Parlamento, Carlo si rifiutò di cacciare il suo consigliere e amico; ben presto il sovrano suscitò nuove polemiche imponendo un "prestito forzoso" per finanziare la guerra, senza una consultazione parlamentare. Carlo riuscì nell'impresa di raccolta del denaro, annunciando una possibile e imminente invasione da parte della Spagna, che servì a finanziare un altro fallimento di Buckingham. Il duca, a capo di una flotta, sbarcò nell'Isola di Ré (di fronte alla località francese di La Rochelle, forte in mano agli Ugonotti in guerra contro il cardinale Richelieu), da dove sperava di creare una base per assalire i porti di Francia e Spagna. Le truppe di supporto promesse non giunsero mai e Buckingham fu costretto a ritirarsi. Nel 1628 il Parlamento approvò la Petition of Right, carta di diritti che recava impedimenti civili al sovrano: petizione che il sovrano controfirmò, seppur di malavoglia. Il 23 agosto 1628 il duca di Buckingham, circondato ormai soltanto da nemici, fu assassinato.
Nel gennaio del 1629 Carlo diede inizio alla seconda sessione del Parlamento che era stato sciolto l'anno precedente, perché si occupasse dei discussi diritti di tonnage and poundage, una tassa che imponeva un pagamento che andava nelle casse del sovrano a chi esportasse su suolo inglese merci estere. Molti deputati contestavano l'operato di un altro deputato, Rolle, che aveva fatto confiscare i suoi beni mobili per non pagare le tasse; secondo numerosi membri del Parlamento, questo significava andare contro la Petition of Right, che impediva la confisca di beni, mobili e immobili, senza il beneplacito del Parlamento. Quando lo speaker della Camera dei Comuni, sir John Finch, eseguendo gli ordini del re, decretò il rinvio del Parlamento di qualche mese, numerosi deputati lo aggredirono verbalmente, altri chiusero l'aula e obbligarono Finch a non aggiornare la seduta. Un deputato a questo punto lesse ad alta voce in Parlamento una lettera con tre punti che condannavano la politica del sovrano sull'arminianesimo e sulla riscossione delle imposte su tonnage and poundage; si dichiarò che chi pagava le imposte senza l'autorizzazione del Parlamento era da considerare come un nemico e traditore della patria.
Dopo aver minacciato di governare senza le indisciplinate sedute del Parlamento, Carlo decise di scioglierlo definitivamente. Poco tempo più tardi, diede inizio alle trattative di pace con la Francia del cardinale Richelieu e la Spagna del conte-duca di Olivares. Il periodo di undici anni che seguì lo scioglimento del Parlamento è conosciuto come la "Tirannia degli Undici anni" o come Personal Rule; Carlo I governò da quel momento senza l'appoggio parlamentare, da re assoluto.
Stipulata la pace con Francia e Spagna e sciolto il Parlamento, Carlo dovette dedicarsi al risanamento del bilancio. Dal momento che l'aumento delle tasse doveva avvenire attraverso il Parlamento, il monarca dovette procedere per vie traverse al fine di aumentare le entrare nell'erario pubblico. Decise di affiancare nell'impresa Richard Weston, I conte di Portland, che nominò Lord Tesoriere. La prima misura adottata da Carlo fu la reintroduzione, nel 1630, di un'antica legge non più in vigore da oltre un secolo, in base alla quale si multavano tutti i gentiluomini che, invitati, non si erano presentati per essere eletti cavalieri durante l'incoronazione del sovrano (la Distraint of Knighthood). Era infatti usanza che, all'incoronazione del re, fossero scelti alcuni possidenti terrieri, tra chi possedeva terre di valore pari almeno a quaranta sterline, per essere nominati cavalieri del regio esercito. Coloro che non si fossero presentati per ricevere l'onore, dovevano pagare una multa equivalente. Nel 1635 le casse reali ricevettero, solo dalla riscossione delle tasse della nomina a cavaliere, oltre 170.000 sterline.
Nel 1634 il re impose (con un writ) una riscossione della Ship money, una tassa in denaro in favore della marina militare per la difesa delle coste e delle navi mercantili. Nonostante l'Inghilterra non fosse in guerra, era di primaria importanza la costituzione di una flotta imponente ed efficace: in quegli anni gli scontri navali tra olandesi e spagnoli erano molto frequenti, così come le incursioni dei pirati sulle coste inglesi. Il re impose che tutte le città portuali fornissero una nave da guerra o che ne pagassero il corrispettivo in denaro; l'anno dopo l'ordine si estese a tutte le città del regno, anche alle località dell'entroterra. Le lamentele non mancarono da ogni parte sociale; tuttavia si riuscì a riscuotere una grande somma di denaro, impiegata per il potenziamento e l'ampliamento della flotta militare. Molti lamentavano che sotto i regni di Edoardo I ed Edoardo III la tassa fosse stata applicata solo in casi di guerra; ma in breve tempo le Corti si espressero a favore del re e della legge, che non trovò più ostacoli e fruttò alle casse ottocentomila sterline.
Carlo tentò di portare la Chiesa d'Inghilterra, in prevalenza calvinista, verso una visione più tradizionale e sacramentale. Si affiancò in questa operazione William Laud, che aveva nominato arcivescovo di Canterbury nel 1633. Laud, con l'intento di riportare alla Chiesa ordine, autorità e prestigio, promosse una serie di riforme, che risultarono in gran parte impopolari. Per arrivare a una maggiore unità, Laud allontanò tutti gli ecclesiastici non conformisti e le ultime organizzazioni a carattere puritano. Inoltre l'arcivescovo era contrario allo spirito riformista molto diffuso tra i sacerdoti inglesi e scozzesi e riteneva che andasse completamente abolito il calvinismo a favore di una liturgia anglicana che fosse totalmente conforme a quanto era scritto nel Libro delle preghiere comuni. Laud era inoltre un seguace attivo della dottrina arminiana promossa da Jacobus Arminius. Per punire coloro che si opponevano alle sue decisioni, Laud si servì di due dei maggiori e più temuti organi ecclesiastici dell'epoca, la Court of High Commission e la Court of Star Chamber, che avevano il compito di raccogliere testimonianze e punire severamente i colpevoli, anche tramite tortura. Talvolta la Star Chamber riceveva anche la possibilità di condannare a morte ed eseguire le condanne. Numerosi ecclesiastici e laici furono trascinati a giudizio, spesso trovati colpevoli e condannati alla prigionia se non alla morte. Le ammissioni di colpevolezza erano estorte molte volte con la tortura. Gran parte degli avversari di Laud preferirono partire per l'esilio piuttosto che rimanere in patria perseguitati e malvisti. Fu durante il periodo di "riordino" religioso di Laud che partirono i primi gruppi massicci di coloni per la Nuova Inghilterra. I primi anni del governo personale di Carlo furono caratterizzati dalla pace e da un efficace pareggio del bilancio. Tuttavia ci furono numerosi casi di personaggi che rifiutarono le leggi imposte dal sovrano e le restrizioni religiose di Laud: nel 1634 partì una nave, la Griffin, carica di dissidenti religiosi, tra cui la celebre teologa puritana Anne Hutchinson.
I problemi più gravi incontrati da Carlo e da Laud in campo religioso si presentarono in Scozia. Quando Carlo partì nel 1633 per un viaggio in terra scozzese, dove doveva essere incoronato, Laud lo accompagnò e constatò lo stato in cui verteva la Chiesa di Scozia. I sacerdoti erano di scarsa cultura e le terre erano spesso controllate da laici; inoltre il cerimoniale adottato non era uguale per tutte le chiese. Giacomo I era già intervenuto in numerose questioni religiose scozzesi ma non era venuto a capo di nessuna. Si decise così di mettere ordine anche nella Chiesa scozzese, cercando anche qui di imporre la struttura episcopale della Chiesa anglicana. L'opposizione e il malcontento furono di notevole entità: vennero rifiutate tutte le decisioni di Laud. Nel 1637 si arrivò alla conclusione di abolire il governo scozzese presieduto dai vescovi a favore di un governo presbiteriano: il re accolse questa decisione come un affronto alla sua autorità. A Edimburgo, infatti, un gruppo di aristocratici, commercianti, ecclesiastici e membri del popolo formarono un comitato di opposizione alla politica promossa dal re e da Laud, che prese il nome di Convenzione (Covenant), affermando che nessuna modifica in campo religioso potesse essere accettata senza l'autorizzazione del Parlamento e delle Kirk presbiteriane.
Quando nel 1639 scoppiarono le cosiddette Guerre dei Vescovi, Carlo cercò di raccogliere tasse e di approntare un esercito ma non ottenne nulla di ciò che aveva sperato. La guerra si concluse con una umiliante firma di pace con l'accordo di Berwick, per mezzo del quale la Scozia ottenne libertà civili e religiose. La disfatta di Carlo nella gestione militare degli affari scozzesi comportò una crisi finanziaria tale da mettere fine al periodo in cui il sovrano aveva potuto imporre il suo governo assoluto. Nel 1640 Carlo fu costretto a riunire il Parlamento per cercare di ottenere denaro.
Nel 1640 l'esercito della Convenzione ottenne importanti successi militari: gli scozzesi sconfissero le armate inglesi e arrivarono a conquistare la città di Newcastle e le contee di Northumberland e del Durham ed erano pronti a marciare su York.
Senza alcuna alternativa, Carlo convocò il Parlamento nell'aprile del 1640. Pur di ottenere denaro per le operazioni militari, il re concesse l'annullamento della ship money. Ma quando il Parlamento mosse accuse verso alcuni comportamenti tenuti dal sovrano durante gli undici anni di governo assoluto e bloccò temporaneamente i sussidi, Carlo lo sciolse nel mese di maggio, dopo sole tre settimane di attività. Per questo motivo questa convocazione parlamentare prese il nome di Parlamento Corto, conosciuto anche col nome di Parlamento breve (Short Parliament).
Nel frattempo, Carlo tentò di sconfiggere gli scozzesi, ma subì solamente pesanti sconfitte; fu, così, costretto a firmare ancora una volta un'umiliante pace con il trattato di Ripon (ottobre 1640), che mise fine nell'ottobre, alla Seconda Guerra dei Vescovi. Decise, quindi, di convocare il Magnum Concilium, un'antica assemblea che riuniva tutti i pari del regno. Era la prima volta da secoli. In seguito a riunioni con i pari del regno, Carlo I decise di convocare una seconda volta il Parlamento: ebbe inizio il cosiddetto Parlamento Lungo.
Il Parlamento Lungo, costituito il 3 novembre 1640, si dimostrò subito non favorevole al sovrano. Se da una parte la Camera dei lord si era schierata in difesa del re, il nuovo gruppo dirigente del Parlamento, guidato da John Pym, e la Chiesa si trovarono in disaccordo con la linea politica di Carlo e fecero il possibile per ostacolare il re e i suoi consiglieri, in particolare il conte di Strafford. A febbraio, temendo che il re potesse sciogliere il Parlamento una nuova volta, fu presentata una legge che escludeva il controllo regio sul Parlamento. Questa nuova legge, chiamata Atto Triennale, prevedeva che il Parlamento si riunisse obbligatoriamente ogni tre anni, che non potesse sciogliersi prima di cinquanta giorni e che fossero i deputati a scegliere i loro speakers. Carlo si vide costretto a firmare. Nel periodo che seguì il re dovette procedere a una totale rivisitazione dei suoi progetti politici: la legge ship money fu abolita, assieme alla tassa sul rifiuto del cavalierato; William Laud e il conte di Strafford furono giustiziati, il primo solo nel 1645, il secondo già nel 1641; l'operato della Star Chamber e dell'Alta Commissione furono interrotti. Nonostante questo, Carlo riuscì a riappacificare i rapporti con la Scozia riconoscendo la religione presbiteriana come ufficiale: il suo viaggio nelle città di Edimburgo e Glasgow fu trionfale. Se nel Parlamento e tra il popolo di Londra era circondato da nemici, Carlo aveva trovato negli scozzesi un potente alleato.
Mentre il re faceva ritorno a Londra dal suo viaggio in Scozia, le Camere redassero nel novembre 1641 la Grande Rimostranza, una lista degli errori imperdonabili commessi da Carlo e dai suoi ministri e collaboratori sin dagli inizi del suo regno. Il Parlamento si spaccò in due diverse fazioni, l'una a sostegno del re, l'altra contro. Il 23 novembre la Grande Rimostranza fu approvata con una strettissima maggioranza dal Parlamento. Subito dopo, il re mise al sicuro in tutta fretta la famiglia reale e lasciò Londra. Le forze del Parlamento presero possesso della città. La situazione militare sui confini irlandesi era intanto divenuta insopportabile; era necessario approntare in fretta un esercito che mettesse a tacere la rivolta irlandese. Tuttavia si decise di non affidare il comando dell'esercito al sovrano, che avrebbe potuto farne uso in seguito contro il Parlamento. Carlo protestò ma venne approvata una legge, l'Ordinanza della Milizia che escludeva la possibilità di affidare l'esercito al re.
Quando vennero scoperte lettere della moglie di Carlo, Enrichetta Maria di Borbone, che facevano intendere una possibile alleanza con i paesi cattolici del continente, si decise di accusare e arrestare la cattolica regina. Carlo non poteva tollerarlo: il 4 gennaio, con al seguito un gruppo di soldati fece irruzione nel Parlamento per arrestarne cinque membri particolarmente coinvolti. Quando fu all'interno e chiese allo speaker di indicargli i cinque traditori, questo rispose: «Non ho occhi per vedere né lingua per parlare, tranne quelli che questa Camera mi concederà». Questa fu l'ultima goccia: il sovrano fu costretto a lasciare definitivamente la capitale, favorevole al Parlamento, e a recarsi nelle regioni del nord per radunare un esercito; contemporaneamente, la regina partì per Parigi.
Il clima era teso in tutto il Paese; la popolazione si era divisa tra sostenitori del re e sostenitori del Parlamento. Carlo I controllava con il suo esercito, finanziato in modo particolare dall'aristocrazia, la parte nord e ovest dell'Inghilterra, le cui maggiori città erano Nottingham e Oxford, mentre il Parlamento teneva Londra e le regioni a sud-est.
Nonostante i negoziati, venne dichiarata la guerra. Il 23 ottobre 1642 avvenne, nei pressi della cittadina di Edgehill, il primo scontro armato tra i due eserciti. A capo dell'esercito regio c'era Rupert, nipote di Carlo, mentre il Lord Generale del Parlamento era il conte di Essex. La battaglia di Edgehill non ebbe vincitori: se da una parte la cavalleria del re mise in fuga inizialmente la fanteria parlamentare, poi questa riuscì a contenere i successivi assalti, dando inizio a una situazione di stallo. Dopo questo inconcludente scontro ebbero luogo una serie di battaglie a favore di Carlo: l'esercito regio vinse a Chalgrove Field (18 giugno 1643), a Lansdowne (5 luglio) e presso Roundway Down (13 luglio). Il 2 luglio 1644 però, le sorti della guerra virarono a favore del Parlamento. Con la battaglia di Marston Moor, l'esercito parlamentare guidato dal colonnello di cavalleria Oliver Cromwell sbaragliò le truppe del re. Grazie alla vittoria, il Parlamento estese il suo controllo fino alla città di York. Per l'inverno, le truppe di entrambi gli schieramenti si ritirarono.
Con l'arrivo dell'estate gli scontri ripresero. Il 14 giugno 1645 ebbe luogo quella che è considerata una delle maggiori battaglie della guerra, la battaglia di Naseby: le truppe del re furono annientate. Carlo dovette fuggire e riparare a Oxford, che fu messa in stato d'assedio e conquistata, costringendo il re a un'altra fuga. Sconfitto, Carlo decise di mettersi nelle mani dei suoi vecchi alleati, gli scozzesi. Questi, dopo qualche tempo di trattativa con il Parlamento, decisero di cedere, dietro ingente compenso, il re ai suoi nemici. Il re fu scortato nel villaggio di Oatlands e poi trasferito a Londra, presso il palazzo di Hampton Court. Di qui, dove era riconosciuto ancora come sovrano e dove in apparenza trattava in tutta tranquillità, preferì tentare di fuggire. Inizialmente si era pensato a un ricongiungimento con la moglie Enrichetta Maria, fuggita in Francia alla corte del nipote Luigi XIV, ma poi fu deciso di riparare nell'isola di Wight, al largo della costa meridionale inglese, dove alloggiò nel castello di Carisbrooke.
Vicino al Parlamento ma comunque distante dal centro del potere, Carlo poteva incominciare i delicati negoziati con i suoi avversari. Il sovrano rinunciò a tutte le proposte del Parlamento e decise di allearsi nuovamente con gli scozzesi, promettendo in cambio di imporre come religione ufficiale in Inghilterra il presbiterianesimo per tre anni di prova. Scoppiò così la Seconda guerra civile: diecimila soldati scozzesi penetrarono in territorio inglese guidati dal generale James Hamilton. Contemporaneamente all'invasione scozzese, le regioni di Kent, Essex e Cumberland si ribellarono al potere parlamentare. Poco dopo anche il Galles si rivoltò alle truppe del Parlamento. Gli scozzesi non seppero tuttavia approfittare di questi vantaggi e il 17 agosto 1648 si scontrarono con l'esercito parlamentare nella battaglia di Preston. Fu una disfatta totale: vennero catturate migliaia di scozzesi e fu preso anche il generale Hamilton, che venne trasferito a Londra e, dopo un processo sommario, fu condannato a morte con l'accusa di alto tradimento. Dopo la battaglia, tutte le città realiste si arresero, con l'eccezione di Colchester, che venne espugnata con la forza, poco tempo dopo.
Carlo venne trasferito dall'isola di Wight al castello di Hurst e poi in quello di Windsor. Nel gennaio del 1649 la Camera dei comuni approvò una legge con la quale si istituiva una commissione con il compito di processare il sovrano. Dopo la prima guerra civile, il Parlamento avrebbe accettato Carlo come re conferendogli poteri e privilegi più limitati e dando maggiori incarichi alle Camere. Il re aveva rifiutato sdegnosamente qualsiasi proposta e aveva dato inizio alla seconda guerra civile, vista come un inutile spargimento di sangue fra connazionali: non aveva quindi più nessuna possibilità di tornare a regnare sui Tre regni.
Nella storia inglese vari monarchi avevano abdicato o erano stati deposti con la forza, ma nessuno mai era stato giustiziato pubblicamente. La Corte di Giustizia stabilì che 135 commissari dovessero processare e, se trovato colpevole, condannare re Carlo I. L'accusa fu condotta da John Cooke, nominato Solicitor General.
Il 20 gennaio ebbe ufficialmente inizio il processo. Il 27 gennaio il commissario lesse l'accusa, in cui il re era presentato come traditore della patria e nemico della pace, e quindi attese la risposta di Carlo; il sovrano si rifiutò di fornire risposte alle accuse del Parlamento, affermando che nessuna Corte aveva il diritto di mettere sotto accusa un sovrano, tanto meno l'Alta Corte di Giustizia convocata ad hoc per quel processo. Egli riteneva che l'autorità di comando gli fosse stata conferita direttamente da Dio e non dal popolo, come invece sostenevano i suoi accusatori. Quando il commissario lo esortò una nuova volta a esprimersi su quanto era stato detto, Carlo ripeté: «Desidererei conoscere da quale autorità sono convocato in questo luogo». Il re non riconosceva l'autorità della Corte, ma la tattica di non rispondere non funzionò e venne interpretata come una ammissione di colpa. Nella settimana che seguì Carlo fu invitato tre volte a dare una risposta definitiva: per tre volte il re disconobbe l'autorità dei suoi giudici.
La Corte ritenne Carlo I Stuart colpevole di alto tradimento nei confronti del popolo inglese e lo condannò alla pena capitale, siglata da cinquantanove commissari. Nei tre giorni che seguirono fu condotto prigioniero al Palazzo di St. James e in seguito nel Palazzo di Whitehall. Qui ebbe l'opportunità di vedere i due figli che erano rimasti in Inghilterra, la principessa Elisabetta e il duca di Gloucester, al quale ordinò di non accettare per nessun motivo di farsi incoronare re dopo la sua morte.
Il 30 gennaio 1649 Carlo I venne condotto fuori da Whitehall e portato su una piattaforma costruita per l'occasione e decapitato. Si dice che Carlo indossò, prima di essere giustiziato, due camicie di cotone, per evitare che il popolo, vedendolo tremare di freddo, pensasse che tremava di paura andando incontro alla morte. Dopo aver detto una preghiera piegò la testa: il boia gliela recise con un solo colpo ben piazzato. Le sue ultime parole furono: «Passo da un mondo corruttibile a uno incorruttibile, dove c'è pace, tutta la pace possibile».
Philip Henry, che era presente e annotò i vari momenti dell'esecuzione, afferma che numerose persone si avviarono verso il cesto dov'era la testa del re per intingere con dei fazzoletti bianchi il sangue di Carlo, dando così inizio al culto del re martire. Tuttavia nessun altro cronista dell'epoca ha tramandato questo aneddoto, nemmeno Samuel Pepys.
È ancor oggi aperto il dibattito su chi sia stato il boia che eseguì la decollazione di Carlo. Le fonti dell'epoca infatti negano che si sia trattato di Richard Brandon, il boia ufficiale della città di Londra, considerando inoltre che quel giorno era assente sul posto. Numerose sono le attribuzioni anche se il vero responsabile non fu mai individuato. Carlo II, quando diventò re, nel 1660 condannò undici uomini per l'omicidio del padre ma non riuscì nemmeno allora a scoprire l'identità del boia. Studi compiuti nel 1813 hanno concluso che l'esecutore doveva essere esperto nel suo lavoro.
Oliver Cromwell, uno dei maggiori antagonisti del re, permise che la testa del sovrano fosse ricucita al corpo e che fossero eseguiti, in forma privata, i funerali. Il 7 febbraio 1649 un ristretto gruppo di fedeli seppellì il corpo di Carlo nella cappella del Palazzo di Windsor. Carlo II pensò successivamente alla costruzione di un grande mausoleo per onorare il padre, ma non riuscì mai a realizzarlo. Dopo la morte di Carlo il potere passò definitivamente nelle mani del Parlamento Lungo e in seguito in quelle di Oliver Cromwell, che venne eletto Lord protettore. Solo nel 1660 il figlio maggiore di Carlo, Carlo II, riuscirà a tornare sul trono d'Inghilterra.
Poco tempo dopo la decapitazione del sovrano, apparve un libriccino, subito ritenuto essere una monografia di Carlo. Il libro, dal titolo greco Eikon Basilike (Ritratto del re) conteneva una esaltazione della figura del sovrano e della sua politica. Uno dei più fedeli seguaci del re, William Levett, che lo aveva seguito sino al giorno dell'esecuzione capitale, testimoniò di aver visto Carlo scrivere il libro. I membri del Parlamento, irritati e spaventati per la diffusione del libro, commissionarono al poeta e scrittore John Milton la stesura di un libro che andasse contro il contenuto della monografia, intitolato, sempre in lingua greca, Eikonoklastes (Iconoclasta).
Carlo I fu un grande mecenate: egli amò l'arte a tal punto da far divenire la sua collezione una delle più ricche e ammirate d'Europa. Era un grande conoscitore in particolare del Rinascimento italiano: il suo pittore favorito era Tiziano, di cui possedeva numerose tele, acquistate dai suoi commissari a Venezia.
Alla sua corte c'erano numerosi artisti, che si dedicarono a ritrarre il sovrano, la sua consorte e la nobiltà del regno. Cercò di far arrivare a Londra artisti già allora di fama internazionale come Pieter Paul Rubens e Frans Hals. Benché il sovrano non riuscì a farli stabilire definitivamente in Inghilterra, Rubens trascorse un determinato periodo a Londra durante il quale lavorò alla decorazione del Palazzo di Whitehall. Carlo I ebbe più fortuna con Orazio Gentileschi e con la figlia Artemisia, nonché con l'artista fiammingo Antoon van Dyck, che divenne il pittore più apprezzato dal re. Dopo essere stato contattato da Endymion Porter, delegato del re, Van Dyck venne invitato a Londra e ricevette un ricco appannaggio dal sovrano, il quale, quando l'artista fu in punto di morte (1641), offrì millecinquecento sterline al medico che fosse riuscito a salvargli la vita. Cercò anche di far arrivare alla sua corte Gian Lorenzo Bernini; ma l'artista italiano, che non lasciò mai Roma se non una sola volta a Parigi, rifiutò, accettando comunque di realizzare un busto del re. Carlo I verrà ricordato per avere acquistato per una cifra irrisoria la famosa pinacoteca della dinastia Gonzaga di Mantova dalle mani di Vincenzo II Gonzaga, duca di Mantova. Dopo l'esecuzione capitale del re, la sua collezione venne smembrata e dispersa da parte del Parlamento.
Il ritrattista ufficiale della corte di Carlo I fu van Dyck. Il maestro fiammingo allievo di Rubens ci ha lasciato numerosi ritratti del sovrano:
Carlo I a cavallo, 1638.Alla morte di van Dyck, prese il suo posto sir Peter Lely, attivo soprattutto però sotto il regno di Carlo II. Di Carlo il maestro, olandese, ci lascia un ritratto con il figlio Giacomo, il futuro Giacomo II: si tratta di Carlo I con il figlio Giacomo, duca di York.
Ma van Dyck non era l'unico ritrattista alla corte di Carlo. Un altro celebre pittore, anch'esso di formazione fiamminga, era Daniel Mytens, già ritrattista di Giacomo I. Tra i numerosi quadri dipinti da Mytens raffiguranti Carlo I, il più celebre è Carlo I re d'Inghilterra. Tuttavia, quando a Londra giunse van Dyck, Mytens capì che non poteva reggere il confronto con il grande ritrattista e decise di ritirarsi.
Dopo la caduta di Richard Cromwell e del Commonwealth e il ritorno sul trono di Carlo II, la figura di Carlo I fu completamente riabilitata. Il nuovo sovrano decise di ricordare il padre istituendo un giorno per la sua commemorazione; fu scelto il 30 gennaio, data in cui Carlo era stato decapitato davanti al palazzo di Whitehall. Il giorno fu inserito nel Libro delle preghiere comuni e Carlo I fu venerato come santo e martire della Chiesa anglicana d'Inghilterra, e la sua festa fu considerata giorno solenne fino al 1859, quando la solennità divenne una festa minore nel calendario liturgico.
Ci sono numerose chiese anglicane ed episcopali dedicate a Carlo re e martire in tutto il territorio di Inghilterra, Canada, Australia e Stati Uniti. Nel 1894 fu istituita una società in memoria di Carlo I, la Society of King Charles the Martyr (Società di re Carlo il Martire), su iniziativa della signora Greville-Negent in collaborazione con Fr. James Fish, rettore della chiesa londinese St Margaret Pattens. Gli obiettivi della Società sono di ristabilire il culto di Carlo e di reintrodurre nel Libro delle preghiere comuni il 30 gennaio in memoria del re come giorno di festa della Chiesa anglicana.
Carlo è considerato da molti un martire per essere stato decapitato dai membri del Parlamento senza giustificazioni fondate (la colpa fu dedotta infatti dal suo rifiuto di rispondere) e per la sua strenua difesa, durante tutto il suo regno, della vera religione anglicana.
Dopo il fallimentare progetto di matrimonio con la Spagna Carlo, di ritorno a Londra, passò per Parigi, alla corte del giovane re Luigi XIII. Qui, nel palazzo del Louvre, fece la conoscenza della sorella di Luigi, Enrichetta Maria. Visto il fallimento delle trattative con la Spagna, Carlo cominciò le trattative per sposare la giovane principessa.
Poco dopo, il 1º maggio 1625 i due si sposarono. I contemporanei descrissero la principessa come molto attraente. Ecco cosa disse di lei van Dyck:
Quando andò in sposa a Carlo, Enrichetta era molto giovane, avendo appena quindici anni. Fervente cattolica, non ebbe un buon rapporto con il marito nel primo periodo della loro unione. Ma dopo qualche anno i due instaurarono tra loro un rapporto, se non di amore, almeno di sincero affetto. Quando scoppiò la guerra civile, Enrichetta fuggì in Francia, alla corte del nipote Luigi XIV, dove si trovava già sua figlia Enrichetta Anna e dove l'avrebbero raggiunta i figli Carlo e Giacomo.
Il matrimonio tra Carlo Stuart ed Enrichetta Maria vide la nascita di nove figli, due dei quali morirono poco dopo il parto o nella prima infanzia. Altri due (Carlo e Giacomo) sarebbero diventati sovrani d'Inghilterra e Scozia.
Nel corso della sua vita, Carlo fu insignito dei seguenti titoli e appellativi:
Il titolo di Re di Francia era solo nominale e non riguardava i territori controllati effettivamente dalla corona britannica sul suolo francese. Il titolo fu utilizzato la prima volta dal re d'Inghilterra Edoardo III. L'ultimo a fregiarsi del titolo fu Giorgio III.
Gli ultimi giorni e la fine di Carlo I sono presentati nel romanzo di Alexandre Dumas Vent'anni dopo, continuazione del celeberrimo I tre moschettieri.
In seguito all'ascesa al trono d'Inghilterra, il principe di Galles divenne automaticamente:
In onore di Carlo I d'Inghilterra fu dato il nome di Capo Charles al promontorio settentrionale dello stretto che mette in comunicazione la baia di Chesapeake con l'oceano Atlantico, sulla costa orientale degli Stati Uniti d'America in Virginia.
Renata Ago e Ugo Vidotto, Storia moderna, Roma-Bari, Editori Laterza, 2006, ISBN 88-420-7243-5.
 Alessandro Angelini, Bernini, Milano, Jaca Book, 1999, ISBN 88-16-46006-7. URL consultato il 2 novembre 2016.
(EN) Thomas Bayne, Laud, William, in Lee Sidney (a cura di), Dictionary of national biography, vol. 32, Londra - New York, Smith, Elder, & Co; MacMillan and Co., 1892,  pp. 185-195, OCLC 650383433. URL consultato il 31 ottobre 2016.
(EN) George Bellew, Britain's Kings and Queens, Londra, Marboro Books, 1974, ISBN 0-85372-450-4.
 Mario Bendiscioli, L'Età Moderna, in Storia Universale, vol. 5, Novara, Istituto Geografico De Agostini, 1968, SBN IT\ICCU\RCA\0587316.
 Herbert L. Byrd Jr., Proclamation 1625: America’s Enslavement of the Irish, Victoria, FriesenPress, 2016, ISBN 978-1-4602-8564-0. URL consultato il 13 novembre 2016.
(EN) Charles Carlton, Charles I: The Personal Monarch, seconda edizione, Londra, Routledge, 1995, ISBN 0-415-12141-8.
(EN) Richard Cust, Charles I: A Political Life, Harlow: Pearson Education, 2005, ISBN 0-582-07034-1.
(EN) S.R. Gardiner, Charles I, in Stephen Leslie (a cura di), Dictionary of national biography, vol. 10, Londra - New York, Smith, Elder, & Co - MacMillan and Co, 1887,  pp. 67-84, OCLC 2763972. URL consultato il 29 ottobre 2016.
(EN) Christopher Hibbert, Charles I, Londra, Weidenfeld & Nicolson, 1968, OCLC 36850.
(EN) David Hillam, Kings, Queens, Bones and Bastards: Who's who in the English Monarchy from Egbert to Elizabeth II, Gloucestershire, Sutton, 1998, ISBN 0-7509-2340-7.
 Justus Müller Hofstede, Van Dyck, Milano, Rizzoli/Skira, 2004, SBN IT\ICCU\FOG\0128606.
 Mark Kishlansky, L'età degli Stuart, Bologna, Il Mulino, 1999, ISBN 88-15-07216-0.
 Kenneth O. Morgan, Storia dell'Inghilterra da Cesare ai giorni nostri, 8ª ed., Milano, Bompiani, 2001, ISBN 88-452-4639-6.
(EN) Damien Noonan, Castles and ancient monuments of England, Trento, Aurum Press, 1999, ISBN 1-85410-621-X.
 Charles Petrie, Gli Stuart, Milano, Dall'Oglio, 1968, SBN IT\ICCU\UBO\0258679.
(EN) Brian Quintrell, Charles I: 1625–1640, Abingdon - New York, Routledge, 2013  [1993], ISBN 978-0-582-00354-5. URL consultato il 7 novembre 2016.
 Maria Luisa Rizzatti, Gli Stuart - I Tudor, in Le Grandi Famiglie d'Europa, vol. 2, Milano, Arnoldo Mondadori, 1972, SBN IT\ICCU\RMR\0344710.
(EN) Geoffrey Robertson, The Tyrannicide Brief, Londra, Chatto & Windus, 2005, ISBN 0-7011-7602-4.
(EN) Kevin Sharpe, The Personal Rule of Charles I, New Haven & Londra, Yale University Press, 1992, ISBN 0-300-05688-5.
(EN) David Starkey, Monarchy, London, HarperPress, 2006, ISBN 978-0-00-724750-9.
(EN) Alison Weir, Britain's Royal Families: A Complete Genealogy, Londra, Pimlico, 1996, ISBN 978-0-7126-7448-5.
 Puritanism under the Stuarts (1603–49)Events under Charles I, su https://www.britannica.com/. URL consultato il 12 settembre 2018.
(EN) History of the Monarchy. The Stuarts. Charles (r. 1625-49), su Official web site of the British Monarchy, 2005. URL consultato il 7 marzo 2008.
(EN) Orders of Chivalry, su stgeorges-windsor.org. URL consultato il 13 novembre 2016 (archiviato dall'url originale il 19 febbraio 2010).
 Decapitazione di Carlo I d'Inghilterra, su nonsoloparole.com, 2003 (archiviato dall'url originale il 15 giugno 2004).
 Dalla metà del XVI secolo alla metà del XVII secolo, Mantovaducale. URL consultato il 2 novembre 2016.
Carlo II Stuart (Londra, 29 maggio 1630 – Londra, 6 febbraio 1685) è stato re d'Inghilterra, Scozia, Irlanda e Francia dal 30 gennaio 1649 (de iure) o dal 29 maggio 1660 (de facto), al 6 febbraio 1685.
Secondo i realisti, Carlo divenne re il 30 gennaio del 1649 quando suo padre, Carlo I Stuart, fu decapitato dinanzi alla residenza reale, il palazzo di Whitehall. Tuttavia il parlamento si rifiutò di proclamare Carlo re, e in Inghilterra ebbe inizio il periodo repubblicano, sotto il protettorato di Oliver Cromwell, che divenne lord protettore del Commonwealth britannico. Al contrario, il parlamento di Scozia nominò Carlo re di Scozia il 5 febbraio 1649 nella città di Edimburgo. Fu incoronato re di Scozia presso Scone il 1º gennaio 1651. Dopo la battaglia di Worcester del 3 settembre 1651 fu costretto a lasciare l'Inghilterra e si rifugiò per i nove anni che seguirono tra Francia, Repubblica delle Province Unite e Paesi Bassi del Sud.
Quando nel 1659 il protettorato retto da Richard Cromwell, figlio di Oliver, cadde, il generale George Monck invitò formalmente Carlo a tornare in patria dove avrebbe governato da re. Il 25 maggio del 1660 Carlo sbarcò sul suolo inglese e il 29, giorno del suo trentesimo compleanno, entrò trionfalmente a Londra. Il 23 aprile 1661 venne incoronato re d'Inghilterra, Scozia e Irlanda nell'abbazia di Westminster, come tradizione.
Nel 1679 Carlo decise di abolire il parlamento e governò da sovrano assoluto fino al giorno della sua morte, avvenuta il 6 febbraio del 1685.
Carlo II fu noto anche con il nome Merrie Monarch (monarca allegro), a sottolineare il clima di edonismo della sua corte e il sollievo generale procurato dal ritorno ad una situazione di normalità dopo l'esperienza repubblicana con i Cromwell e i puritani. La moglie di Carlo, Caterina di Braganza, era sterile, tuttavia il sovrano ebbe dodici figli illegittimi con varie amanti.
Carlo Stuart, il maggiore dei figli sopravvissuti di Carlo I d'Inghilterra e di Enrichetta Maria di Francia, nacque presso St. James's Palace, la residenza londinese dei sovrani d'Inghilterra, il 29 maggio 1630. Fu battezzato il 27 giugno nella cappella Reale dal vescovo anglicano di Londra, William Laud e furono scelti come suoi padrini la contessa protestante di Dorset e i suoi parenti materni cattolici, Luigi XIII e Maria de' Medici. Alla nascita ottenne automaticamente i titoli di duca di Cornovaglia e duca di Rothesay. All'età di otto anni circa gli venne conferito il titolo di principe di Galles ed erede al trono, ma non poté godere mai dei privilegi riservati a tale posizione.
Durante gli anni quaranta del Seicento, quando Carlo era ancora molto giovane, il padre si scontrò militarmente con le forze del parlamento e dei puritani nella Rivoluzione inglese: il giovane principe fu a fianco del padre durante la battaglia di Edgehill e, quattordicenne, prese parte, con il titolo di comandante delle forze inglesi dell'ovest, alle campagne del 1645. Nella primavera del 1646 divenne chiaro che Carlo I avrebbe perso la guerra così, temendo per l'incolumità del figlio, ed erede al trono, Carlo I ordinò il trasferimento del principe di Galles, per motivi di sicurezza, dapprima nelle isole Scilly, poi a Jersey e infine in Francia, dove risiedeva già la madre, presso la corte del cugino Luigi XIV, che divenne re di Francia alla morte del padre Luigi XIII, avvenuta nel 1643 e che governava sotto l'attenta guida della madre Anna d'Austria e del primo ministro, il cardinale Mazzarino.
Nel 1648 Carlo si rifugiò presso L'Aia, dove risiedeva la sorella Maria Enrichetta con il marito, Guglielmo II, principe di Orange e statolder di Olanda. Dalla città portuale olandese sarebbe dovuta partire una flotta di aiuto all'esercito del re d'Inghilterra che però non arrivò in tempo in Scozia. Intanto il duca James Hamilton, comandante in capo delle forze realiste, era stato irrimediabilmente sconfitto durante la battaglia di Preston. All'Aia Carlo ebbe modo di intrattenere una breve relazione sentimentale con Lucy Walter, la quale in seguito affermò, mentendo, di essersi sposata segretamente con il principe. Il loro figlio, James Crofts, nominato poi duca di Monmouth e di Buccleuch, fu il figlio illegittimo di Carlo che ebbe maggiore influenza nella vita politica inglese.
Carlo I venne catturato nel 1647 e riuscì velocemente a liberarsi, ma venne ricatturato nel 1648. Nonostante gli sforzi diplomatici del figlio, il re venne dichiarato traditore, condannato a morte e giustiziato il 30 gennaio 1649: l'Inghilterra diveniva una repubblica. Nonostante l'espresso ordine di Oliver Cromwell, la testa del re venne fatta ricucire al corpo e il 6 febbraio si tenne la cerimonia funebre. Immediatamente dopo l'esecuzione di Carlo I, il parlamento scozzese conferì a Carlo II il titolo di re di Scozia il 5 febbraio 1649. Carlo, per divenire re, dovette accettare però delle condizioni, come quella di recarsi personalmente a Edimburgo, e quella di aderire alla lega per l'ufficializzazione della Chiesa presbiteriana, non riconosciuta da suo padre.
Il 3 settembre 1650 Oliver Cromwell ottenne la vittoria sugli scozzesi fedeli a Carlo II nella battaglia di Dunbar, pur avendo un esercito più esiguo di quello degli avversari. Stanco della situazione che andava creandosi, Carlo tentò di fuggire, ma venne scoperto e riportato in Scozia. Nella cittadina di Scone, il 1º gennaio 1651, fu incoronato solennemente re di Scozia.
Vista l'insistente pressione delle truppe repubblicane sui confini scozzesi, il nuovo sovrano si decise ad approntare un grande esercito per invadere l'Inghilterra. Dopo essere stato proclamato anche re d'Inghilterra nella città di Carlisle e in molte altre località dell'Inghilterra settentrionale, Carlo raccolse attorno a sé all'incirca diecimila uomini armati. Ma con il rifiuto posto da numerosi nobiluomini di partecipare alla campagna, incluso Archibald Campbell, marchese di Argyll, che lo aveva fatto incoronare qualche mese prima, Carlo non riuscì ad organizzare con efficienza la campagna di invasione, che si risolse il 3 settembre 1651 con la sconfitta di Worcester. Per sei settimane il re fuggì, seguito dai suoi avversari, bramosi di catturarlo anche per l'ingente quantità di denaro offerta in cambio della sua testa. Il 16 ottobre riuscì a fuggire in Normandia mascherato. Si racconta che preparare una maschera per il sovrano non sia stata un'impresa facile, viste le sue insolite dimensioni (era alto più di 185 cm).
Nel frattempo Cromwell fu nominato lord protettore e tutte le Isole britanniche caddero sotto il suo diretto controllo. Malgrado i legami di parentela di Carlo con i regnanti d'Olanda e di Francia, questi Stati si videro costretti ad un'alleanza con l'Inghilterra repubblicana di Cromwell e Carlo, povero e isolato, dovette rivolgersi alla "cattolicissima" Spagna alla ricerca di aiuto. Tentò quindi, con l'aiuto del fratello Giacomo, di riorganizzare l'esercito, ma il suo intento fallì, vista la mancanza di fondi.
Anche dopo la morte di Cromwell, avvenuta nel 1658, le opportunità per Carlo di riconquistare la corona rimasero scarse. Infatti ora al potere sedeva Richard Cromwell, figlio di Oliver, nuovo lord protettore. Tuttavia Richard non possedeva né l'ambizione né la crudeltà necessarie per tenere insieme il governo. Nonostante i maggiori paesi d'Europa avessero riconosciuto la sovranità di Richard, persa la fiducia del parlamento e dell'esercito rinnovato qualche anno prima, il figlio di Cromwell cadde nel 1659, assieme al governo repubblicano. Intanto il governatore della Scozia, George Monck, capì che la situazione andava degenerando rapidamente e che si sarebbe arrivati ad una situazione di anarchia. Così radunò l'esercito e marciò su un'agitata Londra. Giunto nella capitale, Monck sciolse il "parlamento lungo", rinnovandone le componenti e riformandolo, il 25 aprile 1660. Il nuovo parlamento esortò il ritorno del legittimo sovrano. Londra era pronta ad accogliere il suo re. Ben presto Carlo emanò la dichiarazione di Breda, con la quale accettava di divenire re e garantiva un «perdono libero e generale» a qualunque vecchio nemico del futuro re e di suo padre, che lo riconoscesse come proprio legittimo sovrano, fatta eccezione per alcuni dei regicidi. Si impegnò infatti a firmare l'Act of Indemnity and Oblivion con il quale escludeva dal perdono solamente cinquanta famiglie particolarmente coinvolte. Promise anche il mantenimento di un parlamento libero, che si ergesse come rappresentante del popolo e la garanzia di tolleranza religiosa. Il parlamento decise di accettare le condizioni di Carlo e di farlo rientrare in patria. Il sovrano ricevette queste notizie a Breda l'8 maggio 1660. Anche in Irlanda Carlo era già riconosciuto come legittimo sovrano.
Carlo partì sull'ammiraglia di quella che era la sua nuova flotta e che fu chiamata in suo onore Royal Charles e giunse a Dover il 25 maggio 1660; arrivò a Londra il 29 dello stesso mese, giorno del suo trentesimo compleanno. In breve tempo furono condannati a morte i regicidi, undici in tutto.
Il sovrano rinunciò a molti dei retaggi feudali di cui aveva goduto il padre e ricevette dal parlamento una cifra simbolica di denaro. Tuttavia la maggior parte delle volte la cifra stanziata non bastava e così il re ebbe la possibilità di attingere dalle casse del tesoro di Stato e di fruire di alcune tasse. Durante la seconda metà degli anni sessanta il clima di gioia portato dal nuovo periodo di tranquillità e pace all'interno del paese si ruppe, almeno a corte: morirono infatti in questi anni Enrico, il fratello minore di Carlo, da poco duca di Gloucester e la sorella Maria Enrichetta, entrambi colpiti dal vaiolo. Nello stesso periodo la cattolica Anna Hyde, figlia del lord cancelliere Edward Hyde ammise di essere incinta e di essere segretamente sposata con il fratello del re, Giacomo. Edward Hyde, che non sapeva nulla di tutto ciò, venne investito del titolo di conte di Clarendon e la sua influenza nella politica del Paese accrebbe notevolmente.
Il parlamento creatosi dopo la dichiarazione di Breda venne sciolto nel dicembre del 1660; fu sostituito, poco dopo l'incoronazione di Carlo II avvenuta come tradizione nell'abbazia di Westminster (23 aprile 1661), da un nuovo parlamento, il Cavalier Parliament, caratterizzato da un forte sentimento anglicano e realista, che rimase in carica per diciassette anni. In quel periodo vennero attuate alcune tra le maggiori riforme del regno di Carlo II, come l'obbligatorietà di adozione del libro della preghiera comune (Book of Common Prayer).
Il 1665 fu un anno funesto per Carlo e per l'intera città di Londra: nella capitale scoppiò la peste, ricordata come la Grande peste di Londra. In settembre il totale delle persone colpite e uccise dalla peste giunse ad una vetta di settemila vittime la settimana. Carlo, con la famiglia e la corte, si era già ritirato in giugno nella città di Salisbury. Il parlamento venne spostato ad Oxford. Nonostante gli sforzi per contenere e frenare la malattia, la peste continuò ad infuriare.
Il 2 settembre 1666 iniziò quello che venne ricordato come il grande incendio di Londra, che devastò gran parte della città, ma nondimeno pose fine al diffondersi della malattia. Il fuoco bruciò almeno 13.200 case e 87 chiese, inclusa la cattedrale di St. Paul. Il popolo londinese diede la colpa per il fatto ad alcuni presunti cospiratori cattolici romani, in realtà mai esistiti. In seguito all'incendio, Carlo affidò la ricostruzione della città all'architetto Christopher Wren.
Il 21 maggio 1662 Carlo aveva sposato nella cattedrale di San Tommaso Becket della città di Portsmouth, Caterina di Braganza, principessa portoghese figlia del re Giovanni IV del Portogallo, che gli portò in dote l'importante centro portuale di Tangeri e alcune isole indiane non distanti da Bombay. Nello stesso periodo, con una mossa che fece temporaneamente crollare la sua consolidata popolarità, Carlo cedette al cugino Luigi XIV di Francia l'importantissima e strategica città marittima di Dunkerque, in Francia. La somma pagata da Luigi, 375.000 sterline, servì a riempire le casse e a risolvere alcuni problemi finanziari.
Nel 1663, come riconoscimento per il sostegno ricevuto da alcune famiglie aristocratiche durante la sua ascesa al trono, Carlo affidò le terre della Carolina, nell'America Settentrionale, ad un gruppo di nove nobiluomini, che presero il nome di Lords Proprietors ("lord proprietari"). Tra di loro figuravano il generale George Monck e il figlio di Edward Hyde, Henry.
Con l'approvazione dell'"atto di navigazione" del 1651, l'Inghilterra andava a ledere gli interessi commerciali e coloniali della Repubblica delle Sette Province Unite. Si era consumata così la prima guerra anglo-olandese (1652-1654) poi sfociata nella seconda guerra anglo-olandese (1665-1667). Il conflitto ebbe inizio a causa dei tentativi della flotta inglese di strappare i possedimenti olandesi in Africa e nell'America del Nord. Gli inglesi ebbero inizialmente grandi successi: conquistarono la cittadella fortificata di New Amsterdam (poi ribattezzata New York in onore del fratello del re, Giacomo duca di York) e ottennero una vittoria nella battaglia di Lowestoft. Ma nel 1667, con la battaglia di Medway, gli olandesi, risalendo il fiume Tamigi, intercettarono e colarono a picco l'intera flotta inglese, che sostava ignara nelle acque del fiume. Venne risparmiata solo la nave ammiraglia, portata come trofeo della vittoria nella città di Amsterdam. La seconda guerra ebbe termine con la firma del trattato di Breda.
Come risultato della guerra, il re cacciò Edward Hyde, accusandolo di essere il fautore di una così mal riuscita conclusione dei conflitti. Con un'accusa di alto tradimento, lord Clarendon fuggì in Francia. Il potere passò così nelle mani di un gruppo di cinque statisti, conosciuto con il nome di Cabal. A farne parte: Clifford, Arlington, Buckingham, Ashley (in seguito conte di Shaftesbury) e Lauderdale. Questo gruppo però spesso non agì unito negli interessi del paese, ma arrivò persino a dividersi in due fazioni, l'una facente capo ad Arlington, che ebbe spesso la meglio, l'altra a Buckingham.
Nel 1668, l'Inghilterra stipulò un'alleanza con la Svezia e con il suo vecchio nemico, i Paesi Bassi, per cercare di frenare la campagna di aggressiva espansione adottata da Luigi XIV nella guerra di devoluzione. Luigi firmò un accordo con la nuova Triplice alleanza, ma continuò a mantenere intenzioni aggressive nei confronti dei Paesi Bassi. Tuttavia, nel 1670, cercando di risolvere i suoi ingenti problemi finanziari, Carlo II decise di rinunciare all'alleanza con svedesi e olandesi e firmò il trattato di Dover, patto segreto fra Inghilterra e Francia. Luigi XIV si impegnava a versare la somma di 160.000 sterline ogni anno, Carlo II ad inviare supporti militari a Luigi nelle sue guerre europee e a convertire il suo paese al cattolicesimo romano, non appena si fosse presentata l'occasione. Luigi gli offrì seimila soldati per soffocare nel sangue chiunque si fosse opposto alla conversione. Rimangono tutt'oggi poco chiare le vere intenzioni di Carlo di volersi convertire in quel momento alla fede cattolica.Carlo II decise di accordare, data la notevole grandezza che il suo impero andava acquistando, ad una nuova compagnia commerciale il controllo dell'India. Questa, la Compagnia britannica delle Indie orientali, aveva la possibilità, su incarico reale, di battere moneta, di gestire autonomamente le forze dell'esercito per attacchi e difese, di dichiarare la guerra, di stipulare la pace e di esercitare la giustizia. Nel 1668 decise di far fruttare anche i territori che aveva ricevuto con la dote della moglie: le isole vicino a Bombay furono affittate per una somma nominale di dieci pezzi d'oro, mentre la città di Tangeri, diventata ingestibile per gli alti costi che comportava la sua gestione, venne infine abbandonata nel 1684. Nel 1670 il re concesse anche la fondazione della Hudson's Bay Company, che divenne la società più importante e produttiva di tutto il Canada.
Inizialmente favorevole alla linea politica del sovrano, all'inizio degli anni settanta il parlamento cominciò ad osteggiare le decisioni prese da Carlo. Nel 1672 il re emanò la Royal Declaration of Indulgence, con la quale permetteva la libertà di culto ai cattolici e poneva fine all'atteggiamento anti-cattolico della Corte. Nello stesso anno diede inoltre pieno appoggio alla Francia cattolica del cugino Luigi XIV e diede inizio alla terza guerra anglo-olandese.Il Cavalier Parliament si oppose con decisione alla "dichiarazione di indulgenza" promossa da Carlo, affermando che il re non poteva modificare le leggi a suo piacimento senza la consultazione del parlamento. Carlo revocò la dichiarazione e fu costretto a sottoscrivere il Test Act, che imponeva diverse inabilità civili ai cattolici: per occupare una carica pubblica, per esempio, era necessario appartenere alla religione di Stato, l'anglicanesimo e ricevere dalla Chiesa d'Inghilterra la comunione. Alcuni degli insegnamenti della Chiesa cattolica furono bollati come superstiziosi e tendenti all'idolatria. Clifford, uno dei membri del nuovo gruppo governativo, che si era convertito al cattolicesimo, preferì porre le sue dimissioni piuttosto che giurare; morì poco tempo dopo.
Nel 1674 l'Inghilterra non aveva tratto alcun profitto dalla guerra contro le Sette Province Unite e il parlamento rifiutò di concedere al sovrano ulteriori finanziamenti. La flotta inglese era stata ripetutamente sconfitta da quella olandese e i francesi avevano iniziato trattative di pace. Carlo dovette firmare a sua volta la pace con il trattato di Westminster; il potere del gabinetto della Cabal andò calando sempre più e a guadagnarne fu soprattutto il sostituto di Clifford, Thomas Osborne, I duca di Leeds.
La moglie di Carlo, Caterina, non riusciva a dargli un erede: ben quattro gravidanze furono fallimentari. L'erede di Carlo più probabile divenne perciò suo fratello, il cattolico Giacomo, duca di York, uno dei membri più impopolari della famiglia reale. Per rassicurare Parlamento e popolo, Carlo diede la sua approvazione affinché la figlia di Giacomo, Maria, sposasse il protestante Guglielmo d'Orange, statolder d'Olanda, in modo da assicurare a Giacomo un erede non di fede cattolica, visto anche che un suo probabile figlio maschio (Giacomo Francesco Edoardo che nacque poi nel 1688) sarebbe stato educato secondo la fede cattolica.
Nel 1678, il sacerdote anglicano Titus Oates, che era stato gesuita, parlò pubblicamente di un complotto papale, il "complotto papista" (Popish Plot), che mirava, con la complicità della regina, ad eliminare fisicamente il re.
La congiura avrebbe avuto lo scopo di assassinare il re d'Inghilterra Carlo II Stuart, per poi sostituirlo sul trono con il suo fratello Giacomo, allora duca di York, dichiaratamente cattolico.
Oates giurò diverse volte sulla Bibbia, davanti a dei giudici, di dire il vero. Carlo, scettico, ordinò al suo ministro Osborne, lord Danby, di investigare sulla veridicità del complotto; il parlamento invece credette seriamente alle parole di Oates. Dopo una rapida inchiesta, furono processati e condannati a morte numerosi cattolici innocenti: il complotto papista in realtà non esisteva, ma era una menzogna inventata probabilmente da Oates, noto per la sua meschinità e per la sua inaffidabilità, oppure da qualcuno di più potente alle sue spalle, per confermare l'ostilità già dilagante nel regno verso il cattolicesimo, che con questo episodio raggiunse il vertice della crudeltà. Le accuse di William Scroggs, lord Chief of Justice nel 1678, portarono alla morte di numerosi prigionieri politici con motivazioni poi rivelatesi fasulle. Il clima di anticattolicesimo portò ad imputare la morte di sir Edmondbury Berry Godfrey, giudice di pace, alla fazione cattolica e a credere che l'incendio di Londra fosse stato appiccato dai papisti.
Sempre nel 1678, lord Danby venne accusato dal parlamento di alto tradimento, per questioni relative all'alleanza con il cattolico regno di Francia. Carlo, per salvare il suo ministro prediletto, nel gennaio del 1679 sciolse il Cavalier Parliament. Il nuovo parlamento, incontrato a maggio, fu fin dall'inizio ostile sia al sovrano che a lord Danby, al quale venne rinnovata l'accusa di tradimento da parte della Camera dei Lord e che fu poi rinchiuso nella Torre di Londra dove rimase per cinque anni.
Un'altra tempesta politica che Carlo dovette affrontare fu la disputa sorta attorno alla successione al trono. Una parte del parlamento non aveva intenzione di accettare come re d'Inghilterra Giacomo, il fratello minore cattolico del re. Così ben presto venne redatto l'Exclusion Bill, con il quale si vietava l'accesso alla linea di successione del duca di York e si faceva cadere la scelta su il più anziano dei figli illegittimi di Carlo, il protestante duca di Monmouth. Coloro che furono d'accordo con la ratificazione del Bill presero da allora il nome di Whig, i progressisti, mentre coloro che non erano concordi presero il nome di Tory, i realisti conservatori.
Nell'estate del 1679 Carlo, temendo che l'Exclusion Bill potesse essere approvato da una maggioranza, decise di sciogliere, per la seconda volta in un anno, il parlamento. Il re riunì un nuovo parlamento, con la speranza di avere un maggiore controllo su di esso e che i suoi membri fossero concordi con lui nelle principali questioni politiche; ma non fu così, il parlamento sembrava voler approvare ancora una volta il Bill e Carlo lo sciolse. Nel marzo 1681 venne ricostituito il parlamento ad Oxford ma, dopo pochi giorni, Carlo decise di scioglierlo un'altra volta. Durante gli anni ottanta comunque i sostenitori della legge di esclusione andarono scomparendo e la lealtà del popolo verso il suo re era sempre maggiore. Per il resto del suo periodo di regno, Carlo dominò da monarca assoluto.
La forte opposizione di Carlo II verso l'Exclusion Bill irritò molto i protestanti: alcuni di loro meditarono una congiura, che prese il nome di Rye House Plot, per assassinare il re e suo fratello ed erede al trono Giacomo, duca di York. Il piano era semplice, e consisteva nell'uccidere Carlo e Giacomo appena fossero rientrati da una cavalcata fuori Londra. Ma un incendio distrusse gli alloggi del sovrano che fece anticipatamente ritorno a corte, cogliendo di sorpresa i congiurati. Tra di essi, tutti nomi importanti nella società dell'epoca, alcuni finirono giustiziati, altri rinchiusi nella Torre di Londra. Implicato nella congiura fu scoperto anche James Crofts, che venne mandato in esilio in Olanda. Intanto Titus Oates venne imprigionato per diffamazione.
La mattina del 2 febbraio 1685 un ictus colpì il sovrano. Si spense quattro giorni più tardi presso il palazzo di Whitehall all'età di 54 anni. Sul letto di morte, Carlo si convertì al cattolicesimo romano. A prenderne il posto fu il fratello Giacomo, che governò con il nome di Giacomo II su Inghilterra e Irlanda, Giacomo VII sulla Scozia.
I conservatori del partito Tory videro il regno di Carlo come un periodo di buon governo monarchico, mentre il partito progressista Whig considerò la monarchia di Carlo II come un periodo di dispotismo. Oggi è possibile dare un giudizio favorevole al periodo di Carlo II, caratterizzato da una buona politica sia estera che interna, nonostante le numerose difficoltà causate dal precedente e confuso periodo repubblicano e dalla frequente mancanza di fondi statali. Del sovrano John Evelyn scrisse che era stato un monarca dalle grandi qualità ma anche dalle molteplici imperfezioni, cordiale e affabile, non desideroso di sangue, violenza e vendetta.
Come il padre Carlo I, protettore di grandi artisti tra i quali Antoon van Dyck, Carlo II fu un munifico patrono delle arti e delle scienze: aiutò la fondazione dell'Osservatorio reale di Greenwich e della Royal Society, importante gruppo scientifico i cui primi membri furono, tra gli altri, Robert Hooke, Robert Boyle e Isaac Newton. Tra gli artisti favoriti protetti da Carlo ci fu Christopher Wren, il celebre architetto che progettò gran parte degli edifici religiosi e pubblici costruiti subito dopo la devastazione causata dal Grande incendio di Londra. Wren progettò l'ospedale di Chelsea, che Carlo aveva destinato come pensione per i soldati veterani. Sovvenzionò e diede numerosi privilegi anche al ritrattista Peter Lely, che nominò baronetto e pittore ufficiale di corte, come lo era stato van Dyck. Inoltre Carlo, nel 1683, fu il primo sovrano inglese a permettere che a teatro i ruoli femminili fossero interpretati da donne e non da uomini travestiti, come accadeva sino ad allora.
James Crofts (1649–1685), creato duca di Monmouth (1663) in Inghilterra e duca di Buccleuch (1663) in Scozia. Antenato di Sara Ferguson. Lucy Walter ebbe un'altra figlia, Mary Crofts, nata in seguito a James, ma Carlo II non fu il padre.
Charlotte Jemima Henrietta Maria FitzRoy (1650–1684), che sposò il William Paston, II conte di YarmouthDa Catherine Pegge
Charles FitzCharles, I conte di Plymouth (1657–1680), conosciuto come "don Carlo" e creato conte di Plymouth (1675)
Catherine FitzCharles (nata nel 1658)Da Barbara Villiers Palmer (1641–1709), moglie di Roger Palmer, fu creata duchessa di Cleveland
lady Anne Palmer (Fitzroy) (1661–1722), sposò Thomas Lennard, I conte di Sussex
Charles FitzRoy (1662–1730) creato duca di Southampton (1675), divenne secondo duca di Cleveland (1709)
Henry Fitzroy (1663–1690), creato conte di Euston (1672), duca di Grafton (1675), antenato di Diana Spencer
George FitzRoy (1665–1716), creato conte di Northumberland (1674) e duca di Northumberland (1678)
James, Lord Beauclerk (1671–1680)Da Louise Renée de Penancoet de Kérouaille (1649–1734), creata duchessa di Portsmouth
Charles Lennox (1672–1723), creato duca di Richmond (1675) in Inghilterra e duca di Lennox (1675) in Scozia. Fu antenato di Diana SpencerDa Mary 'Moll'Davis (circa 1648-1708), cortigiana e attrice
Morendo, Carlo non lasciò una discendenza diretta, dal momento che sua moglie Caterina era sterile. Tuttavia il sovrano ebbe all'incirca dodici figli da sette diverse amanti; sei di essi nacquero dalla sua relazione con la sua amante Barbara Palmer, che fu insignita del ducato di Cleveland. Le altre sue amanti riconosciute furono Catherine Pegge, Louise de Kérouaille, duchessa di Portsmouth, Lucy Walter, Elizabeth Killigrew, Nell Gwyn e Moll Davis. La maggior parte dei figli illegittimi di Carlo ricevette contee o ducati; gli attuali duca di Buccleuch e Queensberry, duca di Richmond e Gordon, duca di Grafton e duca di St. Albans discendono tutti in linea maschile da Carlo II. Il popolo inglese si mostrava scontento di dover mantenere amanti e figli dei sovrani: di Carlo scrisse John Wilmot, celebre scrittore di satire, nonché suo amico:
Anche lady Diana Spencer discendeva da due dei figli di Carlo, Henry FitzRoy, primo duca di Grafton e da Charles Lennox. William, duca di Cambridge, figlio di Carlo e Diana e secondo in successione al trono, sarebbe il primo sovrano d'Inghilterra a discendere da Carlo II.
James Crofts, il primo e il più influente dei figli illegittimi di Carlo, organizzò una rivolta armata contro lo zio, Giacomo II. Egli sperava di impossessarsi del trono ma dopo il 6 luglio 1685, data in cui subì una pesante sconfitta, venne catturato, processato e condannato alla pena capitale.
Carlo Secondo, per grazia divina, re d'Inghilterra, Scozia, Francia e Irlanda, difensore della Fede, etc.Charles the Second, by the Grace of God, King of England, Scotland, France and Ireland, Defender of the Faith, etc.Il titolo di Re di Francia era solo nominale e non riguardava i territori controllati effettivamente dalla corona britannica sul suolo francese. Il titolo fu utilizzato la prima volta dal re d'Inghilterra Edoardo III.
(EN) George Bellew, Britain's Kings and Queens, Londra, Marlboro Books, 1974, ISBN 0-85372-450-4.
(EN) Antonia Fraser, King Charles II, Londra, Weidenfeld and Nicolson, 1979, ISBN 0-297-77571-5.
(EN) David Hillam, Kings, Queens, Bones and Bastards: Who's who in the English Monarchy from Egbert to Elizabeth II, Gloucestershire, Sutton, 1998, ISBN 0-7509-2340-7.
(EN) Ronald Hutton, Charles II: King of England, Scotland, and Ireland, Oxford, Clarendon Press, 1989.ISBN 0-19-822911-9.
 Mark Kishlansky, L'età degli Stuart, Bologna, il Mulino, 1999, ISBN 88-15-07216-0.
(EN) John Miller, Restoration England: the reign of Charles II, Londra, Longman, 1985, ISBN 0-582-35396-3.
 Kenneth O. Morgan, Storia dell'Inghilterra, Milano, Bompiani, 1993, ISBN 88-452-4639-6.
 George Macaulay Trevelyan, L'Inghilterra sotto gli Stuart, Milano, Garzanti, 1978.
 George Macaulay Trevelyan, Storia d'Inghilterra, Milano, Garzanti, 1986, ISBN 88-11-47287-3.
 Basil Willey, La cultura inglese del Seicento e del Settecento, Bologna, Il Mulino, 1982, ISBN 88-15-22093-3.
(EN) History of the Monarchy. The Stuarts. Charles (r. 1660-85), su Official web site of the British Monarchy, 2005. URL consultato il 7 marzo 2008.
Cresciuto nella Lazio, gioca in prima squadra a partire dal 1922-1923. Con i biancocelesti disputa complessivamente sette campionati, totalizzando nelle sei stagioni in massima serie 53 presenze e 2 reti.

Carmelo Di Bella (Catania, 30 gennaio 1921 – Palermo, 9 settembre 1992) è stato un allenatore di calcio e calciatore italiano, di ruolo mezzala.
La sua carriera è legata principalmente a due società, il Catania (di cui detiene il primato di presenze in panchina) e il Palermo: con la prima ha esordito come calciatore e ha vissuto le sue migliori stagioni da allenatore; con la seconda ha giocato in Serie A e ha ottenuto una promozione da tecnico.
Dopo l'esperienza di allenatore con l'Akragas, Di Bella tentò di avviare un'attività commerciale a Palermo prima e a Catania poi. A causa delle ristrettezze economiche determinate dalla malattia della madre e da un periodo non particolarmente florido, quando entrò nello staff tecnico del Catania accettò uno stipendio di 30.000 lire al mese. La prima stagione a Palermo, dieci anni dopo, avrebbe guadagnato intorno ai 20 milioni al mese.
Spinse per avere al Catania Alvaro Biagini, a cui rimase così legato da fargli da testimone di nozze.
Durante le partite, Carmelo Di Bella teneva sempre una sigaretta in bocca: era un accanito fumatore e si racconta che fosse molto bravo nel creare gli anelli di fumo. Dopo essersi allontanato dal calcio, Di Bella si ritirò a Palermo e lì morì nel 1992.
Il figlio, chiamato anche lui Carmelo ha rilevato insieme a una cordata di imprenditori il Mazara nel 1999.
A lui è dedicato il premio per il miglior allenatore assegnato annualmente dall'USSI, istituito nel 1999.
Era una buona mezzala, che giocava soprattutto a sinistra. In ogni caso, riuscì ad adattarsi a tutte le posizioni della linea d'attacco. Il Littoriale lo presentava dopo una partita di Serie C come un giocatore di quantità con sprazzi di qualità, con grande resistenza e buon dribbling, anche se con la propensione a tenere troppo il pallone.
Era molto abile nel controllo di palla ed era appassionato di serpentine. Da giovane soleva eludere i difensori avversari con le sue giocate, tanto che gli furono promesse cinque lire d'argento per evitare che continuasse a dribblarli.
Il giornalista Gaetano Sconzo, che lo ribattezzò Sette polmoni, disse di lui: «Aveva grande grinta, ispirava adeguatamente il gioco, non aveva paura di nessuno».
Da allenatore, nei primi tempi si distinse per l'abilità nella gestione dello spogliatoio e per la praticità. Il presidente del Catania, Arturo Michisanti, lo promosse primo allenatore in un momento in cui la squadra era confusa e divisa, nonostante la qualità dell'organico in cui erano presenti due ex nazionali come Riccardo Carapellese ed Ettore Ricagni. A fine stagione, Di Bella riuscì a ottenere un discreto piazzamento in classifica con una squadra che rischiava la retrocessione in Serie C.
La sua bravura consisteva nel comprendere i problemi dei suoi giocatori e nella disponibilità ad aiutarli, talvolta dando loro anche un aiuto economico nei periodi più difficili. Con i giocatori creava un rapporto molto forte: il portiere del Catania Antonio Seveso, quando lasciò la squadra in seguito ad una prestazione negativa, scrisse una lettera in cui confessò che lo considerava come un padre. D'altro canto, da molti era definito un «sergente di ferro» per la sua capacità di mantenere unito il gruppo e proprio per questo il commissario Ignazio Marcoccio e il dirigente Michele Giuffrida lo avevano confermato alla guida del Catania nel 1959. Apparentemente, aveva due volti: «focoso, entusiasta, sotto un'apparente freddezza», come lo descriveva Stampa Sera. La freddezza, tuttavia, spesso si tramutò in un silenzio che diventò anche un suo limite.
Di Bella curava anche la preparazione atletica e ne faceva uno degli aspetti più importanti del suo lavoro. Il più delle volte le sue squadre disputavano il girone di andata del campionato con prestazioni migliori rispetto al girone di ritorno, proprio per il grande dispendio di energie che richiedeva il gioco del tecnico catanese: velocità e prestanza fisica erano necessarie per le squadre giovani e con pochi nomi di alto livello che aveva a disposizione. Tuttavia, Antonino Cantone raccontò che, in un secondo momento, proprio la preparazione atletica fu messa da parte da Di Bella, che preferiva dare subito il pallone dopo il riscaldamento senza preparare adeguatamente la squadra. Per ammissione di Di Bella, non potendo disporre di undici che potessero competere in tecnica con le squadre più forti della Serie A, doveva mettere in campo uomini che si distinguessero per tenacia e intelligenza tattica.
Dal punto di vista tattico, le sue squadre dovevano giocare all'attacco. Malgrado a volte fosse costretto ad adottare il catenaccio, preferiva giocare sullo slancio, sulla velocità e sulla resistenza, come notò Vittorio Pozzo. Giulio Cappelli definì il Catania 1960-1961, la prima formazione che Di Bella allenò in A, «una squadra intelligente, dalla manovra agile e scarna». Anche il gioco del suo primo Palermo era descritto come «scarno ed efficace».
Cresciuto nelle giovanili dell'A.F.C. Catania, giunse in prima squadra nel 1938-1939 a diciott'anni. L'allenatore Giovanni Degni lo schierò all'ultima giornata e lui contribuì con l'ultima rete alla vittoria per 4-0 a Reggio Calabria contro la Dominante; giocò anche una gara del girone finale, al termine del quale il Catania fu promosso in Serie B. In serie cadetta esordì il 4 febbraio 1940, nella partita Catania-Siena (1-1); da quel momento prese il posto di Giulio Rossi, e assieme al giovane compagno di squadra Armando Perrone fu tra i protagonisti del pareggio per 3-3 a Molinella. Tornato in Serie C, Di Bella giocò la prima stagione da titolare. Le cronache de Il Littoriale lo presentavano come un «asso lanciato», la mezzala si guadagnò grande attenzione per le partite contro il Trani e il Taranto, al quale segnò una doppietta.
Il suo passaggio al Palermo-Juventina arrivò inatteso. Vinta la Serie C, la squadra del capoluogo non riuscì a concludere il campionato seguente perché estromessa a causa dell'imminente sbarco in Sicilia degli americani; chiuse così la sua seconda stagione in B con 10 presenze.
Durante la seconda guerra mondiale, continuò a giocare con il Palermo, che intanto aveva ripreso la sua denominazione originale. I rosanero vinsero il campionato siciliano e poi parteciparono al girone misto Serie A/B del 1945-1946. Esordì nella massima serie il 21 ottobre 1945 in Palermo-Bari (0-2) e collezionò 17 presenze segnando 4 reti. L'anno successivo, nella serie cadetta, il catanese si confermò tra i titolari, con 28 presenze all'attivo. Nel 1947-1948 scese in campo in 30 partite di campionato segnando 3 gol e conquistò la promozione in Serie A, in cui ebbe poco spazio (9 presenze ed un goal in Padova Palermo 3-3 della penultima giornata)
Decise così di ripartire dalle serie minori; venne ingaggiato dall'Igea Virtus, la squadra di Barcellona Pozzo di Gotto che disputava la Serie C. Al primo anno con gli igeani retrocesse in Promozione, ma la squadra fu ripescata. A quel punto la dirigenza propose a Di Bella, ventinovenne, di vestire anche i panni dell'allenatore: la mezzala catanese accettò, pur non lasciando il suo ruolo di giocatore. Nel secondo anno a Barcellona chiuse al diciassettesimo posto il campionato di Serie C, quindi l'Igea Virtus retrocesse direttamente.
Di Bella passò allora al Marsala, con cui retrocesse ancora una volta dalla Serie C. Quando la dirigenza della neonata Akragas lo chiamò nel 1952, Di Bella accettò anche se dovette scendere di tre categorie. In Prima Divisione, il neo allenatore continuò a giocare da mezzala, ma ebbe qualche difficoltà causata dai risultati negativi. Dopo una sconfitta casalinga per 0-3 contro il Modica, la dirigenza era pronta ad esonerarlo, ma fu difeso e confermato dai dirigenti Francesco Alaimo e Gaspare Gallo. Vincendo per 3-1 a San Cataldo, con un suo gol, la squadra venne riconosciuta come la rivale principale del Palermo B per la vetta del girone; il risultato finale fu un secondo posto, proprio alle spalle delle riserve rosanero. Per l'ammissione in Promozione, si dovette disputare uno spareggio contro l'Alcamo, concluso con la sconfitta per 3-1; tuttavia, entrambe furono ammesse nel massimo campionato regionale. Confermato alla guida dell'Akragas, Di Bella condusse la squadra al secondo posto in Promozione, a tre punti dalla capolista Bagheria.
Lasciato l'Akragas, si sedette sulla panchina della Juventina Gela e della Termitana. Nel 1957-1958 il presidente del Catania Agatino Pesce gli offrì un ingaggio per allenare le giovanili; gli assegnarono la squadra ragazzi.
L'anno successivo la prima squadra catanese rischiava la retrocessione, così il nuovo presidente Arturo Michisanti promosse il trentasettenne tecnico delle giovanili al posto dell'allenatore jugoslavo Blagoje Marjanović. L'incarico, che Di Bella accettò dopo lunghe riflessioni spinto dal dirigente Armando Carbone, avrebbe dovuto durare fino a fine stagione, ma dopo sei giornate gli fu affiancato il direttore tecnico Felice Borel, che in realtà prese il suo posto. Quattro partite dopo, tuttavia, il cassiere Salvatore Maugeri fu incaricato di licenziare Borel e di affidare nuovamente la squadra interamente a Di Bella. Maugeri lo accompagnò nello spogliatoio e comunicò alla squadra il suo rientro: i giocatori furono contenti e si complimentarono chiamandolo per nome, ma l'allenatore li frenò dicendo: «Da oggi per voi sono il mister Di Bella». Nelle ultime dodici gare, i risultati sancirono la salvezza del Catania.
La squadra venne intanto affidata al commissario straordinario Ignazio Marcoccio che, d'accordo con il dirigente Michele Giuffrida e spinto dal fratello Umberto, medico sociale ed ex giocatore, confermò Carmelo Di Bella sulla panchina rossazzurra, anche a causa delle ristrettezze economiche in cui versava la società.
Dopo un inizio da medio-alta classifica, nella prima parte del girone di ritorno il Catania rimase stabilmente al terzo posto. Le dichiarazioni ottimistiche dell'allenatore dopo la terzultima giornata («la promozione difficilmente dovrebbe sfuggirci») si scontrarono con un'incertezza che durò fino all'ultimo turno: malgrado la sconfitta per 4-2 a Brescia, la Triestina, diretta concorrente, non riuscì a vincere contro il Parma e il Catania tornò in Serie A. A giugno, la squadra prese parte alla Coppa delle Alpi, contribuendo alla vittoria dell'Italia in questo torneo grazie alla doppia vittoria sui tedeschi del Friburgo.
Nella stagione 1960-1961 il Catania, neopromosso in Serie A, si affidò alla squadra della promozione. Malgrado Di Bella puntasse ad allestire una formazione per andare oltre la salvezza, al calciomercato perse tutte le prime scelte e alla fine rimase deluso del risultato. Tuttavia, per tutto il girone d'andata l'undici siciliano lottò per il secondo posto, giocandosi anche il titolo di campione d'inverno contro l'Inter, ma perdendo per 5-0. La gara di ritorno, proprio contro i milanesi, divenne una sorta di rivincita, anche a causa di alcune dichiarazioni polemiche attribuite a Helenio Herrera. I due allenatori, ciò nonostante, si abbracciarono appena entrati in campo, prima che la partita finisse 2-0 per i «postelegrafonici» al Cibali e impedisse ai nerazzurri di potersi giocare lo scudetto nella partita di recupero contro la Juventus. Il Catania si classificò all'ottavo posto con 36 punti, miglior risultato di sempre della società.
A fine stagione, il presidente del Napoli Achille Lauro lo contattò perché intendeva riportare la sua squadra in Serie A. Di Bella gli chiese direttamente 48 milioni di lire d'ingaggio e Lauro non lo prese in quanto la cifra era troppo alta. Cercato anche dalla Juventus, l'incontro con Gianni Agnelli non andò come sperato per la presenza di Omar Sívori, che teneva i piedi sul tavolo mentre i due discutevano: una mancanza di rispetto di cui il siciliano si lamentò con l'avvocato e per cui la trattativa si concluse senza successo.
Durante le stagioni successive, il Catania non ritornò più ai livelli toccati nel 1960-1961. Riuscì comunque a mantenere la categoria: il 1961-1962 e il 1962-1963 furono le stagioni più difficili, conclusesi rispettivamente all'11º e al 14º posto della classifica. Nel 1961-1962 il girone d'andata fu positivo, mentre il ritorno si concluse in fase calante. Nel 1962-1963 Di Bella dovette abbassarsi l'ingaggio; la squadra si ritrovò seconda dopo le prime giornate, ma la soddisfazione più grande fu la vittoria per 1-0 in casa della Juventus. La salvezza arrivò comunque con il successo in casa contro il Milan, che avrebbe vinto la Coppa dei Campioni pochi giorni dopo.
Il rilancio avvenne nelle due stagioni successive, che si conclusero con la conquista dell'ottavo posto. Nel 1963-1964 il campionato fu abbastanza equilibrato e per la prima volta andò meglio il girone di ritorno che quello d'andata. Di Bella dovette assentarsi per un intervento chirurgico e fu sostituito dal secondo Luigi Valsecchi per alcune giornate. Il Catania fu anche finalista in Coppa delle Alpi, persa per 2-0 contro il Genoa. Nel 1964-1965 gli etnei conquistarono il primo posto alla quarta giornata, poi ebbero un calo mantenendo comunque una posizione di classifica piuttosto buona.
Nella stagione 1965-1966 Di Bella decise di rimanere malgrado qualche esitazione. Il Catania perse le prime cinque partite di campionato, rendendo ardua la rincorsa alla salvezza. Le cessioni di Danova e Cinesinho, non sostituiti da giocatori di pari livello, avevano snaturato il gioco dell'undici rossazzurro. Il 10 gennaio 1966 Di Bella presentò le proprie dimissioni in seguito a un'incomprensione con la stampa: un fotografo lo aveva ritratto accanto ad una valigia sul campo di gioco, si dava per certa la notizia del suo prossimo licenziamento e il tecnico si era risentito. Le dimissioni furono rifiutate, ma l'allenatore rimase nominalmente solo per consentire al secondo Luigi Valsecchi di dirigere la squadra. La salvezza, comunque, non fu raggiunta e la società etnea tornò in Serie B.
La carriera di Di Bella proseguì quindi con il Catanzaro, reduce dalla finale di Coppa Italia con Dino Ballacci in panchina. Dopo un avvio con sette vittorie nelle prime dodici giornate, la squadra rallentò e ne vinse altre sette nelle restanti ventisei: alla fine il Catanzaro si classificò terzo con nove punti di ritardo dalla seconda classificata, il promosso Varese.
Nel 1967-1968 passò al Palermo, con cui rimase per quattro stagioni: all'esordio vinse la Serie B e il Seminatore d'Oro. Nei due anni seguenti Di Bella guidò i palermitani in Serie A, conquistando un 11º posto nel 1968-1969 (frutto di 30 punti e 11 pareggi) e retrocedendo nella stagione successiva dopo il 15º posto; la retrocessione si decise alla terz'ultima giornata, dopo il pareggio contro la Roma. In quel campionato la squadra batté il Cagliari che avrebbe poi vinto lo scudetto.
Nel 1970-1971, Di Bella si dimise dopo la sconfitta contro la Reggina per 1-0, venendo sostituito dal suo secondo Benigno De Grandi. La squadra chiuse il campionato al 13º posto con De Grandi confermato alla guida; tra i successi più importanti, ci fu la doppia vittoria contro la Sampdoria e il 5-1 all'Atalanta.
Di Bella ritornò a Catania nell'ottobre del 1971, dopo l'esonero di Luigi Valsecchi e Salvador Calvanese, chiamato dal commissario unico Angelo Massimino. La squadra veniva da una retrocessione dalla Serie A e raggiunse l'ottavo posto in campionato, macchiato tuttavia da due partite concluse anzitempo per scontri causati dai tifosi. Fallì così l'obiettivo del ritorno immediato nella massima serie, secondo Aquilino Bonfanti, il centravanti della squadra, proprio per la scelta di Di Bella come allenatore.
Al secondo anno con i rossazzurri, malgrado i problemi economici della dirigenza, si riuscì ad allestire «una squadra dignitosa», che conseguì il quinto posto non riuscendo a guadagnare la promozione. Nel frattempo società fu rilevata da Salvatore Coco e Salvatore Costa e la campagna acquisti affidata direttamente a Di Bella, con cui collaborò il segretario Giovanni Mineo. Alla vigilia del ritiro a Valdagno, comunque, l'allenatore presentò le proprie dimissioni, non convinto dalla qualità della rosa: la dirigenza acconsentì senza opposizioni, e il Catania alla fine della stagione retrocesse in Serie C.
Chiuse l'annata 1973-1974 al Catanzaro, subentrando a Gianni Seghedoni dalla 16ª giornata e chiudendo il campionato al 14º posto.
Nel 1974-1975 e 1975-1976 la Reggiana gli affidò la squadra. Nel 1975 subentrò a Tito Corsi e conquistò la salvezza dopo lo spareggio del 26 maggio 1975 a Milano contro l'Alessandria. Nella seconda stagione venne esonerato, gli subentrò Bruno Giorgi e la squadra retrocesse in Serie C.
Massimino, tornato alla guida del Catania, lo richiamò nell'estate del 1976. Il presidente gli chiese di risollevare la squadra, salvatasi nelle ultime giornate della stagione precedente, ma non riuscì a consegnargli una rosa abbastanza competitiva. Nonostante ciò, a tre giornate dalla fine della stagione la formazione etnea era lontana dalla zona retrocessione. Tuttavia, arrivarono solo sconfitte e contemporaneamente vinsero le dirette concorrenti: così i rossazzurri furono condannati alla discesa in C. Oltre trent'anni dopo, Giovanni Bertini avrebbe ammesso che due giocatori si vendettero le ultime tre partite.
L'ultima apparizione in panchina risale alla stagione 1980-1981: subentrato alla 28ª giornata, condusse il Palermo alla salvezza in Serie B. Precedentemente i rosanero erano stati allenati da Fernando Veneranda e per una gara dal viceallenatore Vincenzo Urbani. Nel 1985-1986 fu in procinto di tornare al Catania come direttore generale, ma fu in disaccordo con Massimino sulla scelta di Gennaro Rambone come allenatore e quindi non firmò mai il contratto.
Carmelo Gennaro; Luigi Prestinenza, Dal fondo un traversone, Acireale, Roma, Bonanno edizioni, 2003.
 Maurizio Giordano; Raffaello Brullo, Catania rossazzurra, Catania, Almaeditore, 2004, ISBN 88-88683-06-2.
 Alessandro Russo, Angelo Massimino. Una vita per (il) Catania, Empoli, GEO Edizioni, 2007,  p. 150.
 Giuseppe Bagnati; Vito Maggio; Vincenzo Prestigiacomo, Il Palermo racconta: storie, confessioni e leggende rosanero, Palermo, Grafill, giugno 2004,  p. 253, ISBN 88-8207-144-8.
 Antonio Buemi; Carlo Fontanelli; Roberto Quartarone; Alessandro Russo; Filippo Solarino, Tutto il Catania minuto per minuto, Empoli, GEO Edizioni, 2010,  p. 468.
 Santino Mirabella, Quando il grigio divenne verde e viceversa, Viagrande, Algra, 2015,  p. 184, ISBN 978-88-98760-65-7.
(DE, EN, IT) Carmelo Di Bella (calciatore), su Transfermarkt, Transfermarkt GmbH & Co. KG. 
(DE, EN, IT) Carmelo Di Bella (allenatore), su Transfermarkt, Transfermarkt GmbH & Co. KG. 
 Dario Marchetti (a cura di), Carmelo Di Bella, su Enciclopediadelcalcio.it, 2011.

I Carolina Monarchs sono stati una squadra di hockey su ghiaccio dell'American Hockey League con sede nella città di Greensboro, nello Stato della Carolina del Nord. Nati nel 1995 e sciolti nel 1997, nel corso degli anni sono stati affiliati alla franchigia dei Florida Panthers.
Dopo essere stati affiliati per due anni ai Cincinnati Cyclones nella IHL, nel 1995 i Florida Panthers si accordarono per la prima volta con una franchigia della AHL, i Carolina Panthers. Dopo due stagioni deludenti senza alcuna qualificazione ai playoff, nella primavera del 1997 gli Hartford Whalers della NHL annunciarono il loro trasferimento al Greensboro Coliseum per le due stagioni successive con il nome di Carolina Hurricanes. In seguito allo spostamento i Monarchs si trasferirono a New Haven, dove assunsero il nome di Beast of New Haven.
Nel corso della loro storia i Carolina Monarchs sono stati affiliati alle seguenti franchigie della National Hockey League:

Le carrozze FS tipo TEE (Trans Europ Express) furono il risultato di uno studio commissionato nel 1967 dalle Ferrovie dello Stato (FS) alla FIAT - Sezione Materiale Ferroviario di Torino per sostituire sui treni Trans Europ Express affidati alle ferrovie italiane le automotrici TEE ALn 442/448 con convogli costituiti da locomotive e carrozze.
Le carrozze, ordinate nel 1969 e consegnate tra il 1971 e il 1973, vennero impiegate sulle relazioni TEE Lemano, Mediolanum e Ligure, ma non sul TEE Mont Cenis che venne soppresso il 30 settembre 1972.Nel 1970-71 le FS ordinarono un'ulteriore serie di carrozze denominate Gran Confort, analoghe alle TEE ma compatibili esclusivamente con il sistema di elettrificazione a 3 kV in corrente continua, che furono destinate ai treni Trans Europ Express in servizio interno sulla rete ferroviaria italiana.Nel 1984, con la trasformazione in InterCity del Mediolanum, ultimo Trans Europ Express in servizio internazionale espletato col materiale italiano, le carrozze TEE furono messe in composizione al TEE Adriatico in servizio interno tra Milano e Bari, col quale prestarono servizio fino al 1987.Le carrozze TEE furono infine trasformate in Gran Confort tra il 1990 e il 1994.
Alla nascita delle prime relazioni Trans Europ Express la maggior parte dei collegamenti previsti non era ancora completamente elettrificata e il servizio venne affidato a treni automotori Diesel espressamente costruiti dalle amministrazioni ferroviarie che avevano aderito al raggruppamento TEE.Le automotrici TEE ALn 442/448, messe in servizio dalle FS a partire dal 1957, dimostrarono però ben presto i loro limiti sulle rampe dei valichi del Brennero e del Sempione e già nel 1959 le Ferrovie Federali Svizzere (FFS), consapevoli di questo fatto, proposero alle Ferrovie dello Stato di unirsi a loro nell'acquisto degli elettrotreni TEE politensione RAe 1050 prodotti dalla Oerlikon, ma l'offerta non venne accolta. Tra le ragioni che spinsero le FS al rifiuto non fu estranea la considerazione che gli elettrotreni politensione potevano essere utilizzati immediatamente solo sul TEE Lemano (Milano Centrale-Geneve Cornavin), mentre sui restanti TEE italiani gravavano pesanti incognite legate al lento avanzamento del programma di conversione in corrente continua a 3 kV delle linee ancora elettrificate col sistema trifase e alla mancanza dell'elettrificazione su importanti parti della rete TEE francese.Negli anni seguenti, in vista della risoluzione dei suddetti problemi di elettrificazione, la sostituzione delle automotrici TEE venne ripresa in considerazione dalle FS con due proposte sviluppate dal proprio Servizio Materiale e Trazione che avevano come elemento comune la realizzazione di un convoglio a trazione elettrica che, al pari dell'elettrotreno svizzero, non richiedesse la sostituzione della motrice alle frontiere:
la prima proposta prevedeva l'allestimento di un treno di materiale leggero composto da due automotrici elettriche ALe 601 e da una rimorchiata Le 480 modificata per accogliere le apparecchiature di conversione della corrente monofase a 15 kV 16⅔ Hz e 25 kV 50 , la cucina e il bagagliaio. Il treno avrebbe avuto una capacità totale di 108 posti (54 su ogni ALe 601), una potenza continuativa di 1 600 kW e una velocità massima di 160 k.
la seconda proposta prevedeva la realizzazione di un treno di materiale ordinario composto da quattro carrozze trainate da una locomotiva quadritensione (corrente continua a 1,5 kV e 3 kV e corrente monofase a 15 kV 16⅔ Hz e 25 kV} 50 Hz) con potenza continuativa di 1 900 kW e velocità massima di 180 km/h, basata sulla meccanica della locomotiva Diesel D.443.La soluzione a materiale ordinario, che a parità di costi avrebbe offerto il 40% di posti in più, portò ad uno studio in cui vennero definiti, oltre alla locomotiva quadritensione, tre modelli di carrozze derivate dal tipo X, cioè una carrozza di prima classe a 54 posti, una carrozza di prima classe a 30 posti con bagagliaio, cabina radio e scompartimento dogana e una carrozza ristorante a 42 posti, di cui 12 prenotabili, con scompartimento per personale viaggiante, dispensa e cucina. Lo studio, completato nell'ottobre 1966, non ebbe però seguito.L'accantonamento di questi progetti segnò di fatto la rinuncia da parte delle FS alla realizzazione di un mezzo politensione che avrebbe evitato perditempi per il cambio della locomotiva alla frontiera.La soluzione definitiva arrivò nel 1967, quando le FS affidarono alla FIAT - Divisione Materiale Ferroviario di Torino lo studio di una nuova serie di carrozze ad elevato grado di confortevolezza, rispondenti alle norme internazionali stabilite dal raggruppamento TEE e in grado di viaggiare alla velocità di 200 km/h.Nel 1969, a seguito dell'esito positivo degli studi, le FS ordinarono alla FIAT un gruppo di 28 carrozze TEE, suddivise come segue:
5 carrozze furgone.La prima carrozza coi carrelli F.71 iniziò le corse di prova alla fine del 1970. Esse si svolsero sulle linee che a quel tempo ammettevano la velocità massima di 200 km/h: i tronchi Piacenza-Fidenza della Milano-Bologna e Pomezia-Latina della Direttissima Roma-Napoli.Le consegne furono scaglionate tra il 1971 e il 1973.
Come già accennato, i principali requisiti di progetto furono il raggiungimento di un elevato grado di confortevolezza, la rispondenza alle norme internazionali e la possibilità di viaggiare ad una velocità massima di 200 km/h.Per garantire la massima confortevolezza di viaggio, i progettisti partirono dal presupposto di offrire al viaggiatore il maggior numero possibile di comodità, dandogli la possibilità di ammirare nel migliore dei modi il panorama e di far sì che non arrivasse a destinazione stanco. Venne dunque posta la massima cura nel realizzare un ambiente esteticamente piacevole, isolato termicamente e acusticamente dall'esterno, dotato di aria condizionata, di un efficiente impianto di illuminazione e di un sistema per la diffusione di musica e di annunci per i viaggiatori. Oltre alla comodità delle poltrone venne curata particolarmente la progettazione dei carrelli per garantire una marcia silenziosa e priva di vibrazioni. Non furono infine trascurati i particolari, come le tendine alla veneziana a comando elettrico incorporate tra i doppi vetri delle ampie finestre e gli armadi per riporre gli abiti dietro ai sedili delle carrozze a scompartimenti. Per aumentare ulteriormente il confort di marcia venne adottata la soluzione del "pavimento flottante" ossia un collegamento non rigido di questo con la cassa riducendo così le vibrazioni provenienti dai carrelli o dall'esterno in genere.
Relativamente alla sicurezza, gli ingegneri della FIAT non si fermarono al rispetto rigoroso delle norme della scheda 567 dell'Union internationale des chemins de fer (UIC), tassativo affinché le carrozze potessero essere ammesse al servizio internazionale, ma si spinsero oltre, realizzando il progetto strutturale della cassa in modo che garantisse una maggior protezione dei passeggeri in caso di collisione rispetto a quanto richiesto. Le carrozze furono rese conformi al Regolamento Internazionale delle Carrozze (RIC), abilitate senza limitazioni all'imbarco in servizio normale sulle navi traghetto delle ferrovie italiane, tedesche (Deutsche Bundesbahn – DB), danesi (Danske Statsbaner – DSB) e svedesi (Statens Järnvägar – SJ) secondo la scheda 569 dell'UIC, e messe in grado di circolare accoppiate su curve di raggio minimo di 80 m.La necessità di viaggiare sulle reti ferroviarie dell'Europa occidentale, elettrificate con quattro diversi sistemi di alimentazione, e l'elevata richiesta di energia elettrica da parte dei servizi delle carrozze (in particolare dalle apparecchiature di climatizzazione) richiedevano l'uso di convertitori politensioni non disponibili all'epoca con sufficienti livelli di potenza e di affidabilità. Fu dunque deciso di realizzare una centrale di conversione equipaggiata con gruppi rotanti alimentati dalla condotta del Riscaldamento Elettrico Carrozze (REC), installati a bordo di un apposito furgone generatore, e di distribuire l'energia alle singole vetture mediante una linea trifase a 660 V 50 Hz espressamente dedicata. Questa scelta, pressoché obbligata, permise un sensibile alleggerimento delle carrozze e sveltì le manovre di commutazione dell'alimentazione elettrica nelle stazioni di frontiera, ma rese indispensabile la presenza del furgone generatore nella composizione dei treni. La soluzione di installare un gruppo elettrogeno su una carrozza seguiva d'altra parte una prassi già adottata sul materiale TEE di altre amministrazioni, come ad esempio le carrozze in acciaio inossidabile DEV (Division des Études Voitures) tipo Mistral 1956 della SNCF, che divennero TEE nel 1965, le carrozze TEE tipo Talgo della RENFE del 1969 e le carrozze TEE tipo Grand Confort, sempre della SNCF, del 1970.
Il telaio della cassa era costituito dai due longheroni laterali, dalle traverse e dalla lamiera ondulata del pavimento. Alla struttura della cassa venne assegnato un ruolo particolare per la sicurezza dei viaggiatori, inserendo di fianco ai passaggi di intercomunicazione all'estremità delle testate una coppia di montanti, detti "antitelescopici", con il compito di contrastare la penetrazione di un veicolo all'interno dell'altro in caso di collisione.La cassa venne dotata di intercomunicanti a guarnizioni cilindriche di gomma (in francese bourrelets) con porte a doppia anta scorrevole comandate elettricamente da pedane. Le porte per l'accesso dei viaggiatori, scorrevoli lungo la fiancata e dotate di un ampio gradino ribaltabile, venivano azionate da un sistema elettro-pneumatico. L'apertura era comandata localmente tramite una maniglia, previo teleconsenso da parte del capotreno. La chiusura simultanea delle porte dell'intero convoglio poteva essere comandata tramite un'apposita chiave da una qualsiasi di esse.I finestrini erano a doppio vetro fisso con incorporata una tendina alla veneziana a comando elettrico. Le carrozze furono verniciate con la livrea TEE in rosso Bordeaux con una fascia color giallo sabbia in corrispondenza dei finestrini che riportava la scritta «TRANS EUROP EXPRESS» a caratteri rossi al di sopra degli stessi; l'imperiale era dipinto in grigio nebbia come il filetto mediano tra le fasce.Sulle fiancate erano presenti custodie con chiusura a chiave dotate di retroilluminazione per l'esposizione dei cartelli di percorrenza, che svolgevano anche un ruolo di sicurezza impedendo il distacco accidentale del cartello alle alte velocità.
Il progetto del carrello F.71 (evoluzione del carrello sperimentale FIAT 7195 C) venne condotto con l'ausilio dell'elaboratore elettronico. I risultati del calcolo strutturale portarono ad una profonda revisione del concetto usato in precedenza, sostituito da un nuovo schema composto di un telaio a forma di H composto da due longheroni sagomati a doppio collo di cigno e privo delle traverse di testa. Il collegamento delle sale montate al telaio del carrello (sospensione primaria) e di questo al telaio della cassa (sospensione secondaria) fu realizzato per mezzo di elementi elastici comprendenti molle elicoidali e tasselli di gomma in grado di assicurare sia la sospensione verticale che trasversale e di permettere la rotazione tra cassa e carrello per deformazione elastica. I carrelli, privi di ralla e trave oscillante, sostenevano direttamente la cassa per mezzo di tasselli di gomma interposti tra questa e le molle della sospensione secondaria.I carrelli furono dotati di frenatura mista con due dischi per ogni sala, coadiuvati da un ceppo pulitore per ciascuna ruota che, oltre alla funzione principale di mantenere pulita e calda la superficie di rotolamento, contribuiva con il 20% dell'azione frenante. Questo tipo di frenatura mista rimase un caso unico sulle carrozze delle FS, poiché l'evoluzione dei sistemi di antislittamento permise l'adozione della frenatura a dischi integrale sui successivi tipi di carrozze. I carrelli furono inoltre predisposti per il montaggio di una coppia di pattini per la frenatura elettromagnetica, che però non vennero mai applicati.Il successo dei carrelli F.71 permise alla FIAT di affrontare vittoriosamente la concorrenza internazionale in occasione della gara indetta dall'Eurofima per le nuove carrozze unificate europee.
L'impianto di frenatura comprendeva il freno di servizio ad azionamento pneumatico, che agiva su tutti gli assi della carrozza, e il freno di stazionamento ad azionamento manuale, comandato da una coppia di volantini che agivano indipendentemente sui rispettivi carrelli.L'aria compressa proveniente dalla condotta che correva lungo il convoglio veniva immagazzinata in un serbatoio principale che alimentava a pressione controllata due serbatoi ausiliari. Questi ultimi alimentavano contemporaneamente i cilindri pneumatici dei freni a disco e dei freni a ceppi per mezzo di un distributore che riceveva la pressione pilota dalla condotta generale del freno automatico, collegata al comando del freno della locomotiva e ai freni di emergenza della carrozza, e di un relè di alimentazione che permetteva il passaggio dell'aria a pressione variabile dai serbatoi ausiliari ai cilindri dei freni. L'impianto era completato da una coppia di elettrovalvole pilotate da una centralina elettronica che riceveva il segnale da quattro dinamo tachimetriche collegate ai rispettivi assi, che avevano lo scopo di ridurre l'azione frenante sugli eventuali assi bloccati.
L'impianto di climatizzazione tipo Marelli-Stone assicurava il riscaldamento invernale e la refrigerazione estiva della carrozza per mezzo di due unità condizionatrici posizionate sopra alle ritirate. Ciascuna unità comprendeva una serpentina di rame per la refrigerazione e un radiatore elettrico per il riscaldamento che venivano investiti da un flusso d'aria prodotto da una coppia di ventilatori centrifughi che, previa deumidificazione, veniva immessa in una canalizzazione di distribuzione che faceva capo a bocchette poste sul cielo della carrozza. Le serpentine di refrigerazione erano alimentate da un gruppo motocompressore e da un condensatore raffreddato da due elettroventilatori. Il radiatore elettrico per il riscaldamento era alimentato dalla linea aerea di contatto attraverso la condotta REC per mezzo di un selettore automatico di tensione; alla stessa linea facevano capo delle scaldiglie, sistemate sotto le poltrone in corrispondenza dei finestrini, ad integrazione del riscaldamento ad aria soffiata proveniente dal soffitto.
Tutti i modelli delle carrozze TEE FS erano dotati di quattro condutture elettriche che facevano capo alla locomotiva o al furgone generatore:
la condotta REC portava la corrente fornita dalla locomotiva ai convertitori rotanti installati a bordo del furgone generatore e, attraverso un selettore automatico di tensione, agli elementi radianti dell'impianto di riscaldamento delle singole carrozze;
la condotta trifase a 660 V 50 Hz (detta "linea treno") portava la corrente prodotta dai gruppi rotanti del furgone generatore alle utenze delle singole carrozze;
due condotte di servizio a bassa tensione portavano i segnali per l'impianto di diffusione sonora, i segnali di teleconsenso per l'apertura delle porte e ulteriori collegamenti elettrici.Su ciascuna vettura un trasformatore trifase provvedeva all'abbassamento della tensione al valore standard di 380 V 50 Hz per l'alimentazione dei servizi di maggiore potenza, tensione che veniva poi portata agli altri valori richiesti dalle varie tipologie di utenze presenti a bordo. In particolare erano disponibili le tensioni di 220 V 50 Hz per l'impianto di condizionamento, di 32 V 50 Hz per il comando del temporizzatore piena-mezza luce e una tensione continua di 26 V per la ricarica delle batterie. Da queste ultime veniva infine ricavata per mezzo di un inverter la tensione alternata di 220 V 50 Hz, necessaria per l'alimentazione delle utenze che dovevano essere garantite anche in assenza della locomotiva, come ad esempio l'illuminazione delle carrozze e le prese per i rasoi e per gli asciugamani nelle toelette.
Le carrozze Gran Confort, ordinate in un secondo tempo per il servizio interno sulla rete FS, erano sostanzialmente identiche alle TEE, ma non erano abilitate alla circolazione in servizio internazionale. Oltre ad essere contraddistinte da una diversa livrea esterna, caratterizzata dalla parte inferiore della cassa e dall'imperiale in grigio ardesia e da una fascia avorio antico con due filetti rosso segnali in corrispondenza dei finestrini, le Gran Confort differivano dalle TEE per l'impianto di alimentazione elettrica dei servizi ausiliari che, al posto della coppia di gruppi rotanti centralizzati sul furgone generatore, prevedeva l'installazione su ciascuna carrozza di un motoalternatore da 45 kVA alimentato a 3 kV in corrente continua direttamente dalla condotta del REC. Questo faceva sì che vi fosse una penalizzazione di massa di qualche tonnellata rispetto alle corrispondenti carrozze TEE, ma non rendeva più necessaria la presenza del furgone generatore.
La famiglia delle carrozze TEE FS comprendeva due modelli di carrozza di prima classe, una carrozza ristorante e una carrozza furgone. Tutte le vetture, compreso il furgone, erano dotate di vestiboli di estremità accessibili dall'esterno su entrambi i lati con porte ad apertura servo-assistita e dall'intercomunicante con porte a comando automatico. Curiosamente, nonostante il successo raccolto dal materiale di altre amministrazioni del raggruppamento TEE, non venne prevista la realizzazione di una carrozza bar.
Le carrozze a scompartimenti, costruite in tredici unità, ricevettero la numerazione UIC 61 83 18-90 900–912 Az.Le vetture offrivano 48 posti a sedere sistemati in otto scompartimenti accessibili da un corridoio laterale largo 750 mm e comprendevano, nell'ordine, i seguenti ambienti:
un vestibolo dotato di ampia ritirata da cui si accedeva al corridoio laterale per mezzo di una porta a vetri a battente ad apertura manuale;
un vestibolo analogo al precedente.Ciascun scompartimento, diviso dal corridoio laterale da una parete di cristallo munita di porta scorrevole, era dotato di sei confortevoli poltrone con poggiatesta individuale e schienale girevole, dietro al quale si trovava un armadietto guardaroba. La parte inferiore delle bagagliere, disposte lateralmente sopra i sedili, era equipaggiata con faretti individuali per la lettura. L'illuminazione era realizzata con quattro tubi fluorescenti sistemati ai lati del padiglione, sul quale erano ricavate le aperture per la distribuzione dell'aria condizionata.I sedili erano rivestiti in velluto azzurro di lana Mohair con foderine bianche ai poggiatesta.
Le carrozze salone, costruite in cinque unità, ricevettero la classificazione UIC 61 83 18-90 950–954 Az.Le vetture, realizzate per sussidiare la carrozza ristorante in caso di necessità e per favorire i gruppi, come ad esempio le comitive, che avevano l'esigenza di viaggiare nel medesimo ambiente, offrivano 48 posti a sedere sistemati in un salone lungo circa 18 m e comprendevano, nell'ordine, i seguenti ambienti:
un ampio vestibolo con ritirata, toeletta e vano per bagagli leggeri da cui si accedeva al salone per mezzo di una porta a vetri scorrevole ad apertura manuale;
un ambiente "non fumatori" con 18 posti complessivi, separati dal resto del salone da una parete divisoria in cristallo munita di porta a battente;
un vestibolo analogo al precedente.I posti a sedere erano sistemati trasversalmente su file di divani contrapposti a uno e due posti, separati dal corridoio intermedio. Ogni coppia di divani era dotata di tavolini amovibili, ricoverati in appositi vani sotto le finestre, che in caso di necessità consentivano di utilizzare la carrozza a sussidio di quella ristorante.I sedili erano rivestiti in velluto azzurro di lana Mohair con foderine bianche ai poggiatesta.
Le carrozze ristorante, costruite in cinque unità, ricevettero la classificazione UIC 61 83 88-90 900–904 Rz.
Una di queste, andata distrutta, fu sostituita dalla carrozza Gran Confort 50 83 88-98–011 Rz, che fu trasformata in TEE nel 1975 ricevendo la numerazione 61 83 88-90 905 Rz.Le vetture, per il cui arredamento furono scelti materiali che garantivano confortevolezza e facilità di pulizia, comprendevano, nell'ordine, i seguenti ambienti:
un vestibolo che immetteva nella sala da pranzo per mezzo di una porta di cristallo a comando automatico;
una sala da pranzo con 41 posti con sedili individuali e 6 posti per il personale di servizio, disposti su due file a uno e due posti separate dal corridoio intermedio;
un ambiente a corridoio laterale da cui si accedeva alla dispensa e alla cucina e sulla cui fiancata esterna era ricavato un portellone per il carico delle vettovaglie e dei rifornimenti per la cucina;
un vestibolo con ritirata.La cucina era dotata di fornelli elettrici e di lavabo con acqua calda e fredda. L'acqua per uso cucina era fornita da un serbatoio ausiliario da 100 litri posto sul cielo della cucina e da un boiler elettrico da 200 litri alimentati da un serbatoio da 1100 litri sistemato nel sottocassa, opportunamente coibentato e riscaldato per evitare il congelamento alle temperature estreme. Il frigorifero era alimentato a 380 V 50 Hz, con l'eccezione dei comparti destinati ai cibi deperibili che erano refrigerati con un secondo motocompressore alimentato in corrente continua a 24 V dalle batterie di bordo.Verso la fine degli anni settanta i fornelli elettrici delle cucine, poco amati dal personale per la minore efficienza, vennero sostituiti con altri alimentati a gas liquido.I sedili erano rivestiti inizialmente in tessuto arancione, poi sostituito da finta pelle.
Un esemplare di questo sottogruppo risulta inserito nell'asset storico della Fondazione FS Italiane. In sede di restauro ha subito il ripristino dell'originaria livrea TEE Rosso Bordeaux - Giallo Sabbia e ora è utilizzato in composizione a treni d'epoca.
Le carrozze furgone, costruite in cinque unità, ricevettero inizialmente le classificazione UIC 61 83 95-90 900–902 Dz e 61 83 95-90 950–951 Dz, unificata a 61 83 95-90 900–904 Dz dopo l'installazione del secondo gruppo moto-alternatore anche sulle prime due unità.La carrozze furgone erano dotate di un corridoio laterale liberamente percorribile dai viaggiatori, su cui si affacciavano diversi locali di servizio. Nell'ordine si incontravano i seguenti ambienti:
un locale bagagli accessibile dal corridoio o per mezzo di due porte a saracinesca sulle fiancate esterne;
una cabina telefonica a disposizione dei viaggiatori per le comunicazioni terra-treno;
due sale macchine per i gruppi di conversione dell'energia elettrica proveniente dalla catenaria;
uno scompartimento per il capotreno, equipaggiato con le apparecchiature per la diffusione sonora e i comandi per il teleconsenso all'apertura delle porte esterne;
un vestibolo dotato di ritirata.In ciascuna sala macchine era installato un gruppo moto-alternatore trifase della potenza di 240 kVA a 660 V 50 Hz, alimentabile dalla condotta del REC con ciascuna delle quattro tensioni derivate dalla catenaria delle diverse amministrazioni europee, cioè corrente alternata monofase a 1 kV 16⅔ Hz e a 1,5 kV 50 Hz  e corrente continua a 1,5 kV e 3 kV. Per ciascuno di questi gruppi era stata preventivata inizialmente la possibilità di alimentare un convoglio fino sette carrozze oltre al furgone. In caso di treni ad elevata composizione, non essendo previsto il collegamento in parallelo degli alternatori, si rendeva necessario sistemare il furgone generatore a metà convoglio in modo che ciascuna sezione fosse alimentata in modo indipendente.Le prime tre carrozze furgone, numerate progressivamente da 900 a 902, vennero realizzate con un solo gruppo motogeneratore, mentre le due successive, numerate 950 e 951, furono dotate di entrambi i gruppi. Tuttavia una serie abbastanza frequente di avarie mise presto in evidenza l'inadeguatezza della scelta iniziale di un solo motogeneratore per alimentare più di cinque carrozze, costringendo le FS a correre ai ripari. Nel 1977-78, sia per ragioni di affidabilità che di unificazione, fu installato il secondo generatore su tutte le carrozze furgone, che vennero raggruppate con i numeri di serie da 900 a 904 (curiosamente subirono la rinumerazione proprio le carrozze 950 e 951, dotate sin dall'origine del doppio generatore).
Le prime carrozze furono consegnate alle FS nel primo semestre del 1972. Dopo un periodo iniziale di collaudi in linea per verificare l'influenza dei disturbi generati dalle apparecchiature di bordo sui circuiti telefonici e di segnalamento delle amministrazioni ferroviarie interessate, furono messe in servizio regolare il 28 maggio 1972 sul TEE Lemano tra Milano e Ginevra. A partire dalla seconda metà di agosto dello stesso anno, in occasione delle Olimpiadi di Monaco, l'uso delle vetture TEE FS fu esteso al TEE Mediolanum tra Milano e Monaco di Baviera. Con l'orario invernale 1972/73 le nuove carrozze furono infine adottate anche sul TEE Ligure tra Milano e Avignone. Non vennero invece impiegate sul TEE Mont Cenis tra Milano e Lione, anch'esso di competenza FS, che uscì dal raggruppamento TEE a partire dalla stessa data.Nei periodi a normale affluenza i TEE sopra menzionati erano composti da un furgone generatore, una carrozza ristorante, una carrozza salone e due carrozze a scompartimenti. Nei periodi a forte affluenza i TEE Lemano e Mediolanum venivano rinforzati con una o due carrozze supplementari, mentre il Ligure era rinforzato con carrozze Gran Confort sul tratto italiano tra Milano e Ventimiglia.Le carrozze TEE FS incontrarono già dai primi anni di servizio una buona accoglienza da parte del pubblico che apprezzò la comodità e confortevolezza di questo tipo di materiale che rappresentò l'ultima e più moderna generazione di carrozze del raggruppamento Trans Europ Express.Verso la fine degli anni settanta del ventesimo secolo le politiche commerciali del trasporto ferroviario viaggiatori iniziarono ad evolversi verso un sistema in grado di fornire servizi con caratteristiche di elevata qualità e velocità ad una clientela più vasta. Queste nuove tendenze portarono le ferrovie francesi e tedesche ad istituire le prime relazioni Intercity in sostituzione dei corrispondenti TEE, mantenendone spesso il nome e la traccia oraria estendendo il servizio alla seconda classe. Questo processo si estese anche in Italia con la trasformazione in Intercity del Ligure e del Lemano, che svolsero la loro ultima corsa come TEE il 22 maggio 1982, seguiti due anni dopo, il 2 giugno 1984, dal Mediolanum, che fu l'ultimo TEE in servizio internazionale ad essere espletato con le carrozze FS.Le carrozze TEE resesi disponibili a seguito delle suddette trasformazioni vennero impiegate dal 3 giugno 1984 sul TEE Adriatico in servizio interno tra Milano Centrale e Bari Centrale, che rimase in servizio come Trans Europ Express fino al 30 maggio 1987.
Con la scomparsa dei treni di sola prima classe l'uso promiscuo delle carrozze TEE con quelle di seconda classe si rivelò ben presto troppo vincolante sia per la presenza obbligatoria del furgone generatore che per la complicazione causata dalla doppia linea di alimentazione sullo stesso convoglio, dove le carrozze TEE ricevevano l'energia elettrica dalla "linea treno" e le carrozze di seconda classe dalla condotta del REC. Per ovviare a questi inconvenienti venne deciso di trasformare le carrozze TEE in carrozze Gran Confort, modifica che comportò, oltre alla variazione della livrea esterna, l'adattamento dell'impianto elettrico con l'eliminazione della "linea treno" a 660 V e l'adozione su ciascuna carrozza di un convertitore statico da 45 kVA alimentato in corrente continua a 3 000 V dalla condotta del REC.Contestualmente alla trasformazione si provvide, come stava già avvenendo per le carrozze Gran Confort delle prime serie, a dotare le porte di un comando di chiusura autonoma attivato da un sensore tachimetrico e all'eliminazione del teleconsenso di apertura centralizzato sul bagagliaio, rendendo al contempo non più obbligatoria la presenza di quest'ultimo.Le carrozze a scompartimenti, trasformate tra il 1990 e il 1994, furono riclassificate 50 83 18-98 205–217 A.Le carrozze salone, trasformate tra il 1992 e il 1994, furono riclassificate 50 83 18-98 614–618 A.Le carrozze ristorante, trasformate a partire dall'inizio degli anni 1990 con l'eliminazione delle porte di salita sul lato opposto alla cucina come per le serie più recenti di Gran Confort, furono riclassificate 50 83 88-90 900–905 WR.Nel 1995 venne decisa la conversione delle carrozze furgone, accantonate dopo la trasformazione del resto del parco ex TEE, in carrozze ristorante per conto della ditta Burghy; l'intervento prevedeva la suddivisione dell'ambiente interno in una zona bar, una zona servizi e un ambiente per le consumazioni, ma a seguito dell'acquisizione da parte di un'altra società di ristorazione l'operazione fu sospesa dopo la consegna del primo esemplare (ex 61 83 95-90 903 D), che rientrò in servizio nel 1997 come carrozza «Pizza Express» con la classificazione 61 83 88-90 999 WR. La vettura così trasformata, dopo una breve carriera in composizione a treni interregionali nel Nord Italia e successivamente presso la Divisione Charter di Trenitalia, è stata inserita nel parco rotabili d'epoca FS; ridipinta in livrea Bandiera, presta attualmente servizio con treni storici.
Tre dei restanti furgoni vennero demoliti nei primi anni 1990, mentre il 901 risultava accantonato in attesa di demolizione il 1º luglio 1994.
Lino Tessi e [Linse Tosi], I nuovi rotabili TEE–FS, in Treni, nº 1, 1974,  pp. 21-26.
 Lino Tessi e [Linse Tosi], I nuovi rotabili TEE–FS, in Treni, nº 2, 1974,  pp. 72-73.
 Mario Cirillo, La rete dei treni "TEE" dopo 20 anni di esistenza ed il contributo essenziale delle ferrovie italiane alla sua creazione ed al suo continuo perfezionamento, in Ingegneria Ferroviaria, vol. 31, nº 4, 1978,  pp. 390-397.
 Sergio Pautasso, Le carrozze TEE delle FS, in Italmodel Ferrovie, vol. 29, nº 229, 1979,  pp. 29-38.
 Il materiale rotabile rimorchiato, in TEE. Trans Europ Express, vol. 8, nº 8, 1995,  pp. 52-63.
 Erminio Mascherpa, Un progetto di trent'anni fa, in I Treni, vol. 18, nº 182, 1997,  pp. 16-17.
 I treni FIAT. Ottant'anni di contributo Fiat alla tecnica ferroviaria, Milano, Automobilia, 1997,  pp. 134-139, ISBN 88-7960-045-1.
 Le carrozze italiane. Carrozze, bagagliai, postali e tipi speciali dal 1945 ad oggi, Desenzano del Garda, Editoriale del Garda, 2000,  pp. 112-114, ISBN 88-85105-05-X.|
 Michele Mingari, Le carrozze degli anni '70, in Tutto treno, vol. 14, nº 149, 2002,  pp. 26-32.
 Nozioni sui veicoli FS per viaggiatori, Vicenza, Editrice Veneta, 2002,  pp. 281-283, ISBN 88-8449-173-8.
 David Campione, Carrozze TEE e Gran Confort (prima parte), in I treni, vol. 25, nº 262, 2004,  pp. 10-17.
 David Campione, Carrozze TEE e Gran Confort (seconda parte), in I treni, vol. 25, nº 263, 2004,  pp. 16-23.
 Maurice Mertens e Jean-Pierre Malaspina, TEE. La leggenda dei Trans-Europ-Express, Salò, Editrice Trasporti su Rotaie, 2008, ISBN 978-88-85068-31-5.
 Michele Mingari, Gianfranco Ferro e Franco Dell'Amico, Viaggio in trifase. 75 anni di corrente alternata FS, Milano, ACME, 2009, ISBN 978-88-96759-07-3.
 Carrozze FS. Secondo volume: Dalle tipo UIC-Y alle Progetto 901, Albignasego, Duegi itrice, 2009, ISBN 88-900979-9-X.
 Michele Mingari, Gran Confort e Tipo Z oggi, in I Treni, vol. 38, nº 407, 2017,  pp. 24-34.

I fogli, che all'occhio risultano semilucidi da un lato, sono ricoperti da un'emulsione formata dal colorante e dallo specifico reattivo.
All'atto della stampa la testina della stampante viene surriscaldata e sfiorando il foglio fa avvenire la reazione tra colorante e reattivo generando l'immagine.
Largamente utilizzata fino a pochi anni fa come supporto di stampa per Fax, la carta termica sta trovando un grande campo d'applicazione nel ramo dei registratori di cassa come supporto cartaceo per la stampa degli scontrini.
Il primo tipo di carta termica venne sviluppato da NCR Corporation (con l'uso di colorante chimico) e 3M (con l'uso di sali metallici). La tecnologia di NCR, anche se meno duratura della più costosa ma più affidabile tecnologia di 3M, divenne col tempo la leader del mercato.
Texas Instruments inventò la prima testina di stampa nel 1965, e il Silent 700, un terminale con stampante termica, venne immesso sul mercato nel 1969. Il Silent 700 fu il primo sistema a stampa termica a stampare su carta termica.
Negli anni '70 e più tardi negli '80, produttori giapponesi (come Ricoh, Jujo, e Kanzaki) usando coloranti con una base chimica simile formarono delle società con i produttori di stampanti di codici a barre (come TEC, Sato, e altri) ed entrarono nell'emergente industria globale dei codici a barre, specialmente nei supermercati. I produttori statunitensi come Appleton (su licenza di NCR), Nashua Corporation, Graphic Controls, e altri lottarono per guadagnare quote di mercato. Con l'arrivo di etichette sensibili alla pressione, produttori quali Avery Dennison divennero i maggiori acquirenti per l'utilizzo di carta termica per le etichette.
Nei tardi anni '80 e '90, trasferimento a caldo, stampa laser, elettrofotografia, e, in misura minore, stampa a getto d'inchiostro cominciarono ad essere utilizzate nella stampa di codici a barre nelle industrie e nei magazzini grazie alla loro migliore resistenza. La stampa termica diretta ha fatto un rapido ritorno con la stampa di scontrini fiscali (le pompe di benzina, i registratori di cassa, ricevute di noleggio auto, ecc.).
Nel 2006, la divisione Systemedia di NCR Corporation ha introdotto una tecnologia per stampare su carta termica a doppia faccia, chiamata "2ST"[1]
La stampa è assolutamente silenziosa, ma sono possibili cancellazioni accidentali dello stampato causate da fonti di calore, come sole o termosifoni. La stampa inoltre tende a sbiadire nel tempo, dando luogo al noto fenomeno per cui dopo un po' di tempo gli scontrini a stampa termica diventano illeggibili.

Casere (Kasern o Knappenegg in tedesco) è una frazione del comune italiano di Predoi, in provincia di Bolzano.
È il terzo centro abitato più a nord d'Italia, appena sotto la Vetta d'Italia, dopo i vicini microvillaggi di malghe di Pratomagno (Prastmann) e Fonte della Roccia (Trinkstein). Si trova a 1.600 metri d'altezza in cima alla valle Aurina. È dominata dalle imponenti vette del Pizzo Rosso (Rötspitze) e del Picco dei Tre Signori (Dreiherrnspitze) e dai rispettivi ghiacciai. La popolazione residente, 87 abitanti, è di lingua tedesca.
Il più antico toponimo attestato, nel 1315-1325, è ze Chesern, quindi nel 1406 come Kessres-Swaig e nel 1770 come Kasern. Il nome deriva etimologicamente dal termine tecnico per una malga che produce latticini e formaggi, la cosiddetta "Casera" (dal latino caseus, "formaggio").
A Casere si trova la chiesa del Santo Spirito, costruita nel 1455 in stile tardogotico, che venne consacrata dal cardinale Nicola Cusano, principe vescovo di Bressanone, una delle chiese più antiche di tutto il Tirolo ed eccezionale valore artistico per il ciclo di affreschi che vi si conservano; oltre questi, vi si può ammirare un bellissimo tabernacolo barocco, una bella raffigurazione lignea delle tre persone della SS. Trinità e un particolarissimo crocefisso, la cui realizzazione si colloca agli inizi del XVII secolo, durante la Guerra dei trent'anni.
Tra la chiesa e l'abitato di Casere si trova il centro informativo del parco naturale Vedrette di Ries-Aurina.

Casilda Fernández de Henestrosa, duchessa di San Mauro, (in spagnolo: Casilda Fernández de Henestrosa y Salabert) (Madrid, 18 settembre 1888 – Madrid, 5 agosto 1987), è stata una nobildonna spagnola.
Era la figlia di Mariano Fernández de Henestrosa, duca di Santo Mauro e conte de Estradas, e di sua moglie, Casilda de Salabert, contessa de Ofalia.
Nonostante fosse la maggiore tra i suoi fratelli, Casilda perse i diritti di successione, con la nascita di suo fratello Rafael per essere l'unico maschio.
Sposò, il 27 novembre 1912, Mariano de Silva-Bazán, marchese di Santa Cruz de Mudela, marchese del Viso e marchese di Villasor. Ebbero tre figli:
María Luisa de Silva.Nel 1936 ereditò i titoli di suo fratello, morto senza eredi. Nel 1945 suo marito morì e i suoi titoli passarono alla figlia Casilda.
Casilda morì a Madrid il 5 agosto 1987, all'età di 98 anni, ed i suoi titoli passarono alla figlia Casilda.

Castel Goffredo (IPA: /kas'tɛl ɡof'fredo/, (Èl) Castèl in dialetto alto mantovano) è un comune italiano di 12 733 abitanti della provincia di Mantova in Lombardia. Situato nella pianura padana e nell'Alto Mantovano al confine con la provincia di Brescia, è l'ottavo comune più popoloso della provincia.Feudo autonomo gonzaghesco dal 1444 al 1602, qui alla metà del Quattrocento Alessandro Gonzaga diede origine al Marchesato di Castel Goffredo. Nel 1511 il marchese Aloisio Gonzaga diede inizio al ramo cadetto dei "Gonzaga di Castel Goffredo", linea che si estinse nel 1593 ed elesse la fortezza di Castel Goffredo, caratterizzata da un tipico impianto urbano rinascimentale, a capitale del suo piccolo Stato, comprendente anche Castiglione e Solferino.È noto come la "città della calza" per la presenza di numerose industrie di calzetteria maschile e soprattutto femminile. È sede del distretto industriale tessile numero 6, composto da 15 comuni mantovani, bresciani e cremonesi.
Il territorio di Castel Goffredo, esteso per 42,24 km², appartiene alla zona subcollinare posta ai piedi delle alture che delimitano il lago di Garda verso la pianura padana.
L'altitudine ufficiale di Castel Goffredo, corrispondente al punto sul quale sorge il Palazzo Municipale, è di 53 metri sul livello del mare.Il comune confina a nord con Castiglione delle Stiviere, a nord-est con Medole, a est con Ceresara, a sud con Casaloldo e Asola, ad ovest con Casalmoro, Acquafredda e Carpenedolo.La città dista 35 km da Mantova, 36 km da Brescia e 145 km da Milano.
Classificazione sismica: zona 3 (sismicità medio-bassa), Ordinanza PCM n. 3274 del 20 marzo 2003.
Caratteristica della zona è la presenza di fontanili (dei quali è stata redatta una cartografia nel XVIII secolo) e di risorse idriche sotterranee, probabilmente alimentate anche per effetto dell'infiltrazione delle acque del Garda attraverso i rilievi morenici.Numerosi sono i corsi d'acqua e torrenti, alcuni di rilevante valore naturalistico-ambientale, che percorrono il territorio comunale.Interessante per il microambiente naturale è la zona che si trova nelle frazioni Profondi e Perosso, a nord del capoluogo, dove la ricca vegetazione permette la vita di gamberi di fiume e la sopravvivenza di numerosi uccelli acquatici.La gestione delle acque superficiali è affidata al Consorzio di Bonifica Alta e Media Pianura Mantovana.
Il territorio della provincia di Mantova ha avuto origine dalle vicende intervenute durante l'era quaternaria.L'assetto geologico della zona è caratterizzato dalla "media pianura idromorfa" e dalla "bassa pianura sabbiosa", presenti nella provincia nella stretta fascia del nucleo urbano di Castel Goffredo. Nella "media pianura idromorfa" i sedimenti diventano prevalentemente sabbiosi, talvolta con lenti di ghiaie, e si verifica l'emergenza dei fontanili, mentre il territorio della "bassa pianura sabbiosa" è solcato in senso nord-sud da un fitto reticolo di incisioni, talora occupate da piccoli corsi d'acqua o canali, formatisi per organizzazione delle acque sparse dei fontanili.
Il clima di Castel Goffredo è quello tipico dell'alta pianura padana di tipo temperato sub‐continentale: gli inverni sono moderatamente rigidi, poco piovosi e con giornate di nebbia; le estati sono calde ed afose con precipitazioni a carattere temporalesco; le primavere e gli autunni sono generalmente piovosi.
Sull'origine del toponimo Castel Goffredo ci sono diverse ipotesi. È composto di castrum, "fortificazione", e di un imprecisato "Goffredo" (dal germanico Gottfried che significa "in pace con Dio"), del quale molti studiosi hanno cercato di trovare il significato preciso.L'esatta grafia del nome è Castel Goffredo, anche se anticamente e attualmente viene spesso scritto Castelgoffredo o CastelGoffredo.
Il territorio di Castel Goffredo è stato abitato sin dall'età del bronzo. La zona è stata quindi interessata sia dalla colonizzazione etrusca, come testimoniato dal ritrovamento di alcuni utensili di uso quotidiano quali tazze e brocche per l'acqua, che dalla civiltà romana a partire dal I secolo d.C., col ritrovamento di alcune are votive e di una lapide sepolcrale. Quest'area venne interessata dalla centuriazione di Mantova e sulla romanizzazione del centro storico alcuni studiosi suppongono che questo fosse diviso in dodici isolati e caratterizzato da cardini e decumani e che all'intersezione del "cardo massimo" e "decumano massimo" fosse posto il forum, oggi rappresentato da Piazza Mazzini.
È dell'8 luglio 1107 la prima citazione di Castellum Vifredi come agglomerato urbano. Tra l'800 e il 1115 Castel Goffredo appartenne alla contea di Brescia e ai conti Longhi fino al 1190.
In seguito la città si diede lo statuto di libero comune e quando Brescia non fu in grado di offrire la sua difesa, nel 1337 preferì porsi sotto la protezione di Mantova e dei Gonzaga.Dopo alterne dominazioni dei Visconti (1337), dei Gonzaga (dal 1337 al 1348), di nuovo dei Visconti (dal 1348 al 1404), dei Malatesta (dal 1404 al 1426), della Repubblica di Venezia (dal 1426 al 1431 e nuovamente dal 1439 al 1441) ed infine dei Gonzaga (a partire dal 1441), nel 1466 con Alessandro Gonzaga il borgo divenne un feudo imperiale autonomo e vide nascere il Marchesato di Castel Goffredo. Durante il suo mandato venne ampliato il borgo, eretta la seconda cinta muraria di difesa dotata di rivellino ed emanati gli Statuti Alessandrini, che portavano il suo nome e che restarono in vigore fino al 1796. La città rimase quindi sotto i Gonzaga fino al 1707.
Con il marchese Aloisio Gonzaga nel 1511 ebbe inizio il ramo cadetto dei "Gonzaga di Castel Goffredo" e Castel Goffredo divenne capitale del piccolo stato. Nel suo palazzo di residenza (palazzo Gonzaga-Acerbi) egli creò una corte sfarzosa, frequentata da poeti (Matteo Bandello, Lucrezia Gonzaga e Pietro Aretino), artisti, diplomatici (Cesare Fregoso) e ambasciatori (Antonio Rincon). Nel 1516 transitò per Castel Goffredo l'imperatore Massimiliano I d'Asburgo mentre inseguiva le truppe francesi, e un altro imperatore, Carlo V, fu ospite di Aloisio Gonzaga il 28 giugno 1543 e ottenne le chiavi della fortezza. Il marchese incaricò forse la scuola di Giulio Romano di affrescare la sua domus: rimangono nella loggia del palazzo testimonianze pittoriche importanti di quel periodo. Aloisio Gonzaga morì il 19 luglio 1549 e la sua fu una successione travagliata.
Gli succedette inizialmente il primogenito Alfonso Gonzaga che governò la città dal 1549 al 1592, anno in cui morì assassinato, per motivi ereditari, alla Corte Gambaredolo per mano dei sicari del nipote Rodolfo Gonzaga di Castiglione, fratello di san Luigi. Rodolfo prese possesso della fortezza e governò Castel Goffredo con terrore. Il popolo castellano non accettò i soprusi e organizzò una congiura che portò all'assassinio del marchese il 3 gennaio 1593, mentre si recava alle funzioni religiose nella chiesa prepositurale di Sant'Erasmo. Con la sua morte senza figli maschi si concludeva anche la storia della località come feudo autonomo gonzaghesco e la breve signoria dei "Gonzaga di Castel Goffredo".Dopo una lunga disputa presso la corte imperiale di Rodolfo II tra il terzo marchese di Castiglione Francesco Gonzaga e il duca di Mantova Vincenzo I Gonzaga, nella quale intervenne nel 1602 come ambasciatore, senza risultato, Lorenzo da Brindisi, la città venne definitivamente aggregata per decreto imperiale nel 1603 al ducato di Mantova e ne seguì le sorti sino al 1707 quando l'ultimo dei Gonzaga, il duca Ferdinando Carlo di Gonzaga-Nevers, fu destituito dall'imperatore Giuseppe I d'Asburgo e costretto all'esilio.La dominazione austriaca determinò l'occupazione della città e la requisizione dei magazzini di rifornimenti e fra il 1705 e il 1706 soldati austriaci saccheggiarono Castel Goffredo, traendo in ostaggio anche alcuni abitanti.
Nel 1796 Napoleone Bonaparte spinse gli austriaci oltre il Mincio e nel 1797 l'Austria cedette la Lombardia ai francesi. Il 13 maggio di quell'anno Castel Goffredo fu occupata dalle truppe francesi.
Si susseguirono i governi austriaci nel 1799, francesi dal 1801 al 1814 e di nuovo austriaci sino al 1866.Negli anni del 1848 Castel Goffredo fu il centro cospirativo antiaustriaco dell'Alto Mantovano e contò la presenza di numerosi patrioti, capeggiati dal Castellano Giovanni Acerbi, che diventerà in seguito intendente dei Mille di Garibaldi. La congiura venne scoperta e portò come conseguenza la tragica pagina dei Martiri di Belfiore.
Nel 1859, dopo la battaglia di Solferino e San Martino che coinvolse anche il territorio di Castel Goffredo essendo qui schierato il 3° corpo d'armata del generale Canrobert, la città venne aggregata al Regno di Sardegna e nel 1861 entrò a far parte del Regno d'Italia. Nel 1871 venne fondata la Società Operaia di Mutuo Soccorso che nel 1900 contò trecento iscritti.Il 1925 segnò la svolta economica ed industriale di Castel Goffredo: aprì infatti il primo calzificio, il NO.E.MI., destinato a scrivere la storia della industrializzazione dell'area.
Il 19 settembre 1926 Castel Goffredo fu sconvolta dall'assassinio ad opera dei fascisti del maestro cattolico Anselmo Cessi.Dopo la seconda guerra mondiale Castel Goffredo ha avuto un grande sviluppo economico, divenendo un centro industriale di primaria importanza per l'industria tessile, grazie alla consistente produzione di calze da donna, collant e filati.Ha acquisito il titolo di città nel 2002.
Lo stemma municipale di Castel Goffredo rappresenta un castello a merlatura ghibellina, formato da tre torri coperte in muratura. È evidente il riferimento al castello della città e ai suoi baluardi difensivi denominati torrioni. La prima raffigurazione dello stemma è visibile in due documenti del 1738 e del 1779 conservati nell'archivio storico del comune.
L'attuale stemma del comune di Castel Goffredo è stato concesso con D.P.R. 12 settembre 2003.
Il comune di Castel Goffredo si fregia del titolo di città ottenuto con D.P.R. del 27 settembre 2002.
In stile rinascimentale, è la chiesa parrocchiale di Castel Goffredo e in essa vengono officiate le principali funzioni religiose della città. Collocata in piazza Mazzini e sistemata in modo asimmetrico rispetto all'asse della piazza, fu edificata nella seconda metà del Quattrocento, ampliata nel 1516 e poi ricostruita tra il 1588 e il 1590 da Bernardino Facciotto, architetto del duca di Mantova Guglielmo Gonzaga, per volontà del marchese Alfonso Gonzaga, signore di Castel Goffredo. Ha una facciata su due ordini con paraste e timpano. L'interno è a croce latina suddiviso in tre navate da colonne di marmo botticino.Chiesa di Santa Maria del Consorzio 
Ignota l'epoca di costruzione, venne eretta entro la prima cinta muraria dell'antico borgo di Castelvecchio e si apriva sull'attuale piazza Gonzaga. Nel XIII secolo appartenne alla Congregazione di Santa Maria di Castel Goffredo per mutuo soccorso, che la chiamò inizialmente chiesa di Santa Maria. Venne ricostruita totalmente nel 1434 in stile tardo gotico. Abbattuta nel 1986 per fare posto ad un edificio di civile abitazione, dell'antica chiesa si conserva solo l'abside poligonale con volta a ombrello, alcune epigrafi aloysiane e il portale in marmo bianco (1532) posti sul fianco della chiesa prepositurale di Sant'Erasmo, alcuni affreschi del Cinquecento ed il campanile quattrocentesco, con bifore e monofore.Chiesa dei Disciplini 
In stile rinascimentale, fu terminata nel 1587 a navata unica per conto della "Confraternita dei Disciplini". Possiede un campanile seicentesco e all'interno sono presenti resti di affreschi della fine del XVI secolo sulla vita di san Giovanni Battista e il pregevole altare maggiore in marmi policromi del 1772, opera degli artisti rezzatesi Angelo e Giambattista Lepreni. Sconsacrata dal 1960, attualmente è sede di importanti mostre ed eventi culturali. Si trova in via Disciplini.Chiesa di San Giuseppe 
Chiesa in stile barocco situata in via Andrea Botturi, nei pressi della chiesa prepositurale di Sant'Erasmo, era nel Cinquecento un edificio adibito a scuderie ed artiglierie dei Gonzaga. Con decreto del 1728 del principe Filippo d'Assia, governatore di Mantova, fu ceduto alla "Compagnia del Santissimo Sacramento" che, nel 1729, lo trasformò in luogo di culto, funzione che continua a ricoprire.
L'attuale cimitero fu costruito dal comune nel 1817, utilizzando nella cinta materiale proveniente dal disfacimento delle mura del paese. Nello stesso anno venne soppresso il cimitero della frazione Bocchere, concentrandolo in quello di Castel Goffredo.
Situato alla periferia sud della città in via per Casaloldo nella frazione Zecchini, fu edificato nel 1719 in stile neoclassico. All'interno è presente un altare in legno finemente lavorato, opera del 1721 di Giovanni Battista Barilli.Oratorio di Sant'Anna 
Edificato nel 1727 in stile neoclassico in frazione Sant'Anna. Al suo interno è presente una pala d'altare del pittore mantovano Giuseppe Bazzani, L'educazione della Vergine, del 1750 circa.Oratorio di San Vito 
L'oratorio campestre del XVI secolo è appartenuto, sino alla metà del XVI secolo, alla parrocchia di Castel Goffredo per poi passare a quella di Casaloldo.Convento dell'Annunciata 
Il convento, appartenuto anticamente al territorio di Castel Goffredo, sorge nel comune di Medole. Ebbe origine da una donazione fatta da Guglielmo Luchino (o Venturella Lucchini) di Castel Goffredo di un oratorio privato con casa ed orto contigui (esistenti già nel 1445), assegnata agli Eremitani di Sant'Agostino con breve di Papa Callisto III del 1455. Il complesso, in stile gotico, è costituito da tre fabbricati disposti attorno al giardino, comprendenti quattro sale a volto, il chiostro, un rustico e la piccola chiesa.
La zona circostante Castel Goffredo, corrispondente alla rispettive frazioni, è stata interessata dalla costruzione di oratori campestri e chiesette sparse nella campagna fin dal XVI secolo.
Numerose sono anche le edicole sacre sparse sul territorio comunale che costituiscono un vero e proprio luogo di culto, vantano antiche tradizioni e sono il segno di una religiosità assai diffusa.
Residenza castellata risalente al 1350, occupa l'intero fronte settentrionale di piazza Mazzini. Era in origine composto da due distinti edifici, il Palazzo del Vicario e l'edificio comprendente il Torrazzo, che vennero presumibilmente uniti agli inizi del Cinquecento. In stile neoclassico, subì diverse modifiche, la più importante nel Settecento. È stata la residenza di tutti i signori che si sono succeduti a Castel Goffredo, iniziando dai Gonzaga di Mantova.
La "Casa del Comune" è un edificio risalente al 1330 e rimaneggiato nel 1490. In stile neoclassico, presenta la facciata divisa in due parti: al piano terreno la "Loggia delle grida" dove si riuniva la vicinia e sopra la sala consiliare dal soffitto affrescato che nell'Ottocento ospitava il teatro comunale ed attualmente espone la raccolta comunale d'arte con opere riguardanti Castel Goffredo del Novecento. Occupa il lato ovest di piazza Mazzini.Corte Gambaredolo 
Tipica corte rinascimentale costruita alla periferia est della città in via Ceresara agli inizi del Cinquecento per volontà del marchese Aloisio Gonzaga, era la residenza di villeggiatura dei signori "Gonzaga di Castel Goffredo". Qui, nel 1592 fu assassinato Alfonso Gonzaga, marchese di Castel Goffredo. Vi risiedette anche Caterina Gonzaga, figlia di Alfonso, che nel 1615 fece erigere l'Oratorio di San Carlo. Attualmente si trova in parziale disuso.Palazzo Riva (in campagna) 
Edificio a sud della città in stile neogotico risalente al 1840, ora in disuso, era la residenza estiva ed azienda agricola della nobile famiglia Riva di Castel Goffredo. Intorno al 1840 in alcuni locali del palazzo, Bartolomeo Riva iniziò la coltura del baco da seta su scala industriale, sul modello francese della bigattaia di Camille Beauvais. È sito in via Molino Nuovo ed è attualmente in disuso.Palazzo Riva (in città) 
Edificato agli inizi nel Cinquecento e situato tra piazza Mazzini e via Roma, era la residenza cittadina della nobile famiglia Riva. Composto da due edifici, si conservano ancora al piano terreno il portale in marmo, un loggiato con colonne in marmo e al primo piano un salone impreziosito da affreschi e stucchi. Qui nel maggio del 1848 venne accolto Vittorio Emanuele II, futuro re d'Italia, ospite di Bartolomeo Riva.Monte di Pietà 
L'edificio è situato nel vicolo Monte Scuole (ex vicolo del Monte) dal 1877, anno in cui fu trasferita dal comune la sede del vecchio Monte di Pietà, dal 1798 posta nella chiesa di Santa Maria del Consorzio. Il fabbricato fu poi adibito a uso scolastico.Villa Beffa 
In stile rinascimentale della seconda metà del XVI secolo, è sita in via Beffa a 2 km dal centro ed è appartenuta alla famiglia Beffa, residente a Castel Goffredo dal 1337.Corte Palazzina 
Palazzetto cinquecentesco sito in via Perosso alla periferia nord della città presso il quale Giuseppe Acerbi verso il 1820 impiantò a scopi scientifici circa 1 500 tipi di vite diversi.Ospedale Vecchio 
Edificato agli inizi del Cinquecento, era la sede della Congregazione di Santa Maria di Castel Goffredo per mutuo soccorso che, nel 1784, istituì un piccolo ospedale. Attualmente è un edificio di civile abitazione, posto all'angolo tra via Mantova e piazzale Marconi.Teatro comunale e casa del Fascio 
Progettati alla fine degli anni trenta, sono un esempio di edificio dell'architettura razionalista italiana. Sorgono in piazza Giacomo Matteotti.Casa del Pretore
Collocata all'angolo tra via Botturi e via IV Novembre, è un edificio risalente al Cinquecento. Fu in seguito trasformata in asilo infantile (1630) e poi in casa del commissario distrettuale quando Castel Goffredo divenne capoluogo di Distretto VI.Villa Maddalena
Edificata tra il 1925 ed il 1927 in stile liberty, sorge a breve distanza da Villa Beffa.
Nella campagna attorno a Castel Goffredo sono presenti numerose corti coloniche ben conservate, alcune delle quali di buon valore architettonico, risalenti al Cinquecento e al Settecento, comprendenti la casa padronale, l'aia centrale, la torre colombaia e le stalle.
Dell'antica fortezza di Castel Goffredo, documentata da una pergamena come esistente già nel 1337, ampliata dai marchesi Gonzaga e smantellata nell'Ottocento, si conserva ancora un tratto importante di cinta fortificata con redondone in pietra, corrispondente al perimetro nord del palazzo Gonzaga-Acerbi in via Monte Grappa. Delle mura facevano parte anche il torrione di Sant'Antonio, l'unico giunto ai giorni nostri e visitabile nel parco La Fontanella, il torrione dei Disciplini, del quale è ancora visibile il basamento sul quale insiste una casa di civile abitazione, a fianco della quale scorre il torrente Fuga e la porta Picaloca, l'unica rimasta (ricostruita) delle quattro porte medievali di ingresso alla città fortezza.Torre civica 
Di origine medievale, appartenne alla prima cinta muraria di Castel Goffredo, con i suoi 27 metri svetta su piazza Mazzini ed è popolarmente considerata il simbolo di Castel Goffredo. La sua fondazione risale al XIII secolo e dal 1438 vi è alloggiato l'orologio pubblico.Torrazzo 
Di costruzione medievale con coronamento a sbalzo sostenuto da mensoloni, fu innalzato probabilmente nella seconda metà del XIV secolo ad uso abitazione del vicario rappresentante dei Gonzaga di Mantova. Chiude palazzo Gonzaga-Acerbi sul fianco destro in piazza Mazzini.Castello 
Di origini medievali, il castello di Castel Goffredo sorgeva presumibilmente nella zona occupata, dalla metà del XIII secolo, dalla chiesa di Santa Maria (o chiesa in Castello), abbattuta nel 1986. In questo anno, durante gli scavi per la realizzazione di un edificio di civile abitazione, vennero alla luce i resti di un edificio fortificato medievale che farebbero supporre all'esistenza del castello, sulle rovine del quale sorse la predetta chiesa. Anche il poeta Matteo Bandello citò un «castello altiero», e probabilmente si riferiva alla residenza del marchese Aloisio Gonzaga con rocca al suo interno e alle fortificazioni erette nel 1520 a difesa del borgo.
Risultato di un progetto rinascimentale e coincidente con l'antico foro romano, è il cuore della città, sulla quale si affacciano il palazzo Gonzaga-Acerbi, la chiesa prepositurale di Sant'Erasmo, il Palazzo Municipale e i caratteristici portici con i negozi dei commercianti. Da sempre centro politico della città, in essa si svolgono le principali manifestazioni folcloristiche. Nella storia ha subito diversi cambi di denominazione: piazza del Ponte dell'Olmo, poi piazza d'Armi, piazza Umberto I e quindi piazza Mazzini.Piazza Gonzaga
Con piazza Castelvecchio è la più antica della città. Si apre sul fianco destro del Palazzo Municipale ed è chiusa a sud dalla torre civica. La piazza faceva parte del primo nucleo abitato, Castelvecchio, e su di essa si sono affacciati, nel corso dei secoli, il castello di Castel Goffredo e la chiesa di Santa Maria del Consorzio, oggi scomparsi.Portici di piazza Mazzini
Di origine cinquecentesca e selciati nel 1838 con lastre arenarie di Sarnico, chiudono piazza Mazzini sul lato sud e sono caratterizzati dalla presenza di diverse attività commerciali. All'interno del centro storico e sino agli inizi dell'Ottocento era presente un altro ordine di portici, che percorreva l'antica contrada del Ponte dell'Olmo (ora via Botturi) partendo da contrada Colonna (attuale via Acerbi).
Gruppo scultoreo in marmo bianco posto nei giardini pubblici di piazzale della Vittoria. Fu realizzato nel 1925 dallo scultore Timo Bortolotti - artista che si esprimeva con forme che si ispiravano a un ritorno all'antico e all'idea del classico - ed inaugurato il 10 maggio 1925 dal deputato mantovano Gino Maffei (1890-1938). La costruzione è posta al di sopra di tre gradini e costituita da una figura femminile  racchiusa tra due colonne di stile ionico sormontate da fregio e architrave su cui spicca la citazione latina Per aspera ad astra. Alla base del monumento sono poste le lapidi a ricordo dei caduti delle due guerre.Monumento a don Aldo Moratti 
Scultura in bronzo del 1986, opera di Luciano Scalzotto, posta nella centrale via Mantova, raffigurante il sacerdote che conduce a mano una bicicletta e un ragazzo che tende la mano verso don Aldo.Monumento ad Anselmo Cessi 
Effige in bronzo su basamento in marmo del 2018, opera dello scultore mantovano Andrea Jori, posta nell'omonima via, raffigurante il maestro Anselmo Cessi, vittima del fascismo.Monumento a Giovanni Acerbi 
Raffigura il busto in bronzo del patriota castellano, collocato su un basamento di marmo bianco all'interno dei giardini pubblici di piazzale Marconi. Realizzato nel 1999 su disegno dello scultore-pittore Vindizio Nodari Pesenti.
Crocifissione in legno d'ulivo posta in prossimità del centro storico, in via Cesare Battisti. L'originale, in legno policromo del XV secolo, è collocato all'interno della chiesa prepositurale di Sant'Erasmo. Il monumento è stato inaugurato l'8 dicembre 1940.Monumento della Colonna con Pigna
Si tratta di un segnacolo funebre di epoca romana collocato su una colonna di marmo bianco, posto nei giardini pubblici di piazzale della Vittoria, chiamato La Pigna per la sua forma. In origine la colonna si trovava al "quadrivio Colonna" tra via Garibaldi, via Botturi e via Acerbi e sorreggeva il Leone di san Marco, simbolo della dominazione veneta su Castel Goffredo. Rimase in questo luogo sino al 1827.Annunciazione
Bassorilievo in cotto del XV secolo, collocato nel passaggio tra Via Roma e Via don Aldo Moratti.Cippo gromatico
Cippo gromatico in marmo utilizzato in epoca romana dai gromatici o mensores (geometri dell'epoca) come segno confinario nelle operazioni di suddivisione del territorio (centuriazioni), collocato nei giardini pubblici.
Sono collocati quasi nel cuore del centro cittadino e occupano l'area antistante la seconda cerchia delle mura, ora demolite, corrispondenti a piazzale della Vittoria e piazzale Marconi. Ospitano al loro interno diversi monumenti commemorativi.Parco urbano don Aldo Moratti 
Attiguo all'omonimo centro sportivo, si estende per 25.000 m² con possibilità di praticare beach volley, skate, pattinaggio, basket, jogging e ginnastica dolce.Parco La Fontanella 
Ex colonia estiva elioterapica inaugurata nel 1930, ora trasformata in parco pubblico e sede di spettacoli all'aperto. È dotata di sala convegni per manifestazioni pubbliche e si trova in piazzale Martiri della Liberazione.Lungo Tartaro
È un percorso ciclopedonale che permette di passeggiare nei pressi del torrente Tartaro, tra via Monteverdi e via Ubertini, a contatto con la vegetazione fluviale e la fauna costituita da anatre, oche selvatiche e gallinelle.Tenuta Sant'Apollonio
Parco giardino situato alla periferia ovest di Castel Goffredo, a circa 3 km dal centro, in via Casalpoglio. Sorto nel 1973 e gestito da una ONLUS locale, consta di un'area di 70.000 m² comprendente aree fiorite, specie arboree della pianura padana e un grande giardino di piante officinali. Comprende anche un bosco con alberi di alto fusto e laghetti dove vivono aironi, germani, garzette e pesci.Alberi monumentali
Il censimento degli alberi monumentali effettuato dalla Provincia di Mantova nel 2005 ha riconosciuto la presenza nel territorio di Castel Goffredo di 5 piante: una magnolia in frazione Bocchere, un pioppo bianco in località Pellizzario, un pioppo nero, un gelso bianco e un olmo campestre, tutti in frazione Casalpoglio.
La popolazione antica del comune risultava essere: nel 1561 di 3.385 abitanti, nel 1617 di 2.458 abitanti, nel 1738 di 2.658 abitanti e nel 1786 di 3.028 abitanti.In un rapporto pubblicato nel 2010 viene rilevato che l'aumento della popolazione è dovuto soltanto ai flussi migratori, perché il saldo naturale è negativo.Nel 2014 era il terzo comune superiore a 5.000 abitanti con il più alto tasso di natalità nella provincia (10,1%) e il comune con l'età media più bassa nella provincia (40 anni). Al 1º gennaio 2016 Castel Goffredo era l'8º comune più popoloso della provincia di Mantova.Abitanti censiti
Castel Goffredo, come quasi tutti i comuni della provincia di Mantova, è un comune multietnico, con una presenza significativa di cittadini stranieri (18,7%, anno 2017).Al 31 dicembre 2018 risiedevano in totale 2 479 persone appartenenti alle seguenti principali nazioni di origine:
Oltre alla lingua italiana, a Castel Goffredo non sono ufficialmente riconosciute altre lingue. Il dialetto locale è il dialetto alto mantovano, ma, essendo la località posta nell'alto mantovano al confine con la provincia di Brescia, si parla un dialetto fortemente contaminato dal vernacolo bresciano.
Già nel XIII secolo a Castel Goffredo era presente una casa degli Umiliati, congregazione religiosa dedita alla preghiera e alla lavorazione della lana.
Risale al 1288 la presenza in città della Congregazione di Santa Maria di Castel Goffredo (o "Congregazione della Misericordia"), sul modello della Congregazione della Misericordia Maggiore di Bergamo, movimento dedito alla preghiera e alla carità, che aveva la sua sede nella chiesa di Santa Maria del Consorzio.
È del 1468 il primo documento che attesta la presenza in città di una comunità ebraica.Nel 1543 in alcune località nello Stato gonzaghesco (Castel Goffredo, Gonzaga e Viadana) si manifestarono le prime teorie luterane, che misero preoccupazione nel cardinale Ercole Gonzaga, vescovo di Mantova.Nel 1568, per volere del marchese Alfonso Gonzaga, si insediò a Castel Goffredo la famiglia Norsa di Mantova che istituì il banco dei pegni. Fu creata anche la sinagoga, andata perduta, che era collocata nell'attuale vicolo Remoto.Sono presenti attualmente due parrocchie appartenenti alla diocesi di Mantova: la parrocchia di Sant'Erasmo nel centro storico e la parrocchia di San Lorenzo in frazione Casalpoglio, che sino alla seconda metà del Settecento appartenevano alla diocesi di Brescia, per passare poi alla diocesi di Mantova, vicariato San Carlo Borromeo.Del territorio castellano faceva parte anche la parrocchia autonoma di Santa Margherita in frazione Bocchere, che dal 1986 è stata estinta e accorpata alla parrocchia di San Martino Gusnago.Il 1º gennaio 1725 il consiglio comunale di Castel Goffredo dichiarò san Luca patrono della città.
La religione maggiormente praticata nel comune è, come per l'Italia, quella cattolica; gli stranieri invece sono in prevalenza induisti, sikh e musulmani. In città esistono anche alcune famiglie di testimoni di Geova.
Il falò della Vecchia (6 gennaio): come in altri paesi della Bassa Bresciana e della provincia, è diffusa la tradizione di salutare la fine dell'inverno o del carnevale bruciando la “vecchia”, detta ècia, un fantoccio appositamente preparato.
Sant'Antonio Abate (17 gennaio): patrono degli animali domestici, festività durante la quale un tempo venivano schierati sul sagrato in attesa delle benedizione gli animali protetti dal santo. Ogni anno in piazza Mazzini viene impartita la benedizione dei trattori e distribuita gratuitamente la focaccia.
Carnevale di Castel Goffredo (ultimo venerdì di carnevale): storico carnevale, tra i più antichi d'Italia, risalente al 1872 che ha la sua maschera caratteristica in Re Gnocco, monarca dai pieni poteri. Ogni quattro anni, nel giorno della sua incoronazione, il venerdì gnoccolaro, pronuncia il discorso della corona e ai suoi sudditi affamati vengono distribuiti gratuitamente gli gnocchi. Quindi dà il via ai festeggiamenti, con sfilata di carri allegorici e gruppi mascherati nella rinascimentale piazza Mazzini.Fiera di San Giuseppe (19 marzo): risalente al 1904, è caratterizzata dalle esposizioni agricolo-floreali.
Festa di Sant'Erasmo e della città (2 giugno): in occasione della ricorrenza del compatrono di Castel Goffredo si organizzano concerti, visite alla città ed esposizioni. Viene anche assegnato dal Comune l'Erasmo d'oro al cittadino o all'ente castellano che ha maggiormente illustrato la città nel campo della cultura, dell'arte, dello sport e del volontariato.
Festa del Tortello amaro di Castel Goffredo (terza settimana di giugno): annualmente nel Parco La Fontanella si svolge la festa in onore del piatto tipico locale, durante la quale è possibile gustare questa specialità.
Fiera di San Luca (18 ottobre): antica fiera istituita, assieme al mercato del giovedì, con decreto del 21 luglio 1457 da Alessandro Gonzaga, figlio di Gianfrancesco Gonzaga, I marchese di Mantova. Si svolge nel centro storico della città ed è caratterizzata dalla presenza di numerose bancarelle e un ampio luna park allestito per l'occasione.
Santa Lucia (13 dicembre): è rimasta viva ancora oggi la leggenda di Santa Lucia, che la sera del 12 dicembre, così si racconta ai più piccoli, porta i doni in una cesta sulla groppa d'un asino, al quale vengono preparati acqua e fieno, mentre la santa dovrebbe lasciare i regali per premio e il carbone per punizione.
Libri sotto i portici (prima domenica del mese): mercato specializzato di libri nuovi e vecchi, usati, riviste e dischi in vinile. Si tiene sotto i portici di piazza Mazzini e di via Italia.
Mercato settimanale del giovedì: il mercato ambulante del centro storico è una delle tradizioni popolari più antiche e significative della città, essendo stato istituito con decreto del 1º luglio 1457 dal marchese Alessandro Gonzaga. Al giovedì si svolge in parte del centro storico e in piazzale Martiri della Liberazione.
La gestione dei rifiuti viene effettuata con la tecnica della raccolta differenziata porta a porta. A maggio 2016 la percentuale è stata dell'82,5%. Il reddito medio della popolazione alla fine del 2016 era di 14.079 euro annui.
La biblioteca comunale aderisce al Sistema bibliotecario Ovest Mantovano ed è situata in piazza Giacomo Matteotti. Possiede attualmente (2019) un patrimonio di circa 40 000 volumi (di cui più di 4 000 per ragazzi), disposti a scaffale aperto. Si può interrogare il catalogo on-line della biblioteca attraverso l'OPAC (Online Public Access Catalog) del Catalogo Collettivo delle Biblioteche della Provincia di Mantova. Su appuntamento è possibile consultare la documentazione anteriore al 1870 dell'archivio storico del comune di Castel Goffredo, di cui è disponibile l'inventario on-line (inventario archivio storico).
È presente l'Istituto Scientifico di Riabilitazione di Castel Goffredo, aperto nel 1990, ospedale di rilievo nazionale ad alta specializzazione per quanto attiene alla Medicina riabilitativa.
È allestita all'interno della chiesa prepositurale di Sant'Erasmo in piazza Mazzini, nel quale sono esposte alcune delle opere d'arte più preziose legate alla storia della chiesa, che racconta attraverso sculture, manoscritti, argenti e reliquiari l'evoluzione della fede e dell'arte dal Quattrocento al Settecento.
Inaugurato il 14 ottobre 2017, il MAST Castel Goffredo - museo della Città (Museo - Arte - Storia - Territorio) è costituito da: Museo Corsini-Tosani, museo della città e del territorio dell'alto mantovano, in cui saranno conservate opere d'arte che appartengono alla storia di Castel Goffredo; Archivio storico parrocchiale, ricco di documenti antichi risalenti al Trecento; Antica libreria del clero di Castel Goffredo, costituita da oltre mille volumi, alcuni rarissimi, di filosofia, storia, diritto e teologia risalenti al Quattrocento; Biblioteca di storia dell'arte e di storia locale, composta al momento di ottocento volumi, con specializzazione nella scultura lignea.
Ecomuseo tra il Chiese, il Tartaro e l'OsoneIl Comune di Castel Goffredo è tra i promotori dell'Ecomuseo tra il Chiese, il Tartaro e l'Osone.
Rivista trimestrale di cultura e attività castellane, fondata all'inizio del 1977. Edita da Edizioni Vitam, ha la sua sede in via Beffa a Castel Goffredo. Pubblica articoli legati alla storia locale, biografie di personaggi e tradizioni del territorio.
Ha la sua sede nella centrale via Botturi ed è stata una delle prime emittenti radiofoniche dell'alto mantovano essendo stata fondata nel giugno 1977. Trasmette localmente in FM 88.8 MHz.
Castel Goffredo ha partecipato alla XXII edizione (1991) e XXVIII edizione (1997) di Giochi senza frontiere.
A Castel Goffredo, in frazione Zecchini, tra il Seicento ed il Settecento operarono numerosi falegnami ed ebanisti che prestarono la loro opera a favore del comune e delle chiese locali. A testimonianza della loro arte sono rimasti numerosi manufatti di pregio (confessionali, armadi, banconi, ancone e inginocchiatoi) collocati prevalentemente all'interno della chiesa prepositurale di Sant'Erasmo. I più illustri furono: Adriano Tosani, Pompeo e Costanzo Redini, Antonio e Massimo Ferrari, Pietro Zecchini.
Nella prima metà del Novecento l'alto mantovano ed in particolare Castel Goffredo e Castiglione delle Stiviere sono stati i luoghi prediletti di ritrovo e di frequentazione artistica dei pittori mantovani facenti parte del movimento artistico chiamato "Chiarismo lombardo", lasciando una traccia importante della zona nei loro dipinti. Avevano eletto come maestro il professore castiglionese Oreste Marini e facevano parte del gruppo, tra gli altri, i pittori Maddalena (Nene) Nodari, nata a Castel Goffredo, Umberto Lilloni e Angelo Del Bon.
L'origine del gruppo musicale "Banda cittadina di Castel Goffredo" si fa risalire al 1852. Ha partecipato a numerosi raduni bandistici. Dal 1996 è gemellata con la banda musicale di Valbrona (Co) e con la Filarmonica Santa Cecilia di Zele in Belgio. È composta attualmente da 42 elementi.Originaria di Castel Goffredo è anche la band garage-rock nota con il nome "Bee Bee Sea", formatasi nel 2015 e che in breve tempo con soli due album all'attivo (Bee Bee Sea e Sonic Boomerang) ha saputo farsi apprezzare sia in Europa che negli Stati Uniti d'America. Il loro brano The Garage One è contenuto nella colonna sonora della serie tv americana Shameless.
La cucina castellana è tipica dell'arte culinaria mantovana, profondamente legata ad antiche tradizioni contadine e al forte legame con le zone vicine, soprattutto l'Emilia-Romagna. I piatti caratteristici sono i primi piatti di pasta ripiena, tortelli e agnoli in testa.
Nato nel 1993 con lo scopo di divulgare l'immagine di Castel Goffredo e del territorio mantovano nel mondo, è dedicato a Giuseppe Acerbi, illustre personaggio di Castel Goffredo del 1773, che fu viaggiatore ed esploratore. Nel mese di luglio avviene la proclamazione del vincitore.
Istituito nel 2011 e dedicato ai bambini che frequentano le classi seconda, terza e quarta della scuola primaria della città.
Il centro storico di Castel Goffredo, ricostruito sul reticolo centuriale e la disposizione nord-sud ed est-ovest delle vie, rimanda alle origini di epoca romana (I secolo d.C.).Il primo nucleo difensivo, denominato Castellum vetus (Castelvecchio) e risalente al X secolo, sorgeva ed era delimitato dalle attuali piazza Mazzini (palazzo Gonzaga-Acerbi), piazza Castelvecchio e vicolo Cannone ed era circondato da un fossato; l'ingresso era posto in corrispondenza dell'attuale via Manzoni.
All'inizio del XV secolo l'abitato costruito a ridosso di "Castelvecchio fu circondato da un secondo ordine di mura e da un fossato originato dal corso dei torrenti Fuga e Tartarello. Nella città fortezza vi erano inoltre sette torrioni difensivi e quattro porte di accesso poste nelle attuali vie Mantova (Porta di Picaloca), Manzoni (Porta di Sopra), Botturi (Porta del Povino) e Poncarali (Porta di Poncarale). Le vie del centro storico hanno mantenuto la fisionomia medioevale. Il territorio comunale era suddiviso in cinque quartieri: Borgo, Picaloca, Povino, Poncarali e Selvole. Alla fine del Quattrocento venne avviata una ristrutturazione urbanistica, che venne successivamente completata da Aloisio Gonzaga ed ancora oggi riscontrabile nella ortogonalità delle vie.Fino alla prima metà dell'Ottocento, l'abitato di Castel Goffredo (4.000 abitanti circa) si sviluppava principalmente all'interno del limite dell'antico borgo.
A partire dalla seconda metà dell'Ottocento iniziò lo sviluppo del borgo al di fuori della cinta difensiva, abbattuta nel 1893. Negli anni tra il 1900 ed il 1911 vi fu un aumento significativo della popolazione, che passò a 5.400 abitanti.
In questo periodo nel territorio castellano si svilupparono le numerose frazioni circostanti (18), molte delle quali si dotarono di chiesa e scuola.Nel 1915 vennero soppresse le fosse che delimitavano le mura esterne. Intorno al 1920 sorsero le prime costruzioni di civile abitazione nella zona a sud-est del paese, corrispondente alle attuali via Bonfiglio e viale Europa. In questi anni nasce a Castel Goffredo la prima industria tessile, il Calzificio NO.E.MI., destinato ad incidere profondamente nello sviluppo economico ed urbanistico della città.
Dal secondo dopoguerra lo sviluppo è stato ininterrotto e la crescita urbanistica della città è andata di pari passo con la industrializzazione dell'area, di primaria importanza per il settore tessile. Negli anni sessanta si è assistito alla crescita dei laboratori artigianali tessili, che impiegavano principalmente risorse a carattere famigliare. Successivamente, intorno agli anni settanta, si è insediata la prima zona industriale della città.
In questo periodo è avvenuta anche la trasformazione del territorio agricolo a causa dell'inurbamento e l'alterazione al sistema vegetazionale.L'aumento considerevole della popolazione e delle industrie ha portato, negli anni settanta, alla pianificazione a livello comunale, affidando la programmazione delle nuove espansioni a strumenti urbanistici (Piano Regolatore Generale). Nel periodo vengono ampliati anche i servizi, con la costruzione del nuovo ospedale e della scuole media statale e materna.
Castelvecchio (Castellum vetus)È la parte più antica di Castel Goffredo, di origine medievale e costituiva il primo nucleo abitato. Comprende piazza Gonzaga, piazzetta Castelvecchio, adibita a spettacolo all'aperto e concerti, e i caratteristici vicoli stretti: vicolo Pozzo, vicolo Carlo V, vicolo Teodoro da Castel Goffredo, via Manzoni (antica contrada Cavallara), vicolo Cannone e vicolo Remoto.
Oltre al centro cittadino, il comune di Castel Goffredo comprende diciotto frazioni e varie località distribuite al di fuori del perimetro urbano.
Gambaredolo, piccolo borgo situato ad est del capoluogo. In questa località si trova l'omonima corte rinascimentale (Corte Gambaredolo), voluta da Aloisio Gonzaga come residenza estiva dei "Gonzaga di Castel Goffredo", nota alla storia per essere stata teatro, il 7 maggio 1592, dell'assassinio del marchese Alfonso Gonzaga e signore di Castel Goffredo, per mano dei sicari del nipote Rodolfo di Castiglione. Nel 1615 Caterina Gonzaga, figlia di Alfonso, fece erigere l'Oratorio di San Carlo;
Rassica, si trova ad ovest del capoluogo. In questa zona, ricca di acqua, sono stati scoperti alcuni reperti archeologici (tre cuspidi di freccia in selce e frammenti umani) dell'età del bronzo.Fanno parte del territorio comunale anche gli agglomerati sparsi in campagna di Boccardi, Cascina Frino, Malcantone, Poiano di mezzo, Ravenoldi, San Pietro e Traversino.
Il territorio di Castel Goffredo è provvisto di numerose cascine e campi coltivati, che vengono riforniti per l'irrigazione anche dalle abbondanti acque delle numerose risorgive presenti. Ben poco resta dei gelsi, introdotti nella zona sin dal XV secolo dai signori di Mantova, che nell'Ottocento fecero prosperare il settore tessile cittadino.
Le coltivazioni sono costituite principalmente da granoturco, frumento, soia e pomodoro per l'industria conserviera.
Sono presenti sul territorio diverse aziende con allevamenti di bovini e suini.
Sono presenti sul territorio 751 attività commerciali e artigianali tra imprese, ditte, negozi e professionisti.
Calze e filatiL'economia di Castel Goffredo e delle zone circostanti è tradizionalmente legata al settore tessile ed in particolare a quello della calza, soprattutto da donna. Castel Goffredo è infatti conosciuta in tutto il mondo come la "città della calza" ed è al centro dell'importante distretto industriale numero 6 per la produzione di calzetteria femminile, nel quale lavorano circa 12.000 addetti (dato riferito al 2008. Nel 2013 gli addetti sono circa 7.500).Già nel XIII secolo annoverava la presenza in città di una casa di Umiliati, religiosi e lavoratori della lana. L'inizio della calza tessuta con macchinari si deve a William Lee, inglese di Calverton, che nel 1596, inventò il primo telaio a mano. Alla fine del Settecento il colonnello Giacomo Acerbi iniziò la coltivazione del baco da seta ed aprì, attigui al suo palazzo, una filanda e un filatoio con l'approvazione del governo austriaco. Intorno al 1840 Giuseppe Acerbi iniziò un esperimento importante: l'allevamento autunnale dei bachi da seta nella sua tenuta "La Palazzina". Nello stesso periodo un altro castellano, Bartolomeo Riva, presso la sua residenza estiva di "Corte Palazzo" dava vita alla coltura del baco su scala industriale, sul modello francese della bigattaia di Camille Beauvais. Nel 1846 Castel Goffredo contava già sul suo territorio tre filande e quattro filatoi, che rappresentavano l'embrione di un futuro distretto tessile. Gli inizi della sua industrializzazione risalgono al 1925, quando aprì il primo calzificio, il NO.E.MI. (dal cognome dei proprietari Achille Nodari, Delfino ed Oreste Eoli) che produceva inizialmente calze di cotone e successivamente di seta. Questa azienda iniziò la propria attività grazie all'importazione dalla Germania di alcuni telai meccanici (tipo "Cotton") che permisero l'inizio della produzione di calzetteria con sistemi semi-industriali. Da questa prima esperienza, e grazie all'iniziativa di alcuni ex operai che avevano lavorato al calzificio, negli anni cinquanta sorsero i primi laboratori artigianali di calzetteria e la prima azienda produttrice di filato che con il passare degli anni si trasformarono in grandi aziende tessili (Levante Spa, Fulgar Spa).
Nell'ultimo decennio si è verificata, in parte, la diversificazione produttiva verso la creazione di intimo femminile.Fari e proiettoriNegli anni ottanta si è molto sviluppato il settore della produzione di fari e proiettori per teatri, discoteche e illuminazione di monumenti, con diverse aziende che esportano in tutto il mondo.
I servizi sono garantiti da 466 attività che dichiarano 1.537 addetti pari al 15,63% della forza lavoro occupata e 61 attività amministrative con 427 addetti pari al 4,59% della forza lavoro occupata.
Servizio acquedottoA Castel Goffredo è presente l'acquedotto comunale, gestito da SISAM che si occupa anche di depurazione delle acque.BancheDal 1895 è presente la Banca di Credito Cooperativo di Castel Goffredo, fusa nel 2016 con "Banca Cremonese Credito Cooperativo", che ha dato vita al "Credito Padano - Banca di Credito Cooperativo" con sede a Cremona.Casa di riposoEdificio comunale Il Gelso situato in zona sud della città, si sviluppa su due piani ed accoglie 30 anziani.Cittadella della sanitàStruttura comunale sita nel centro della città che ospita medici convenzionati con il Servizio Sanitario Nazionale ed ambulatori specialistici dipendenti dal Distretto socio-sanitario di Asola. Nei giorni di sabato e domenica funziona il servizio di guardia medica.Piattaforma ecologicaNella zona periferica della città in frazione Villa sorge la piattaforma ecologica comunale per la raccolta differenziata dei rifiuti gestita da SIEM.
Controllo del vicinatoDa aprile 2019 è stato attivato dal comune il controllo del vicinato, strumento di prevenzione che presuppone la partecipazione attiva dei cittadini residenti in collaborazione con le forze dell'ordine.
Lo sviluppo turistico della zona è legato principalmente alla vicinanza della città di Castel Goffredo con il lago di Garda e con le colline moreniche circostanti.Il comune di Castel Goffredo aderisce all'ente intercomunale di promozione del territorio “Associazione l'Aquila e il Leone”, che comprende undici comuni del Medio-Alto Mantovano, finalizzato a valorizzare le locali risorse culturali, tradizionali, turistiche e ambientali.Dal 1987 fa anche parte dei "100 comuni della piccola grande Italia".
Il comune di Castel Goffredo è attraversato da nord a sud dalla strada provinciale 8 chiamata anche "strada della calza", che collega Casaloldo, Medole e Pozzolengo e da ovest a est dalla strada provinciale 6 che collega Ceresara e Acquafredda. La strada provinciale 105 collega il comune di Carpenedolo.
Nel 1839 venne istituita a Castel Goffredo una messaggeria di tre corse alla settimana che collegava Brescia a Mantova.Dal 1930 al 1933 Castel Goffredo era servita dalla linea della Tranvia Medole-Casaloldo (diramazione della Tranvia Cremona-Asola), con tram a carrozza unica chiamato "Norge", che collegava il basso lago di Garda fra Desenzano, Cremona e Piacenza.Il comune di Castel Goffredo è attualmente servito dall'azienda APAM di Mantova, che collega le città di Brescia e Mantova.
Dal 1786, all'atto della suddivisione della Lombardia austriaca in otto province, al 1791, Castel Goffredo venne assegnato alla "Delegazione VI - distretto di Castel Goffredo".Dal 1816, all'atto della costituzione del Regno Lombardo-Veneto al 1853, Castel Goffredo fu sede del "Distretto VI" della Provincia di Mantova (Lombardo-Veneto).Dal 1859 Castel Goffredo venne assegnato al Mandamento III di Asola del Circondario V di Castiglione delle Stiviere, provincia di Brescia, sino al 1868, anno in cui venne aggregato al distretto VI di Asola del circondario unico di Mantova.Nel 1873 venne annesso al territorio municipale il comune di Casalpoglio, facente parte fino al 1867 della provincia di Brescia.
La principale squadra di calcio della località è l'Associazione Calcistica Castellana Calcio fondata nel 1973. Ha sempre disputato campionati di livello regionale.Tennis tavolo
La Tennistavolo Castel Goffredo è una delle società più prestigiose a livello nazionale ed europeo e tra le più titolate d'Italia. Nasce nel 1977, e raggiunge nel 1984 un importante traguardo, quando la squadra femminile esordisce per la prima volta in serie A.Tiro con l'arco
L'Associazione Tiro con l'arco Sagittario è nata agli inizi degli anni novanta. Nel 1993 si è associata alla FITARCO e nel 1994 è stato inaugurato il nuovo campo di tiro nella zona industriale di Castel Goffredo.Tamburello
La Polisportiva Castellana ha raccolto l'eredità della società tamburellistica che nel Campionato italiano di tamburello fu Campione d'Italia 1947, 1950 e 1951.
La struttura all'aperto con capienza di 1.000 persone accoglie le partite casalinghe dell'Associazione Calcistica Castellana Calcio. È posto in via Svezia.Palazzetto dello sport
Struttura coperta posta in via Svezia con capienza di circa 1.000 posti. Al suo interno si svolgono le principali attività sportive indoor: pattinaggio artistico, pallavolo, basket, calcetto, palla tamburello, tiro con l'arco ed è utilizzato per le partite casalinghe di Champions League della Tennistavolo Castel Goffredo. Viene anche utilizzato per meeting, eventi culturali e musicali. Nei giorni 6-7-8 dicembre 2013 nell'impianto si sono svolte alcune partite e le finali del "1º Campionato del mondo indoor di tamburello-Italia 2013". Parte della copertura è crollata per il carico dovuto alla nevicata caduta nella notte tra il 5 e il 6 febbraio 2015. Nel novembre 2017 sono iniziati i lavori per il recupero.Piscina comunale
Inaugurata nell'estate 2013 è situata in via Svezia, a fianco del Palazzetto dello Sport. È costituita da due impianti, uno coperto e uno esterno.Palatennistavolo
Struttura coperta posta in via Puccini con capienza di circa 500 posti che viene utilizzata come campo di gara ufficiale della Tennistavolo Castel Goffredo maschile e femminile. Dall'ottobre 2010 l'impianto è stato dedicato ad Elia Mazzi, storico presidente della società.Centro sportivo don Aldo Moratti
Struttura coperta posta in via Puccini con capienza di circa 200 posti che ospita il campo di gara della "Società bocciofila Castel Goffredo". Attiguo, si trova un campo da calcio in erba sintetica.
1999 – Immagina. Castel Goffredo: l'evoluzione di un territorio, CD-ROM, a cura del Comune di Castel Goffredo.
 Mauro Perani, Sóm del Castèl perché … Puisìe per fa filòs. Raccolta di poesie in dialetto castellano, Quaderni del Tartarello. Storia cultura e poesia castellane N. 1, Castel Goffredo, Tipografia Goffredese, 2014, ISBN non esistente.
 Castel Goffredo su Comune Italia., su comune-italia.it. URL consultato il 16 aprile 2012.
 Castel Goffredo su Comuni italiani., su comuni-italiani.it. URL consultato il 4 maggio 2011.
 Castel Goffredo su Guida comuni., su guidacomuni.it. URL consultato il 30 giugno 2015.
 Castel Goffredo su Italiapedia., su italiapedia.it. URL consultato il 13 ottobre 2012.
 Castel Goffredo su Italiatua, guida per il turista., su italiatua.it. URL consultato il 4 maggio 2011.
 Castel Goffredo su Tuttitalia - Informazioni utili., su tuttitalia.it. URL consultato il 28 agosto 2012.
 Eco-Museo. Patrimonio artistico culturale del Comune di Castel Goffredo., su comune.casaloldo.mn.it. URL consultato il 20 settembre 2014.
 Le istituzioni storiche del territorio lombardo XIV-XIX secolo. (PDF), su lombardiabeniculturali.it. URL consultato il 17 giugno 2019.
 Nelle terre dei Gonzaga, su it.wikivoyage.org. URL consultato il 7 febbraio 2015.
 Provincia di Mantova. Comune di Castel Goffredo. Repertorio dei beni di rilevante valore storico-culturale. 2010. (PDF), su provincia.mantova.it. URL consultato il 3 gennaio 2014.
Il castello Barbarossa, così chiamato a causa del soprannome del corsaro ottomano Khayr al-Dīn che lo espugnò nel 1535, è situato nel comune di Anacapri (NA), in Campania. La data di costruzione non è certa, ma risale forse alla fine del IX secolo.
La struttura, della quale rimangono solo dei ruderi, fu proprietà dal 1898 del medico svedese Axel Munthe che la donò poi all'omonima fondazione; inoltre nella struttura, il cui territorio adiacente si presenta ricco dal punto di vista botanico, ha sede una stazione ornitologica.
Non è noto con certezza quando il castello fu edificato, sebbene ne sia attestata l'esistenza alla fine del X secolo. Fu eretto utilizzando manodopera locale dagli amalfitani, che lo utilizzarono per controllare l'intera isola di Capri.Inizialmente di proprietà di Adelferio, figlio di Sergio di Amalfi, il quale indicava la zona come Anglum ad Castellum (letteralmente «l'angolo nei pressi del Castello»), fu ceduto, con gli altri possedimenti ad Anacapri (quali Artimo, Orrico e Gradola), a Giovanni, Comite di Capri, il 15 novembre 988. Il documento fa riferimento infatti a «unam silvam ad angulum ipsum castellum». Protetta dalla rocca, l'area godette di un periodo di stabilità nel X e nell'XI secolo.Durante la conquista normanna della Italia meridionale, gli amalfitani si ribellarono più volte al dominio normanno e ciò li portò ad ammodernare anche le fortificazioni di Capri. All'interno del castello furono ricavati nuovi ambienti, tra cui una cappella con volta estradossata. Nel 1129, Ruggero II inviò contro la rivoltosa Amalfi una flotta comandata dall'ammiraglio Giorgio d'Antiochia. Per piegare la resistenza della città, i normanni attaccarono le fortificazioni ad essa circostanti: Capri, dove gran parte dei civili furono uccisi, fu la seconda a cadere, dopo Li Galli.Per rispondere all'evoluzione delle tecniche d'assedio e delle armi da fuoco, nel XIII secolo la fortezza fu ammodernata con l'introduzione di una torre cilindrica scarpata, due cortine, le mensole per le caditoie ed altri elementi.Nel corso del XV secolo l'isola di Capri subì numerosi attacchi da parte dei corsari musulmani, durante i quali la popolazione si rifugiò nella fortezza. Nel 1535, tuttavia, pirati ottomani guidati da Khayr al-Dīn e Dragut riuscirono a prendere il castello, che fu distrutto, e la popolazione che vi aveva cercato riparo fu rapita o derubata. Nonostante la ricostruzione della fortezza venne avviata, l'opera non venne mai completata perché affidata agli edili napoletani che non avevano un'esperienza sufficiente. Lasciata quindi alle cure dei soli abitanti di Anacapri, la fortezza non venne mai ricostruita.Da allora fu ignorato fino al XVIII secolo, quando la collocazione del castello venne indicata in alcuni trattati di geografia. Tornò in uso per scopi bellici agli inizi dell'Ottocento, potenziato sia dagli inglesi (1806), che costruirono delle caditoie per fucilieri ed una polveriera, sia dai francesi (1808), che realizzarono una cinta muraria che, partendo dal castello, raggiungeva il termine della scala Fenicia. Con la nascita dell'interesse per i reperti archeologici e l'ambiente mediterraneo alla metà del socolo, il castello - descritto da un viaggiatore di allora come «una rovina immersa in una natura selvaggia ed incantevole» - divenne oggetto di curiosità e una meta per gli escursionisti, incluso, nella prima metà del secolo successivo, in tutte le cartine e le guide turistiche relative all'isola.Nel 1898 il castello Barbarossa fu acquistato, insieme al territorio circostante, dal medico svedese Axel Munthe, che detestando la caccia ne fece un «santuario degli uccelli». La zona era infatti una rinomata area di caccia alle quaglie e Munthe non incontrò certo il favore della popolazione caprese imponendone il divieto. Ottenne inoltre una legge speciale, stilata da Benito Mussolini, che vietava la caccia degli uccelli sull'isola di Capri per tutto l'anno.Dopo la morte di Munthe, a partire dal 16 giugno 1950, il castello fa parte della Fondazione Axel Munthe ed è di proprietà del Consolato Svedese che ha sede nella villa San Michele.
Il castello Barbarossa è situato a 412 metri sul livello del mare su una spianata di 250 m² che si apre su un fianco del monte Solaro.Il castello ha pianta quadrangolare, ma una delle pareti è semicircolare. I ruderi della parte più alta, oltre a costituire il nucleo centrale della costruzione, corrispondono a quella che una volta era la zona residenziale del maniero; difatti qui vi è una cappella con copertura a volta, abside e un piccolo campanile a vela. Al di sotto di essa è presente una cisterna, che è stata adibita a magazzino. Accanto alla cappella e sfalsato rispetto ad essa è presente un secondo ambiente del quale sono conservati alcuni elementi architettonici, tra i quali la copertura a volta, una piccola feritoia ed un'apertura ad arco. Un ulteriore ambiente è coperto da un solaio in travi di ferro ed è utilizzato come locale di servizio.La fortezza è stata edificata con muratura a sacco, utilizzando la pietra locale. Le coperture, come già accennato, sono composte da volte ed i pavimenti sono in maiolica.Degli elementi di difesa rimangono due torri, situate nella parte inferiore della struttura: la prima, a pianta quadrata, costruita in epoca sveva mentre la seconda, a pianta circolare, costruita in età angioina.
La fortezza è circondata da una macchia bassa, che risente della siccità e dello scarso nutrimento, quasi da degradare in gariga.Tra le specie vegetali presenti vi sono il corbezzolo, la coronilla, l'euforbia, l'erica, la ginestra e il mirto. D'inverno, invece, fioriscono l'anemone, l'asfodelo, la brassica, il caprifoglio, il croco ed il cisto rosa e bianco.In prossimità del castello sono presenti alcuni esemplari di pino d'Aleppo, sopravvissuti agli incendi del 1972 e del 1987 che hanno coinvolto la pineta piantata nel 1901 in loco da Axel Munthe.
Il castello Barbarossa è sede della stazione ornitologica di Capri. Infatti il monte dal quale si erge la fortezza costituisce un'importante tappa per gli uccelli migratori che sorvolano il Mar Mediterraneo dall'Europa all'Africa per lo svernamento e nel verso opposto in primavera.L'attività ornitologica nell'isola fu iniziata dalla Società Ornitologica Svedese nel 1956, cui si è aggiunta all'inizio degli anni ottanta la Lega Italiana Protezione Uccelli (LIPU), sostituita poi dal Centro di Inanellamento dell'Istituto Superiore per la Protezione e Ricerca Ambientale di Bologna. Il centro utilizza l'isola come una stazione per la raccolta dei dati relativi al sesso, età, specie, dimensioni e peso degli uccelli catturati attraverso l'uso di una rete. A questi, prima di essere rilasciati, viene infine agganciato un anello metallico che, nel caso di una loro successiva ricattura, permette di seguirne lo spostamento.Sono ancora presenti sull'isola attività di ricerca svedesi, gestite dalla stazione ornitologica dell'isola di Öland. Nel tempo, sono mutate le ricerche condotte: inizialmente, esse erano rivolte allo studio delle migrazioni primaverili ed autunnali; più recentemente ciò è stato sostituito da progetti sull'orientamento degli uccelli, la trasmissione di malattie e da studi sulla migrazione delle farfalle.
 Romana De Angelis Bertolotti, Capri. La natura e la storia, Zanichelli, luglio 1990, ISBN 88-08-09123-6.
 Salvatore Borà, Itinerari storici e monumentali di Capri ed Anacapri, la Conchiglia, 2002, ISBN 88-86443-52-8.