
Gli Iron Maiden (IPA: [ˈaɪ̯ə(ɹ)n ˈmeɪ̯.dən]) sono un gruppo musicale heavy metal britannico, formatosi a Londra nel 1975 per iniziativa del bassista Steve Harris. Sono considerati uno dei gruppi più importanti ed influenti del genere e, assieme ad artisti come Saxon, Angel Witch, Samson, Def Leppard, Raven e Venom, fanno parte della New wave of British heavy metal, corrente al cui sviluppo hanno fortemente contribuito.Pubblicarono il loro album di debutto nel 1980, diventando rapidamente uno dei gruppi più rappresentativi della scena metal del periodo. Poco dopo l'uscita del loro secondo album, Killers, il cantante Paul Di'Anno venne sostituito da Bruce Dickinson con cui il gruppo pubblicò, nel 1982, The Number of the Beast, uno dei più importanti lavori della storia del gruppo e l'ultimo con il batterista Clive Burr, sostituito da Nicko McBrain. Per tutta la durata degli anni ottanta gli Iron Maiden trovarono il maggior successo commerciale grazie agli album Piece of Mind, Powerslave, Somewhere in Time, Seventh Son of a Seventh Son, certificati dischi d'oro e di platino negli Stati Uniti d'America.La formazione rimase intatta sino all'abbandono di Adrian Smith che durante le registrazioni di No Prayer for the Dying (1990) venne sostituito da Janick Gers. Fear of the Dark (1992) fu l'ultimo album del gruppo con Dickinson alla voce, il quale venne sostituito l'anno seguente da Blaze Bayley, con il quale gli Iron Maiden non trovarono il successo sperato. Dickinson e Smith tornarono in formazione nel 1999, rimpiazzando Bayley ma non il chitarrista Janick Gers, diventando così un sestetto. L'anno seguente venne pubblicato un nuovo album: Brave New World, e di conseguenza ci fu il Brave New World Tour.
Il loro ultimo lavoro, The Book of Souls (2015), ha riscosso un ottimo successo raggiungendo anche la quarta posizione nella Billboard 200, come il precedente album The Final Frontier, oltre alla prima posizione in diverse nazioni del mondo.
Gli Iron Maiden nacquero nel 1975 a Leyton, un quartiere situato a est di Londra, grazie al bassista Steve Harris, che aveva già militato in gruppi come Gypsy's Kiss e Smiler. Harris prese l'ispirazione per il nome del gruppo guardando il film L'uomo dalla maschera di ferro, in cui compariva lo strumento di tortura detto vergine di Norimberga o "vergine di ferro" (in inglese iron maiden).La prima formazione del gruppo fu costituita da Steve Harris al basso, Dave Sullivan e Terry Rance alle chitarre, Paul Day alla voce e Ron "Rebel" Matthews alla batteria. Il loro primo concerto si tenne nel 1975 al Cart and Horses, un pub di Stratford. Verso la fine dell'anno Sullivan venne sostituito da Dave Murray proveniente dagli Evil Ways, un gruppo della scuola di Hackney in cui suonava anche Adrian Smith. Murray e Harris saranno gli unici membri fissi nell'intero arco della carriera del gruppo.Pur presentando uno stile musicale che si ispirava solo in parte al punk, gli Iron Maiden si proposero subito come alternativi a gruppi come Sex Pistols e Clash, che allora dominavano le classifiche musicali. Nel clima musicale dell'epoca, dominato dal punk britannico, ebbero inizialmente molte difficoltà a trovare spazio; la loro grande occasione per farsi conoscere venne dal Ruskin Arms, uno dei pochi locali londinesi che proponeva musica dal vivo hard rock e heavy metal. Oltre alla musica, la band curò molto anche la propria scenografia, in quanto i loro concerti erano spesso accompagnati da effetti pirotecnici, in genere prodotti dagli stessi membri del gruppo. In questo periodo, fece una delle prime comparse "Edward the Head", una creatura dalle sembianze mostruose successivamente conosciuta come Eddie, la quale sarebbe divenuta la loro mascotte ufficiale.
Dopo numerosi cambi di formazione, nel dicembre 1978 il gruppo trovò una certa stabilità con l'ingresso del cantante Paul Di'Anno e di Doug Sampson alla batteria che già aveva suonato con Harris negli Smiler. Questa formazione diede vita al primo demo degli Iron Maiden, intitolato The Soundhouse Tapes. La prima tiratura di 5.000 copie del prodotto venne venduta per corrispondenza e si esaurì nel giro di poco tempo.Venne presentato a Neal Kay, famoso dj heavy metal britannico, il quale, inizialmente, sembrò snobbare il lavoro della band senza averlo nemmeno ascoltato ma, infine, decise di portarsi la loro audiocassetta a casa. Ascoltandola, Kay rimase stupefatto dalle potenzialità della giovane band e così decise di trasmettere il demo nella sua radio.Il brano Prowler comparve nelle classifiche del giornale Sounds, dalle cui pagine il giornalista Geoff Barton conierà, tra i primi, il termine New wave of British heavy metal.Nel luglio 1979 una di queste copie finì nelle mani del manager Rod Smallwood (famoso talent scout dei Judas Priest) che, ben impressionato, fece suonare gli Iron Maiden prima come spalla dei Motörhead il 3 settembre e poi come attrazione principale al Marquee Club di Londra il 19 ottobre. A questo concerto presenziò anche Brian Shepard, il direttore della EMI.In breve tempo il gruppo ingaggiò un secondo chitarrista, Tony Parsons, e incise due nuovi brani, Sanctuary e Wrathchild per la raccolta Metal for Muthas, pubblicata il 15 febbraio 1980 dall'etichetta Sanctuary Records. Dopo questa pubblicazione, Sampson abbandonò la band per motivi di salute e venne prontamente sostituito da Gary Edwards. Sampson comparirà quindi solo nel brano Burning Ambition, lato B di Running Free. Successivamente Harris reclutò anche Dennis Stratton come secondo chitarrista dopo il rifiuto di Adrian Smith, poiché la sua band, gli Urchin, in quel momento riscuoteva un buon successo. Stratton portò con sé anche il nuovo batterista Clive Burr che andrà a sostituire Edwards.L'8 febbraio uscì il singolo Running Free, il quale raggiunse il trentaquattresimo posto nelle classifiche britanniche e portò la band a suonare alla trasmissione Top of the Pops della BBC.
Con la nuova formazione venne pubblicato, il 14 aprile 1980, l'omonimo album d'esordio del gruppo, Iron Maiden, che conseguì un ragguardevole successo raggiungendo la posizione numero 4 delle classifiche britanniche, grazie a brani come Prowler, Running Free, Phantom of the Opera ed Iron Maiden.Gli Iron Maiden partirono dunque per il loro primo tour ufficiale, che entusiasmò molto le folle, stupefatte dalle loro prestazioni sia musicali che sceniche. Si esibirono come gruppo spalla dei Judas Priest nel loro British Steel Tour e in seguito, nel resto dell'Europa, fecero da supporto alla tournée di Unmasked dei KISS.Nel mese di giugno uscì il singolo Sanctuary, non incluso nell'edizione europea dell'album; il disco suscitò non poche polemiche per la copertina raffigurante Eddie che brandiva un coltello sulle spoglie dell'allora primo ministro inglese Margaret Thatcher. L'illustrazione venne censurata, coprendo gli occhi della Thatcher con una linea nera.Dopo il tour, Stratton lasciò il gruppo per divergenze musicali con gli altri membri, sentendosi maggiormente legato a un rock più melodico stile Fleetwood Mac rispetto all'heavy metal e fonderà in seguito i Lionheart. Nella band entrò così Adrian Smith, amico d'infanzia di Dave Murray e già chitarrista degli Urchin.L'8 novembre uscì il singolo Women in Uniform, cover degli australiani Skyhooks che vide ancora Stratton in veste di chitarrista. Sulla copertina comparve nuovamente la Thatcher, questa volta armata di mitra e nascosta dietro a un muro in attesa di vendicarsi di Eddie che passeggia ignaro a braccetto con due prostitute.
Rinnovato l'organico, gli Iron Maiden iniziarono le registrazioni per il secondo album, pubblicato nel 1981 con il titolo Killers.
Il disco evidenziò una notevole maturazione nella tecnica. La produzione, altro elemento di qualità del disco, grazie al notevole miglioramento delle registrazioni in studio, fu affidata a Martin Birch, già produttore di altri gruppi come Deep Purple e Rainbow. L'album, grazie a canzoni come la title track, Wrathchild e Murders in the Rue Morgue, fu considerato molto valido dalla critica, ma non riuscì comunque a replicare il successo dell'esordio, posizionandosi al dodicesimo posto nelle classifiche del Regno Unito.Il quintetto iniziò così un nuovo tour mondiale, in cui fu attrazione principale in Europa e in Giappone, ed aprì vari concerti anche negli Stati Uniti. Dai concerti nipponici venne estratto un EP, intitolato Maiden Japan e venne anche ripresa per la prima volta una loro esibizione dal vivo pubblicata poi con il titolo Live at the Rainbow.In quel periodo, il carattere eccessivamente "ribelle" di Paul Di'Anno e il suo abuso di alcol e droghe iniziò a creare problemi nell'attività del gruppo, soprattutto in sede live, con il risultato di mettere a repentaglio la riuscita dell'intero tour della band. Per via dei suoi eccessi, la band decise di licenziarlo, anche se Di'Anno sostenne di essersene andato di sua volontà.Dopo la sua partenza, Paul Di'Anno formerà prima i Lonewolf, rinominati poi come Di'Anno, e in seguito i Gogmagog, i Battlezone ed infine i Killers, oltre a cantare con i Praying Mantis.
Allontanato Di'Anno, gli Iron Maiden si misero al lavoro per trovare un nuovo cantante. Nel 1981 il gruppo, al Reading Festival, assistette all'esibizione di una band di nome Samson che stava riscuotendo un gran successo ed un'ottima partecipazione di pubblico grazie anche al lavoro svolto dal cantante Bruce Dickinson, all'epoca soprannominato "Bruce Bruce" o "Air Raid Siren" ("sirena d'attacco aereo"). Gli Iron Maiden decisero allora di ingaggiare proprio questo cantante che, a poche settimane di distanza dal festival, entrò definitivamente nel gruppo.La band entrò in studio di registrazione nel 1982, e dopo pochi mesi uscì il terzo album, The Number of the Beast, preceduto dal primo singolo Run to the Hills. Il disco presentò elementi rinnovati rispetto ai due precedenti album e fu caratterizzato da nuove ed arricchite sonorità, ancora più varie rispetto ai precedenti dischi, grazie soprattutto alle notevoli capacità vocali di Bruce.Questo album è a tutt'oggi ritenuto tra i più importanti tra quelli prodotti in ambito metal e tra i più influenti per le future leve di questo genere. Nel disco sono presenti alcuni dei brani più importanti del gruppo, come Children of the Damned, 22 Acacia Avenue, Hallowed Be Thy Name, Run to the Hills e l'omonimo The Number of the Beast; la ricchezza stilistica proposta venne ripagata con l'ascesa dell'album al primo posto nelle classifiche britanniche.Come tanti gruppi heavy metal di quegli anni, anche gli Iron Maiden non rimasero esenti da accuse di satanismo lanciate dalle principali organizzazioni religiose. Alcune di esse, in occasione dell'uscita di The Number of the Beast tentarono più volte di boicottarne la distribuzione, giungendo al punto di bruciarne varie copie in pubblico. In realtà il brano che dà il titolo all'album e soprattutto il suo testo introduttivo sono tratti dal libro dell'Apocalisse, contenuto nella Bibbia. Il testo doveva essere inizialmente narrato dall'attore Vincent Price, ma a causa della sua richiesta economica, che ammontava a "non meno di 25.000 sterline", la band fu costretta ad ingaggiare un imitatore per l'incisione della canzone.Il gruppo non fece molto caso alle polemiche e diede il via al tour The Beast on the Road, in cui gli Iron Maiden ricoprirono il ruolo di attrazione principale per quasi tutte le tappe, tranne che negli Stati Uniti dove in alcune date aprirono ai Rainbow, ad Ozzy Osbourne e ai 38 Special. Tuttavia, il 29 giugno a New York si registrò il tutto esaurito e durante lo show comparirono nuove scenografie che ruotavano attorno a un gigantesco pupazzo di Eddie. Anche grazie a Dickinson e Smallwood, che contribuirono alla stabilità del gruppo, la band si presentò ancora più dinamica e scatenata, con esibizioni live caratterizzate da una più accesa teatralità.
Terminata la tournée, la band si prese un periodo di riposo alle Bahamas dove registrò il nuovo album, intitolato Piece of Mind (1983), subito seguito dal World Piece Tour. Il disco vide l'entrata in scena del batterista Nicko McBrain, ex collaboratore di Pat Travers e dei Trust, inserito nel gruppo in seguito alla defezione di Clive Burr, uscito per problemi di stress e salute.Musicalmente l'album presentò nuove influenze sonore tratte dal rock progressivo, risultando meno massiccio dei precedenti grazie all'inserimento di brani più melodici e strutturalmente più complessi e ricercati. Gran parte di queste novità erano dovute proprio allo stile più tecnico e raffinato di McBrain, a differenza di quello di Burr che era più diretto e incisivo.Un ulteriore aiuto venne da Dickinson che, grazie alla sua laurea in storia e letteratura, compose testi molto colti come ad esempio Revelations o Flight of Icarus. L'album venne molto apprezzato, e il brano The Trooper divenne una delle canzoni distintive degli Iron Maiden.Sempre alle Bahamas, il quintetto registrò nel 1984 il quinto album Powerslave, che riscosse un enorme successo, raggiungendo la seconda posizione della Official Albums Chart britannica e ripresentando sonorità più dure ma conservando allo stesso tempo i tratti rock progressivo inseriti nel precedente Piece of Mind. A caratterizzare principalmente questo prodotto fu l'ispirazione del gruppo verso la civiltà egizia, con frequenti riferimenti nei testi dei brani alla cultura e alle credenze di questo popolo antico.I due singoli Aces High e 2 Minutes to Midnight, assieme alla title track e alla traccia conclusiva The Rime of the Ancient Mariner, ispirata all'omonimo poemetto di Coleridge, diventeranno presto classici del gruppo e verranno suonate dal vivo in numerosi concerti. Il brano Flash of the Blade fece parte, tra l'altro, della colonna sonora di Phenomena, un film di Dario Argento.
Il loro successivo tour mondiale, il World Slavery Tour, fu il più lungo mai sostenuto dalla band: durò complessivamente tredici mesi, per un totale di 360 concerti. Alle date del tour si aggiunse anche la partecipazione, come attrazione principale, al festival Rock in Rio, dove suonarono di fronte a un pubblico stimato tra i 250.000 e i 350.000 spettatori.Durante le quattro serate di "tutto esaurito" alla Long Beach Arena venne invece registrato il Live After Death (1985), considerato dalla stampa di settore uno dei più grandi dischi dal vivo nella storia del genere.
Dopo un lungo periodo di riposo, durante il quale ciascuno dei componenti della band si dedicò alle rispettive famiglie, il gruppo tornò in studio di registrazione e, nel 1986, fece uscire l'album Somewhere in Time, disco che evidenziò un'evoluzione musicale per il gruppo. La moda del periodo, che prevedeva un largo uso dei sintetizzatori, di cui fecero largo uso anche importanti artisti heavy metal come Ozzy Osbourne, Judas Priest e KISS, contagiò anche gli Iron Maiden che affiancarono per la prima volta tali suoni alle chitarre ed al basso, mantenendo comunque uno stile sempre duro con al suo interno gli stilemi progressive adottati nelle loro ultime produzioni.Importante risultò il contributo di Adrian Smith, che partecipò in maniera evidente alla composizione dei testi e delle musiche come ad esempio in Wasted Years, caratterizzata dal celebre riff iniziale. Fra i pezzi più famosi dell'album ci sono la già citata Wasted Years, Heaven Can Wait ed il secondo singolo Stranger in a Strange Land. Le vendite del disco si dimostrarono molto buone e consentirono il raggiungimento del terzo posto nelle classifiche nazionali, ma le critiche verso questa svolta non tardarono ad arrivare. Ciononostante, la tournée che seguì l'uscita del disco, battezzata Somewhere on Tour, registrò il tutto esaurito in molte nazioni e presentò esibizioni sempre più spettacolari, dominate da effetti speciali, luci e fuochi d'artificio.
Dopo due anni di concerti, gli Iron Maiden tornarono in studio e, nel 1988, lanciarono sul mercato Seventh Son of a Seventh Son. Nel disco sono ancora una volta avvertibili i sintetizzatori, accompagnati però da un notevole inasprimento dello stile del gruppo con anche la voce di Dickinson più dura e tagliente. Anche questo disco suscitò polemiche per gli espliciti riferimenti a Satana, tant'è che alcuni detrattori considerarono gli Iron Maiden seguaci dell'occultista Aleister Crowley, figura peraltro ritenuta affascinante da Bruce Dickinson, tanto che il cantante dedicherà proprio a questo misterioso personaggio il film Chemical Wedding. Il linciaggio morale che il gruppo subì non impedì comunque al disco di diventare uno strepitoso successo, piazzandosi al primo posto delle classifiche britanniche, trainato da singoli acclamati dal pubblico come Can I Play with Madness, The Evil That Men Do e The Clairvoyant, proposti per la prima volta dal vivo nel Seventh Tour of a Seventh Tour.
Nel 1989 il chitarrista Adrian Smith annunciò la sua uscita dal gruppo per intraprendere la carriera da solista: nello stesso anno pubblicherà il disco Silver and Gold, sotto il nome di A.S.A.P. (Adrian Smith Audio Project). Al suo posto gli Iron Maiden ingaggiarono Janick Gers, in precedenza nel gruppo di Ian Gillan dei Deep Purple.
Con la nuova formazione, gli Iron Maiden pubblicarono nel 1990 l'album No Prayer for the Dying, il quale segnò un ritorno allo stile più ruvido degli esordi. Nonostante il numero di vendite sufficiente, il gruppo fu accusato da critici e fan di aver perso di spessore, vena creativa e tecnica rispetto alle uscite precedenti. Tuttavia il singolo Bring Your Daughter... To the Slaughter fu il primo nella storia degli Iron Maiden a classificarsi al primo posto nelle classifiche britanniche rimanendo in tale posizione per 2 settimane. Assieme a questa canzone vennero ben accolti dal pubblico anche il brano di apertura Tailgunner, la title track e l'altro singolo Holy Smoke. Il tour dell'album in questione, No Prayer on the Road, fu caratterizzato da scenografie volutamente più povere rispetto allo sfarzo dei tour precedenti.L'album seguente, intitolato Fear of the Dark, uscì nel 1992. Anche questa pubblicazione ricevette qualche critica per le stesse ragioni di No Prayer for the Dying, ma si rivelò comunque più valida della precedente in termini di popolarità e di vendite, raggiungendo il secondo posto nelle classifiche inglesi, grazie anche alla famosa traccia omonima, punto fisso della band in sede live. Anche pezzi come Be Quick or Be Dead, From Here to Eternity e la ballad Wasting Love riscontrarono buoni consensi da parte del pubblico, anche se posti in secondo piano rispetto ad altri più noti della loro carriera.Il Fear of the Dark Tour vide gli Iron Maiden approdare anche al Monsters of Rock del 1992, tenutosi a Castle Donington insieme a Slayer, W.A.S.P., Skid Row ed altre band. Il concerto tenuto a Castle Donington venne immortalato nell'album dal vivo Live at Donington. L'anno successivo gli Iron Maiden crearono un nuovo tour intitolato A Real Live Tour, dal quale furono tratti altri due album dal vivo: A Real Live One e A Real Dead One, entrambi riuniti nel 1998 con il titolo A Real Live Dead One.
Alla fine del Real Live Tour, Dickinson annunciò di voler lasciare la band. La fonte di questa decisione è da ricercare nell'insieme di numerosi fattori: i dissidi con Harris, la sua carriera solista ostacolata dal tempo trascorso con gli Iron Maiden e, non da ultimo, la voglia del cantante di cimentarsi in qualcosa di diverso. La sua uscita lasciò impietriti numerosi fan, rimasti affascinati dalla sua voce e dalla sua presenza scenica che tanto avevano contribuito alla notorietà del gruppo.La band iniziò così la ricerca di un nuovo cantante. Le audizioni puntarono, per volere di Harris, a scartare immediatamente i cantanti non inglesi arrivando a dire che l'ex Helloween, Michael Kiske, non venne preso dal gruppo perché tedesco.Tra i cantanti bocciati ci fu anche, tra gli altri, lo scozzese Doogie White, che ultimamente ha cantato anche per Yngwie Malmsteen. Alla fine venne scelto Blaze Bayley, giovane componente dei Wolfsbane, dalla voce profondamente diversa da quella di Bruce Dickinson, per tonalità molto più basse e meno incisive.A tre anni da Fear of the Dark, gli Iron Maiden pubblicarono nel 1995 il loro decimo album intitolato The X Factor, seguito a settembre dalla partenza della nuova tournée, The X Factour. Il disco segnò una nuova grande svolta nel sound, che divenne molto più cupo ed intimista. Cause principali di questo cambio furono il sacrificio, deciso dal nuovo produttore Nigel Green, di parte della potenza delle chitarre, la voce di Blaze e i problemi familiari di Harris che, oltre ad aver da poco perso il padre, si era anche separato dalla moglie.Lo stesso incipit dell'album presentò già un punto di rottura rispetto al passato: al posto di una prima traccia veloce e diretta, venne scelta la cupa Sign of the Cross, ispirata al romanzo di Umberto Eco Il nome della rosa; anche le altre composizioni dell'album risultarono lontane dai canoni tradizionali del metal. Anche se il disco raggiunse l'ottava posizione delle classifiche nazionali, gran parte dei fan non gradirono questa svolta musicale e contestarono la scelta fatta dal gruppo.Nel 1996 uscì la raccolta Best of the Beast, contenente alcuni dei vecchi successi del gruppo e l'inedito Virus, composto con Bayley. Due anni dopo venne pubblicato l'undicesimo album Virtual XI, il cui sound si discostò leggermente dal precedente, subendo critiche ancora più pesanti di quelle lanciate contro The X Factor. Il disco venne contestato perché ritenuto ripetitivo, monotono e privo della potenza che aveva caratterizzato gli album del gruppo con Di'Anno e Dickinson. Alla sua uscita Virtual XI si piazzò al sedicesimo posto nel Regno Unito, il più basso livello di classifica mai raggiunto dagli Iron Maiden nella propria nazione. Nonostante le forti contestazioni, alcuni pezzi come Futureal e The Clansman vennero proposti in alcuni concerti anche negli anni successivi alla pubblicazione di Virtual XI.
Il tour di supporto a quest'album, così come il precedente, evidenziò un diverso stile sonoro per via della timbrica di Bayley che conferì un nuovo tocco ai vecchi pezzi cantati da Dickinson. Al ritorno dal tour, Bayley uscì dagli Iron Maiden, per cause mai rese ufficiali. Il cantante indicò la Sanctuary Records come responsabile della rottura del suo sodalizio artistico con il gruppo e disse che le cause furono le pressioni esercitate su Harris dall'etichetta discografica, assieme al management del gruppo, per mandarlo via.Nonostante qualche tensione avuta in passato con gli altri componenti, Bayley ha dichiarato di essere in buoni rapporti con gli Iron Maiden e ha definito Harris una persona onesta.Dopo la sua defezione, iniziarono a circolare alcune voci circa un possibile ritorno di Bruce Dickinson, caratterizzate dal susseguirsi di smentite e conferme. Nel 1999, dopo circa un anno, i media annunciarono il ritorno di Dickinson nel gruppo con l'aggiunta inaspettata di Adrian Smith, che nel frattempo aveva collaborato al progetto solista dello stesso Dickinson. Con il ritorno dello storico cantante e di Smith, gli Iron Maiden divennero così un sestetto composto da tre chitarre.
Il ritorno di Smith e Dickinson permise di recuperare l'attenzione dei fan delusi dall'era Bayley. Intendendo celebrare pertanto il ritorno alla vecchia formazione, gli Iron Maiden diedero il via al The Ed Hunter Tour, durante il quale i sei si ritrovarono a suonare brani di vecchia data come Aces High, Phantom of the Opera, Powerslave e Wasted Years.
Terminato il tour, il gruppo scrisse e registrò in breve tempo il dodicesimo album Brave New World, uscito nel maggio 2000. Questo lavoro riprese la sottile vena "progressive" andata persa dopo Seventh Son of a Seventh Son. Il tour di supporto divenne un vero trionfo, culminato nella performance al Rock in Rio di Rio de Janeiro davanti a più di 250.000 persone ed immortalato nell'album dal vivo Rock in Rio, uscito sia in doppio CD che in doppio DVD. Terminata la tournée il gruppo si concesse una pausa per poi ripartire per il Give Me Ed... Till I'm Dead, tournée che propose ancora una scaletta incentrata sul passato del gruppo, anche con lo scopo di celebrare il sopracitato Rock in Rio.Nel 2003 venne pubblicato il tredicesimo album Dance of Death, caratterizzato da sonorità più elaborate del precedente, carico di venature rock and roll. I brani contenuti in esso mantennero comunque una certa varietà, come rilevabile dalla stessa title track, una "danza della morte" che, nei suoi 8 minuti di durata, sfoggia passaggi piuttosto arditi e cambi di tempo serrati che non venivano più proposti dal gruppo sin dagli anni degli esordi. Da segnalare inoltre la presenza della prima vera e propria ballad acustica del gruppo, Journeyman, eseguita interamente con strumenti acustici e sinfonici. Un'ultima particolarità di questo disco è anche riscontrabile in Face in the Sand, il primo pezzo in cui Nicko McBrain suonò con il doppio pedale, elemento mai usato nella musica del gruppo diversamente dalla maggioranza dei gruppi metal. Dance of Death riuscì a raggiungere elevate cifre di vendita rispetto alle ultime uscite discografiche degli Iron Maiden.
L'estate del 2003 venne rovinata dall'arresto di Nicko McBrain, che aveva intenzionalmente investito un uomo con la sua auto a seguito di una colluttazione prima di un concerto al "Jones Beach Theater" di New York, ma il suo rilascio su cauzione permise al gruppo di proseguire con l'organizzazione dell'imminente tournée. Il Dance of Death World Tour si dimostrò superiore, in termini di successo, al precedente e in molte tappe venne registrato il tutto esaurito. Dal concerto tenuto alla Westfalenhallen Arena di Dortmund, Germania, il 24 novembre 2003, venne anche tratto l'album dal vivo Death on the Road, uscito nell'agosto 2005. Un altro concerto della tournée che ebbe un successo fu quello che si tenne nel South Wisconsin insieme ad altri gruppi heavy metal come Moulin Rouge e W.A.S.P..Nel 2004 inaugurarono il "Clive Aid", un particolare concerto i cui incassi vennero devoluti al loro ex batterista Clive Burr, affetto da sclerosi multipla, e alle associazioni per la ricerca sulla malattia. Lo spettacolo fu replicato anche nei tre anni successivi con la partecipazione di altri artisti famosi come Ian Paice, Tony Iommi, Girlschool, Sex Pistols, Paul Di'Anno, Tygers of Pan Tang e molti altri. Verso la fine del 2004 venne pubblicato il DVD The Early Days, che presentava la storia del gruppo vissuta negli anni dei primi quattro album; di supporto a questa uscita, nel 2005 partì l'Eddie Rips Up the World Tour, durante il quale gli Iron Maiden si esibirono su grandi palcoscenici, riprendendo le scenografie dei tour degli esordi e suonando pezzi tratti dal primo disco Iron Maiden al più recente Piece of Mind.
Nel 2005, per celebrare i 25 anni di carriera del gruppo, venne pubblicato Numbers from the Beast: An All Star Salute to Iron Maiden, composto da cover eseguite da artisti di band differenti. All'iniziativa aderì anche l'ex cantante Paul Di'Anno, il quale incise con il suo gruppo una reinterpretazione di Wrathchild.Sempre per la stessa ricorrenza, gli Iron Maiden ripubblicarono il singolo Run to the Hills, contenente anche alcuni pezzi suonati nel concerto alla Brixton Academy del 2002. Anche in questo caso il ricavato venne devoluto in beneficenza a Clive Burr e alle associazioni per la ricerca sulla sclerosi multipla.Il 19 agosto 2005 vennero ammessi al Guitar Center's Hollywood Rockfame dove, in una cerimonia pubblica, lasciarono le proprie impronte accanto a quelle di altre note celebrità come Eric Clapton, Lou Reed, gli Aerosmith, i Van Halen, Carlos Santana ed altri grandi della musica, entrando di fatto nella storia del genere e lasciando un segno indelebile nella carriera del gruppo.
Nell'agosto del 2006 uscì, preceduto dal singolo The Reincarnation of Benjamin Breeg, il quattordicesimo album A Matter of Life and Death, il quale riscosse immediatamente un largo successo come ad esempio in Finlandia, dove il disco viene accolto con enorme entusiasmo, mentre in Italia, dopo la prima settimana di vendite, raggiunse il primo posto in classifica.La band rimase molto soddisfatta dell'album, a tal punto che decise di riproporlo interamente durante i concerti successivi alla pubblicazione, assieme ad altri 5 pezzi storici, ovvero: The Evil That Men Do, Fear of the Dark, 2 Minutes to Midnight, Hallowed Be Thy Name e Iron Maiden. Nonostante alcuni malumori, il tour si rivelò un enorme successo e registrò svariati sold out. Poco dopo, venne creato un nuovo tour denominato A Matter of the Beast, la cui scaletta comprendeva tra le tante anche cinque brani tratti dall'ultimo album e cinque provenienti dal terzo album The Number of the Beast.
Il 31 dicembre 2007 gli Iron Maiden inaugurarono il loro speciale aereo per i tour, un Boeing 757 bianco marchiato con il logo della band e l'immagine della loro mascotte Eddie risalente all'era di Powerslave dipinta sulla coda. L'8 gennaio il 757 fu battezzato "Ed Force One" a seguito di un sondaggio sul loro sito ufficiale.Il 2008 li vide di nuovo in tour, con il Somewhere Back in Time World Tour, che comprese brani che andavano dall'omonimo debutto Iron Maiden (1980) fino a Seventh Son of a Seventh Son (1988). Il tour, suddiviso in tre sezioni, iniziò il 1º febbraio 2008 e terminò il 2 aprile dell'anno successivo. Durante questo periodo gli Iron Maiden toccarono tutti e cinque i continenti (23 città) esibendosi, dopo 15 anni d'assenza, anche in Australia. Il 10 maggio 2008 venne pubblicata la raccolta Somewhere Back in Time: The Best of 1980-1989, costituita da 15 brani provenienti dai primi sette album pubblicati dal gruppo.
Nell'aprile 2009 venne pubblicato il documentario Flight 666, il quale documenta il Somewhere Back in Time World Tour, oltre anche a riprese effettuate in giro per il globo a bordo del famoso Ed Force One (guidato da Bruce Dickinson che è pilota di linea) tra 23 date con il "tutto esaurito" in 13 differenti Stati. Il film è stato girato in alta definizione con audio 5.1 ed è stato presentato ufficialmente il 21 aprile in diversi cinema sparsi per il mondo. Poco dopo venne pubblicato anche la colonna sonora utilizzata per il film, Flight 666: The Original Soundtrack.
Dopo varie interviste, prima di Bruce Dickinson e poi di Steve Harris, anche Janick Gers tramite un'intervista alla BBC annunciò, sul finire del 2009, che la band aveva già iniziato la fase di composizione e di registrazione del loro quindicesimo album in studio. In un'intervista radiofonica tenutasi nel mese di gennaio 2010, il batterista Nicko McBrain annunciò che otto canzoni erano già pronte per la pubblicazione con poi l'aggiunta di altre ancora in fase di composizione.L'8 giugno 2010, gli Iron Maiden annunciarono il titolo dell'album, The Final Frontier, data di pubblicazione e la copertina, oltre anche alle date iniziali del tour di supporto, iniziato il 9 giugno a Dallas e terminato il 21 agosto a Valencia (Spagna). Quasi in contemporanea all'annuncio, è stato pubblicato via internet il singolo El Dorado, seguito il 13 luglio dal videoclip della title track. L'album, pubblicato ufficialmente il 16 agosto, si è rivelato un buon successo di vendite accompagnato da ottime recensioni da parte della critica.
Il disco, il giorno dopo la sua uscita, grazie alle 22.000 copie vendute, ha esordito in vetta nella Official Albums Chart britannica, risultato ottenuto in passato solo con l'uscita di The Number of the Beast nel 1982, Seventh Son of a Seventh Son nel 1988 e di Fear of the Dark nel 1992. L'album ha inoltre esordito alla posizione numero 4 nella classifica Billboard 200, il risultato più alto che la band abbia mai raggiunto negli Stati Uniti d'America. Registrato ai Compass Point Studios, luogo nel quale vennero registrati vari classici del gruppo come Piece of Mind e Powerslave, il lavoro si presenta come un disco molto complesso ma allo stesso tempo immediato e stilisticamente molto vicino ai precedenti dischi. La seconda canzone dell'album, El Dorado, ha portato la band a vincere, il 13 febbraio 2011, il primo Grammy Award dopo più 35 anni di attività e 15 album in studio.Il 6 giugno 2011 è stata pubblicata la raccolta From Fear to Eternity: The Best of 1990-2010, seguito di Somewhere Back in Time: The Best of 1980-1989 che raccoglie tutti i maggiori successi del gruppo composti negli ultimi vent'anni della loro carriera.Il 17 gennaio 2012 sono stati annunciati il titolo, data di pubblicazione e lista tracce di un nuovo album dal vivo intitolato En vivo!, pubblicato il 26 marzo e contenente le registrazioni del concerto del 10 aprile 2011 a Santiago del Cile.Il 15 febbraio 2012 il gruppo ha annunciato il Maiden England World Tour, il quale si basa sull'omonimo VHS pubblicato nel 1989. Il tour è iniziato nell'estate del 2012 ed è proseguito con alcune date aggiuntive nel 2013 nelle quali il gruppo ha toccato l'Europa e il continente americano. Il tour si è concluso presso lo stadio nazionale del Cile (medesimo luogo nel quale è stato registrato En vivo!) davanti a più di 60.000 fan, stabilendo il record per la «maggiore affluenza per un gruppo musicale in Cile». Nel mese di settembre 2012, il bassista Steve Harris ha confermato che il VHS Maiden England sarebbe stato ripubblicato nel 2013 sotto il titolo di Maiden England '88, con la data di pubblicazione fissata per il 25 marzo nei formati DVD, CD e LP.Il 12 marzo 2013 gli Iron Maiden hanno annunciato in collaborazione con il birrificio Robinsons Brewery la realizzazione della loro birra Trooper (nome derivato dal loro brano omonimo). Nel mese di novembre dello stesso è stato reso noto che sono state vendute un milione di pinte della Trooper.
In seguito alla conferma del batterista Nicko McBrain riguardo al fatto che The Final Frontier non sarebbe stato il loro ultimo album, Bruce Dickinson ha rivelato i piani per la registrazione del sedicesimo album in studio nel luglio 2013, con una possibile pubblicazione intorno al 2015.Il 19 febbraio 2015 è stato reso noto che, poco prima di Natale, era stato diagnosticato un tumore alla lingua a Dickinson, e che di conseguenza si era tempestivamente sottoposto alla chemioterapia. Il 15 maggio fu annunciato che il cantante era ufficialmente guarito, e che per consentirgli di riprendersi al meglio, non ci sarebbero stati concerti fino all'anno successivo. In un'intervista alla BBC, durante la premiazione degli Iron Maiden con il Silver Clef Award per il loro contributo alla musica, Dickinson ha rivelato di aver avuto due tumori.Nel giugno 2015 il gruppo ha annunciato il titolo del sedicesimo album in studio, The Book of Souls, e la rispettiva data di pubblicazione, fissata al 4 settembre 2015. In seguito all'uscita dell'album, gli Iron Maiden hanno annunciato il The Book of Souls World Tour, che li ha visti impegnati nel 2016 e nel 2017.
L'11 marzo 2016 il gruppo ha annunciato la pubblicazione del brano Empire of the Clouds nel formato 12" in occasione dell'annuale Record Store Day tenuto il 16 aprile dello stesso anno, mentre il 17 novembre 2017 è stato pubblicato l'album dal vivo The Book of Souls: Live Chapter, contenente una selezione dei brani eseguiti durante il tour.
In più di trent'anni di carriera, gli Iron Maiden hanno avuto vari sviluppi musicali che non hanno tuttavia modificato le loro inconfondibili sonorità. Nella musica dei loro primi anni, nonostante il chiaro orientamento verso un hard rock ed heavy metal abbastanza simile a quello espresso da Deep Purple, Black Sabbath, Led Zeppelin, Thin Lizzy e Judas Priest, vi erano anche diverse influenze punk introdotte soprattutto dal cantante Paul Di'Anno grazie anche alla sua voce ruvida e potente.Con l'uscita di album come The Number of the Beast e Piece of Mind il gruppo trovò uno stile personale ed anche il successo commerciale. Fondamentale per questo cambiamento fu l'arrivo del cantante Bruce Dickinson, dotato di una voce molto potente, acuta ma allo stesso tempo pulita.Con l'album Somewhere in Time del 1986, gli Iron Maiden proposero sonorità molto meno ruvide rispetto agli album precedenti. In questo disco fu impiegato per la prima volta il guitar synth, soprattutto nelle introduzioni di brani come Caught Somewhere in Time, Heaven Can Wait o Alexander the Great. I brani presenti nel disco presentarono una fortissima influenza progressive con addirittura la presenza di melodie orientaleggianti. Due anni più tardi, con Seventh Son of a Seventh Son, un concept album con ancora forti influenze progressive, venne introdotto anche l'utilizzo della tastiera ma con il successivo No Prayer for the Dying (1990) ci fu un ritorno a uno stile duro.
Dopo l'abbandono di Dickinson, gli Iron Maiden attraversarono un periodo molto difficile: gli album The X Factor (1995) e Virtual XI (1998), molto dark e malinconici, vennero fortemente criticati sia dai fan che dalla critica specializzata. Motivo di questa crisi fu anche, secondo molti, l'arrivo del cantante Blaze Bayley che, al contrario del suo predecessore, aveva una voce molto bassa e profonda.I successivi album Brave New World (2000), Dance of Death (2003), A Matter of Life and Death (2006) e The Final Frontier (2010), segnarono il riavvicinamento del gruppo all'heavy metal. Caratteristica di questo sviluppo è stata la tendenza di aumentare la durata dei brani (tra i 7 ed i 10 minuti), con numerosi cambiamenti ritmici.
Gli Iron Maiden sono considerati una delle colonne portanti dell'heavy metal, genere in cui hanno giocato il ruolo di esponenti di spicco, insieme a band come Judas Priest, Saxon, Def Leppard e Venom, contribuendo alla nascita di alcuni suoi sottogeneri. Il gruppo, ma del resto tutta la N.W.O.B.H.M., ebbe grande influenza su speed e thrash metal ed è inoltre accreditato tra i più influenti per il power metal ed il melodic death metal. Anche i Metallica furono notevolmente influenzati dal gruppo di Steve Harris, tant'è che Lars Ulrich, in un'intervista concessa nel novembre 1987, disse: «Essi, più di ogni altra band, sono responsabili di aver aperto le porte all'heavy metal negli anni ottanta. Sono stati una grande ispirazione per gruppi come noi.»Gli Slayer, durante i loro esordi, suonavano, oltre a cover dei Judas Priest, anche pezzi degli Iron Maiden, in vari locali della California e Tom Araya citò il gruppo britannico come una grande influenza per il loro disco di debutto, Show No Mercy. Björn Gelotte (In Flames) disse sugli Iron Maiden: «Credo che abbiano influenzato la nostra epoca. Credo che abbiano avuto un enorme impatto su tutti gli aspiranti cantautori.» Alexi Laiho disse che il gruppo britannico influì su certe armonie e certi assoli di chitarra dei Children of Bodom. Per tributare la band, anche i Dream Theater hanno suonato più volte dal vivo l'intera tracklist dell'album The Number of the Beast.
Altri gruppi come: Gamma Ray, Angra, Running Wild, Arch Enemy, Dismember, Fates Warning, Trivium, Mercyful Fate, Quiet Riot, Iced Earth, Sentenced, Angel Dust e Unearth considerano gli Iron Maiden un importante influsso musicale.
La band, per la composizione dei suoi testi, si è ispirata a varie fonti letterarie, cinematografiche e televisive. Ciò non significa che le canzoni seguano sempre fedelmente la storia narrata nella fonte da cui traggono ispirazione, ma possono anche rappresentare più semplicemente passi, stati d'animo o elementi propri dell'opera originale.
Il fantasma dell'Opera, romanzo di Gaston Leroux, ha ispirato il brano Phantom of the Opera, contenuto nel loro primo album Iron Maiden.
The Murders in the Rue Morgue, racconto di Edgar Allan Poe, ha ispirato il brano omonimo inserito nell'album Killers.
Il libro dei cinque anelli di Miyamoto Musashi ha ispirato la canzone Sun and Steel (Piece of Mind). La canzone, scritta da Adrian Smith, cita alcuni passaggi del libro.
Charge of the Light Brigade poesia pubblicata nel 1854 da Alfred Tennyson, che si riferisce a un episodio della Guerra di Crimea, ha ispirato il brano The Trooper (Piece of Mind).
La canzone To Tame a Land, del disco Piece of Mind si riferisce al romanzo di Frank Herbert Dune. Per questo pezzo ci fu anche un conflitto con l'autore Frank Herbert, che rifiutò al gruppo londinese sia di intitolare il brano "Dune", che di citare alcune frasi tratte dal libro.
The Rime of the Ancient Mariner, poemetto scritto da Samuel Taylor Coleridge nel 1798, è stato usato per l'omonima canzone contenuta nel disco Powerslave.
The Loneliness of the Long Distance Runner, romanzo di Alan Sillitoe pubblicato nel 1962, ha invece ispirato l'omonima canzone (Somewhere in Time).
Il Ciclo di Alvin Maker scritto da Orson Scott Card ha ispirato le canzoni Seventh Son of a Seventh Son, The Prophecy e The Clairvoyant, contenute nell'album Seventh Son of a Seventh Son.
Il nome della rosa, romanzo di Umberto Eco ha ispirato la canzone Sign of the Cross (The X Factor).
Lord of the Flies, romanzo di William Golding ha ispirato l'omonima canzone (The X Factor).
Cuore di tenebra (Heart of darkness), romanzo di Joseph Conrad è stato usato per il testo della canzone The Edge of Darkness (The X-Factor).
Brave New World, romanzo di Aldous Huxley ha invece ispirato l'omonima canzone contenuta nell'omonimo disco.
La parabola del figlio prodigo, contenuta nel Vangelo di Luca (15,11-32), ispirò Steve Harris per la stesura del testo della canzone Prodigal Son (Killers).
Il brano Lord of Light contenuto nell'album A Matter of Life and Death tratta della figura di Lucifero.
L'elemento del Purgatorio è stato invece usato per la canzone Purgatory contenuta nell'album Killers.
The Number of the Beast, contenuta nell'album omonimo, inizia con una citazione dell'Apocalisse (capitolo 13, versetto 18): Woe to you, Oh Earth and Sea, for the Devil sends the beast with wrath, because he knows the time is short... Let him who hath understanding reckon the number of the beast for it is a human number, its number is Six hundred and sixty six (Guai a voi, o terra, o mare! Perché il diavolo ha mandato la bestia con grande ira, sapendo di aver poco tempo... Chi ha intendimento conti il numero della bestia, perché è un numero d'uomo; e il suo numero è seicentosessantasei).
Il passaggio della Apocalisse di Giovanni diede invece l'ispirazione al cantante Dickinson per il testo della canzone Revelations (Piece of Mind), ma il tema di questa canzone non toccò direttamente la storia di San Giovanni. La canzone utilizza i simboli cristiani solo come una prima ispirazione visto anche l'influenza della mitologia indù ed alle teorie del mistico Crowley. La prima strofa del brano è tratta da O God of Earth and Altar pubblicata da Gilbert Keith Chesterton sull'The English Hymnal .
Moonchild, evoca invece i sette sigilli dell'Apocalisse ed anche Babilonia. Il tema della canzone si riferisce però all'omonimo primo romanzo di Aleister Crowley.
La serie Ai confini della realtà (The Twilight Zone) di Rod Serling è stata utilizzata come ispirazione per l'omonimo brano tratto da Killers, nonostante il testo non faccia riferimenti diretti ad elementi specifici di tale serie televisiva.
La serie The Prisoner, con Patrick McGoohan, è stata usata per il titolo dell'omonimo brano, contenuto nell'album The Number of the Beast ed anche per la canzone Back in the Village dell'album Powerslave.
Il film La stirpe dei dannati (The Children of the Damned), di Anton Leader (1963), ispirò il brano omonimo contenuto in The Number of the Beast. Il film era poi tratto dal romanzo di John Wyndham I figli dell'invasione.
Il film Dove osano le aquile ('Where Eagles Dare) di Brian G. Hutton (1969) ha ispirato l'omonimo brano tratto da Piece of Mind.
Il film Quest for Fire di Jean-Jacques Annaud (1982) fu usato per la canzone Quest for Fire (Piece of Mind).
Il film I duellanti (The Duellists), diretto da Ridley Scott (1977), ispirò l'omonimo brano tratto da Powerslave.
La serie TV Doctor Who, molto famosa nel Regno Unito, è stata utilizzata per la canzone Caught Somewhere in Time (Somewhere in Time).
Il film Run Silent, Run Deep (Mare caldo) diretto dal regista Robert Wise nel 1958, ispirò l'omonima canzone, No Prayer for the Dying.
La canzone Man on the Edge, dell'album X-Factor è stata tratta dal film Falling Down (Un giorno di ordinaria follia) (1992) di Joel Schumacher.
Il film Apocalypse Now (1979) del regista Francis Ford Coppola, ha invece ispirato la canzone The Edge of Darkness (X-Factor).
Il film When Worlds Collide (Quando i mondi si scontrano) di Rudolph Maté (1951) è stato usato per la canzone When Two Worlds Collide dell'album Virtual XI.
La canzone The Clansman (Virtual XI) si ispirò invece al film Braveheart di Mel Gibson. Il brano narra le gesta degli Highlander scozzesi in lotta contro l'esercito inglese.
Il film The Wicker Man, di Robin Hardy è stato utilizzato come riferimento nella canzone omonima dell'album Brave New World.
Nel film Phenomena del 1985 è stato utilizzato il brano Flash of the Blade (Powerslave).
Il film d'animazione del 1986 Quando soffia il vento, tratto dall'omonima graphic novel di Raymond Briggs, ha ispirato la canzone When The Wild Wind Blows (The Final Frontier).
La canzone Flight of Icarus, contenuta nell'album Piece of Mind, si ispira invece al mito di Icaro ed è opera di Bruce Dickinson e Adrian Smith.
Il personaggio di Gengis Khan ispirò Steve Harris nella stesura del brano Genghis Khan (Killers).
La canzone The Ides of March, dell'album Killers, si ispirò invece alla morte di Cesare, assassinato da Bruto e gli altri cesaricidi alle Idi di marzo del 44 a.C.
L'orologio dell'apocalisse venne usata per la composizione della canzone 2 Minutes to Midnight (Powerslave).
Il pezzo Alexander the Great, contenuta nell'album Somewhere in Time, tratta invece della vita di Alessandro Magno.
La canzone Montsegur (Dance of Death), si ispirò invece al rogo degli eretici Catari a Montségur.
Dalla terza battaglia di Ypres, chiamata anche battaglia di Passchendaele, avvenuta durante la prima guerra mondiale dal 31 luglio al 12 novembre 1917, la band prese ispirazione per il testo del pezzo Paschendale (Dance of Death).
Lo sbarco in Normandia, avvenuto il 6 giugno 1944 ispirò invece The Longest Day (A Matter of Life and Death).
The Pilgrim tratta invece la storia dei Padri Pellegrini (pilgrim fathers), salpati il 6 settembre 1620 da Plymouth (Inghilterra), che raggiunsero gli attuali Stati Uniti d'America con la nave Mayflower.
Il progetto Manhattan, che era il criptonimo del programma di ricerca condotto dagli Stati Uniti durante la seconda guerra mondiale, che portò alla realizzazione delle prime bombe atomiche, ispirò il brano Brighter Than a Thousand Suns (A Matter of Life and Death).
Le Crociate ispirarono invece la canzone For The Greater Good of God (A Matter Of Life And Death).
L'alchimista inglese John Dee ha ispirato il testo della canzone The Alchemist (The Final Frontier).
Il testo della canzone The Clansman narra della ribellione scozzese guidata da William Wallace nei confronti dell'occupazione degli Inglesi.
Edward The Head, poi abbreviato in Eddie T. H. è la mascotte degli Iron Maiden creata da Derek Riggs.Nato come semplice maschera kabuki, che doveva servire da "ornamento" del palco su cui si sarebbe esibita la band, ha finito ben presto per ingigantirsi seguendo il progressivo ingrandimento dei palchi su cui il gruppo si esibiva, fino alla nascita del cosiddetto "walking Eddie", ovvero una mastodontica versione tridimensionale e semovente del pupazzo, accompagnata da sempre più elaborate scenografie.
La mascotte è sempre presente nelle copertine, pubblicità e locandine della band, nonché in buona parte dei videoclip. In passato Eddie era disegnato a mano, mentre, a partire dalla seconda metà degli anni novanta, ha iniziato ad essere realizzato utilizzando dei modellini oppure la computer grafica.
In ogni copertina firmata "Derek Riggs" si può notare un curioso simbolo che identifica l'autore.
Gli Iron Maiden sono, tra gli artisti heavy metal, uno dei gruppi che vanta il maggior successo commerciale, avendo venduto oltre 100 milioni di copie. La band è stata anche inserita al quarto posto della "MTV Top 10 Greatest Heavy Metal Bands" che raccoglie i 10 migliori gruppi metal di tutti i tempi.In carriera sono stati nominati tre volte ai Grammy Award per la "Best Metal Performance" con Fear of the Dark nel 1994, The Wicker Man nel 2001 e El Dorado nel 2010. Nel 2002 sono stati premiati con l'Ivor Novello Awards, per i loro successi internazionali.Due anni dopo vinsero il loro primo Metal Hammer Awards come miglior gruppo britannico live grazie al tour dell'album Dance of Death.Nelle edizioni 2008 e 2009, sempre dei Metal Hammer Awards, la band conquistò ben quattro premi: nel 2008 "Best U.K. Band" e "Icon Award" (per Eddie the Head), mentre l'anno successivo come "Best U.K. Band" e "Golden Gods Award".Nel 2006 hanno anche vinto un Metal Storm Awards per il "Best Heavy Metal Album" con il disco A Matter of Life and Death. La band ha avuto grandissimo successo anche in Finlandia dove vinse per ben due volte agli Emma-gaala, nelle edizioni del 2004 e del 2008, il "Vuoden ulkomainen artisti" (premio artista dell'anno).Si sono piazzati alla posizione numero 24 della classifica VH1 dei 100 migliori artisti hard rock, mentre le canzoni Run to the Hills e The Number of the Beast sono state inserite nella lista delle 40 migliori canzoni heavy metal di tutti i tempi sempre secondo VH1.Nel 2009, la band ha vinto un BRIT Awards come miglior artista live e, nello stesso anno, alla BBC Heavy Metal World Cup si sono aggiudicati il premio di "Greatest Metal Band Of All Time". Al SXSW Film Festival, si sono infine aggiudicati il premio "24 Beats Per Second" grazie al loro DVD Flight 666, che ha poi vinto anche il premio "Music DVD of the Year" ai Juno Award del 2010.La rivista Kerrang!, dopo averli inseriti nella loro Hall of Fame nel 2005, ha anche pubblicato un album tributo: Maiden Heaven: A Tribute to Iron Maiden. L'album è costituito da numerosi brani del gruppo reinterpretati da artisti come Metallica, Trivium, Machine Head e Avenged Sevenfold.
Il 13 febbraio 2011 hanno vinto il loro primo Grammy Award con il singolo El Dorado, vincitore nella categoria Best Metal Performance. Il 3 luglio 2015 il gruppo è stato premiato con il Silver Clef Award per il loro «enorme contributo alla musica.»
Ian Christe, Sound of the Beast. La storia definitiva dell'heavy metal, Arcana, 2009, ISBN 88-6231-086-2.
 Luca Signorelli, Heavy metal: i Classici, Giunti Editore, 2007, ISBN 978-88-09-05383-0.
 Alessandro Bonini e Emanuele Tomagnini, Enciclopedia discografica: dal rock al soul, dal pop alla new wave, dal punk al metal al jazz, Gremese Editore, 2004, ISBN 88-8440-314-6.
(EN) Daniel Bukszpan e Ronnie James Dio, The Encyclopedia of Heavy Metal, Barnes & Noble Publishing, 2003, ISBN 978-0-7607-4218-1.
(EN) Peter Buckley e Jonathan Buckley, The Rough Guide to Rock, Rough Guides, 2003, ISBN 1-84353-105-4.
 Vladimir Bogdanov, Chris Woodstra e Stephen Thomas Erlewine, All Music Guide to Rock: The Definitive Guide to Rock, Pop, and Soul, Arcana, 2002, ISBN 978-0-87930-653-3.
 Federico Guglielmi e Cesare Rizzi, Grande Enciclopedia Rock, Firenze, Giunti editore, 2002, ISBN 88-09-02852-X.
 Luca Signorelli, Metallus. Il libro dell'Heavy Metal, Giunti Editore, 2001, ISBN 88-09-02230-0.
 Cesare Rizzi, Enciclopedia della musica rock. 3. 1980 - 1989, Volume 3, Giunti Editore, 2000, ISBN 978-88-09-01796-2.
 Deena Weinstein, Heavy Metal: The Music and Its Culture, Da Capo Press, 2000, ISBN 978-0-306-80970-5.
 Martin C. Strong, The Great Rock Discography, Giunti Editore, 1998, ISBN 88-09-21522-2.
(EN) Robert Walser, Running with the Devil: power, gender, and madness in heavy metal music, Wesleyan University Press, 1993, ISBN 978-0-8195-6260-9.
(EN) Colin Larkin, The Guinness Encyclopedia of Popular Music, Guinness, 1992, ISBN 0-85112-939-0.
 Riccardo Bertoncelli, Enciclopedia rock anni '80, Arcana, 1989, ISBN 88-85859-34-8.
Neil Daniels, Iron Maiden; L'ultima biografia non autorizzata del gruppo heavy metal più amato del mondo, Il Castello, 2012, ISBN 978-88-6520-307-1.
 Cristian Canali e MarcoGamba, Iron Maiden dalla A alla Z. Come nessuno ve li ha raccontati prima, Tsunami Edizioni, 2011, ISBN 978-88-96131-30-5.
 Marco Gamba e Nicola Visintini, Iron Maiden, Coniglio Editore, 2006, ISBN 88-6063-028-2.
(EN) Paul Stenning, Iron Maiden: 30 Years of the Beast: The Complete Unauthorised Biography, Chrome Dreams, 2006, ISBN 1-84240-361-3.
(ES) César Fuentes Rodríguez, Iron Maiden: El viaje de la doncella, Quarentena Ediciones, 2005, ISBN 978-84-933891-2-3.
(EN) Mick Wall, Iron Maiden: Run to the Hills: the Authorised Biography, Sanctuary, 2004, ISBN 1-86074-542-3.
 Mick Wall, Iron Maiden. Le origini del mito, Milano, Edizioni BD, 2011, ISBN 978-88-6123-820-6.
(EN) Mark Putterford, Michael Heatley, Metallica: In Their Own Words, Omnibus Press, 2000, ISBN 0-7119-8440-9.
(EN) Ray Donato e Iron Maiden, Iron Maiden, Warner Bros. Publications, 1999, ISBN 0-7692-6019-5.
 Terence K. Mann, Iron Maiden. Il numero della bestia. Sogni e incubi degli Iron Maiden, traduzione di S. Focacci, Tarab, 1998, ISBN 88-86675-48-8.
 Marco Gamba e Nicola Visintini, Iron Maiden. Collectibles, Moving Sound, 1997, ISBN 88-86790-01-5.
(EN) Dave Bowler, Bryan Dray, Infinite Dreams: "Iron Maiden", Boxtree Ltd, 1996, ISBN 0-7522-0234-0.
(EN) Garry Bushell e Ross Halfin, Iron Maiden: running free: the official story of Iron Maiden, Zomba Books, 1984, ISBN 978-0-946391-50-9.

Isaac o Isaack Oliver, o Olivier o Olliver o Olyver (Rouen, 1565  circa – Londra, 2 ottobre 1617), è stato un pittore, disegnatore, miniaturista e acquerellista inglese di origine francese.
Figlio dell'orafo ugonotto Pierre Ollivier, nel 1568 giunse in Inghilterra con la famiglia. Allievo di Nicholas Hilliard, di cui in seguito divenne rivale, e di Federico Zuccari, fu attivo tra il 1583 e il 1616, anni rispettivamente della prima e dell'ultima opera datate. Viaggiò all'estero, probabilmente nei Paesi Bassi e sicuramente in Italia. Il 13 maggio 1596, infatti, fu segnalato a Venezia, dove firmò il ritratto di Sir Arundel Talbot. Sempre nel 1596 firmò un ritratto come Isacq oliuiero, Francese: infatti si considerò sempre francese, attendendo a lungo prima di prendere la cittadinanza inglese. Il 9 febbraio 1602 sposò Sara Gheeraerts nella chiesa olandese di Austin Friars. In questa occasione fu citato come proveniente da Rouen. Nel 1604 circa, divenne il miniaturista più famoso ed alla moda, soppiantando così il suo maestro nei favori del pubblico e divenendo il miniaturista della regina Anna di Danimarca. Il 6 dicembre 1606 assunse la cittadinanza inglese.
Realizzò principalmente ritratti, studi di figure e rappresentò soggetti storici. Le sue opere giovanili risentono dell'influenza di Hilliard, ma in seguito la sua maniera divenne ben distinta da quella del maestro. Il suo stile, più naturalistico di quello di Hilliard, si rifà alla maniera dei ritrattisti di Anversa, come il Pourbus, attraverso le opere del cognato Marcus Gheeraerts, o Antonio Moro. Questi ritrattisti utilizzavano colori scuri e spenti per realizzare le ombre e dare tridimensionalità ai soggetti realizzati. Altra caratteristica delle opere di Oliver è l'utilizzo di decorazioni simboliche e il gusto per i dettagli e gli effetti luministici. È molto probabile che quest'artista dipingesse anche quadri di grandi dimensioni, anche se non ne è stato ancora identificato nessuno, ma alcune opere attribuite a William Larkin sembrerebbero suoi possibili lavori. Oliver, inoltre, eseguì disegni che presentano reminiscenze del manierismo italiano, in particolare del Parmigianino.
Fu suo allievo il figlio Peter, che si specializzò anche nella realizzazione di copie da grandi maestri. Le sue opere influenzarono James Palmer. Collaborarono con lui i figli Peter e Isaac.
Party all'aria aperta. Allegoria dell'amore coniugale, acquerello e tempera su pergamena, 11,3 × 17,4 cm, 1590-1595, Statens Museum for Kunst, Copenaghen
I tre fratelli Browne con un quarto uomo sconosciuto, tempera e oro su vellum montato su cartone, con le iscrizioni Figurae Conformis Affectus. Ano Dom 1598Aetatis 21 / Aetatis 24 /Aetatis 28 /Aetatis 21, firmato con monogramma IO, 24 × 26 cm, 1598, Burghley House, Stamford
Il ritratto arcobaleno di Elisabetta I d'Inghilterra, in collaborazione con Marcus Gheeraerts, olio su tela, 127 × 99,1 cm, 1600-1602, Hatfield House, Hatfield
Ritratto di Frances Howard, contessa di Somerset ed Essex, acquerello su pergamena, diametro 13 cm, 1595 circa, Victoria and Albert Museum, Londra
Signora in costume per ballo in maschera, acquerello su vellum, 5,9 x 4,8 cm, 1610 circa, Art Museum, Cincinnati
(EN) Emil Kren, Daniel Marx, "OLIVER, Isaac", su The Web Gallery of Art, 2014. URL consultato il 17 novembre 2015.
 "Oliver, Isaac, il Vecchio", su Enciclopedie on line - Treccani.it, 2015. URL consultato il 19 novembre 2015.
(NL) "Isaac Oliver", su Rijksbureau voor Kunsthistorische Documentatie, 2015. URL consultato il 24 ottobre 2015.
(FR) "Isaac Oliver", su Dictionnaire de la Peinture Larousse, 2015. URL consultato il 16 novembre 2015.
(EN) Julie Aronson, Marjorie E. Wieseman, Perfect Likeness: European and American Portrait Miniatures from the Cincinnati Art Museum, New Haven, Yale University, 2006,  p. 243, ISBN 0-300-11580-6. URL consultato il 20 novembre 2015.

Isaac Wayne MacVeagh (Phoenixville, 19 aprile 1833 – Washington, 11 gennaio 1917) è stato un politico e avvocato statunitense.
Fu il 37º procuratore generale degli Stati Uniti durante la presidenza di James A. Garfield (20º presidente) prima e la presidenza di Chester Arthur (21º presidente) poi.
Suo fratello era Franklin MacVeagh. Studiò all'università di Yale. Durante la guerra di secessione americana divenne capitano di fanteria. Divenne poi ambasciatore in Italia (fu il primo a ricoprire tale ruolo, essendo stati i predecessori semplici "inviati").

Isaak Jefremovyč Boleslavs'kyj (in ucraino: Ісаак Єфремович Болеславський? in russo: Исаак Ефремович Болеславский?, traslitterato: Isaak Efremovič Boleslavskij); Zolotonoša, 9 giugno 1919 – Minsk, 15 febbraio 1977) è stato uno scacchista sovietico.
Nel 1933 Boleslavs'kyj divenne campione scolastico della città di Dnipropetrovs'k. Tre anni dopo arrivò 3° nel Campionato URSS juniores di Leningrado.
Nel 1938, appena diciannovenne, vinse il Campionato ucraino; bissò la vittoria l'anno successivo e si qualificò per il Campionato dell'URSS all'età di vent'anni, ottenendo così il Titolo di Maestro nazionale.
Si laureò in filologia all'Università di Sverdlovsk. Nel 1940 partecipò al 12mo Campionato Sovietico di Mosca, riuscendo a vincere otto delle ultime dieci partite e finendo 5º-6º a pari merito. Alla fine dell'anno vinse il Campionato ucraino per la terza volta consecutiva. Il 1941 lo vide prendere parte al Torneo per il Titolo di Campione URSS assoluto, dove si piazzò 4°.
Nel 1945 arrivò 2° nel Campionato URSS, alle spalle di Michail Botvinnik, vincendo 9 partite, pareggiandone 6 e perdendone 2.
Questa prestazione gli fece ottenere il Titolo di Grande Maestro all'interno dell'Unione Sovietica. Giocò in terza scacchiera nel match via radio USA-URSS, pareggiando la sua prima partita contro Reuben Fine e battendolo nella seconda, ottenendo con questa vittoria il premio per la migliore partita del match.
Il 1946 gli diede una figlia, Tat'jana, che finirà con lo sposare David Bronštejn (di 22 anni più vecchio), amico intimo di Boleslavs'kyj sin dalla fine degli anni '30. Nel 1946, inoltre, Boleslavs'kyj fece il suo debutto internazionale a Groninga, dove giunse 6°-7°.
Fu nominato dalla FIDE Grande Maestro Internazionale nel 1950, nella lista che inaugurava il titolo.
Durante il ciclo di qualificazioni del Campionato del mondo di scacchi 1951, Boleslavs'kyj, attraverso il primo torneo interzonale mai tenutosi (Saltsjöbaden 1948), ottenne l'accesso al torneo dei Candidati di due anni dopo a Budapest. In questo torneo, che avrebbe determinato lo sfidante del Campione Michail Botvinnik, fu il solo giocatore imbattuto e fu in testa alla classifica per gran parte dell'evento; fu però raggiunto all'ultimo turno da Bronštejn, facendo quindi in modo che si rendesse necessario uno spareggio, che Boleslavs'kyj perse successivamente (+2 =9 -3) a Mosca.
Questa si rivelò essere l'unica possibilità per lui di mostrarsi un serio pretendente al titolo di Campione del mondo. Nel 1953 partecipò al torneo dei candidati di Zurigo, finendo però unicamente 10°-11°. Non si qualificò più per successivi tornei dei Candidati.
Nel 1951 servì Bronštejn come secondo durante il suo match mondiale contro Botvinnik, match che finì poi in parità dopo ventiquattro partite.
Nelle Olimpiadi degli scacchi del 1952, giocate a Helsinki, ottenne 7 punti sugli 8 possibili, contribuendo alla vittoria della medaglia d'oro di squadra. Questa fu l'unica Olimpiade a cui prese parte come giocatore, benché fosse presente in diverse altre per dare supporto alla squadra sovietica.
Vinse due volte il campionato bielorusso, nel 1952 (a pari merito) e nel 1964. Nel 1961 partecipò al suo ultimo Campionato URSS e ottenne la vittoria nel torneo internazionale di Debrecen; durante il periodo da campione del mondo di Tigran Petrosyan, fu il suo secondo.
Capitanò la squadra sovietica che vinse il Campionato del Mondo studentesco a Ybbs nel 1968. Fece la sua ultima apparizione nel circuito dei tornei a Minsk nel 1971, all'età di 52 anni.
Negli anni '60 Boleslavs'kyj fu allenatore capo della Federazione Sovietica di scacchi, e fino alla morte fu considerato con grande rispetto come analista e scrittore di scacchi.
Morì a Minsk il 15 febbraio del 1977, all'età di 57 anni. Si ruppe il bacino a causa di una caduta su un marciapiede ghiacciato, si infettò in ospedale e non riuscì a riprendersi.
Uno dei contributi principali di Boleslavs'kyj alla teoria delle aperture è la Variante Boleslavskij della Difesa Siciliana (1.e4(?)c5 2.Cf3 d6 3.d4 cxd4 4.Cxd4 Cf6 5.Cc3 Cc6 6.Ae2 e5 ). Questa linea può anche essere giocata nella Variante Najdorf, giocando 5 …a6 al posto di 5 …Cc6.
Boleslavs'kyj, assieme ai colleghi ucraini Bronštejn, Juchym Heller e Oleksandr Konstantynopol's'kyj, a partire dai tardi anni '30 trasformò la Difesa est indiana da variante considerata con sospetto ad una delle più popolari difese d'oggigiorno. Hans Kmoch nel suo libro Pawn Power in Chess definisce la configurazione della Difesa est indiana con i pedoni neri in c6 e d6 (specialmente se il pedone d è in una colonna semi-aperta) come Il muro di Boleslavs'kyj
Sono convinto del fatto che ogni giocatore, anche tra i più forti, possa e debba imparare dalle sue partite (in particolar modo le Siciliane!). Riguardo alla sua profondità di penetrazione nei misteri della Difesa siciliana, da entrambe le parti perdipiù, è dubbio che chiunque possa essere comparato a Boleslavs'kyj. Aveva un eccezionale talento nel capire le dinamiche dell'apertura, e ha sempre puntato a battaglie complicate e a doppio taglio, benché per natura fosse uno dei più modesti Grandi maestri ai quali ho avuto il piacere di stringere la manoUn libro delle sue migliori partite, pubblicato nel 1990, vinse il premio come miglior libro di scacchi dell'anno pubblicato in Gran Bretagna.
Riga 1958. Difesa est indiana: Saemisch. Variante chiusa (E87) 0-1 Boleslavskij aveva uno score positivo contro Michail Tal' (+2 =3 -0), il quale non riuscì mai a sconfiggerlo. Qui si toglie la soddisfazione di battere con il Nero il giovane lettone, che diventerà Campione del Mondo due anni dopo.
Brace, Edward R. (1977), An Illustrated Dictionary of Chess, Hamlyn Publishing Group, p. 42, ISBN 1-55521-394-4
Hooper, David; Whyld, Kenneth (1992), The Oxford Companion to Chess (2 ed.), Oxford University Press, p. 52, ISBN 0-19-280049-3

Isabel Atkin (Boston, 21 giugno 1998) è una sciatrice freestyle britannica con cittadinanza statunitense, medaglia di bronzo nello slopestyle alle Olimpiadi di Pyeongchang 2018.
Atkin è nata a Boston, negli Stati Uniti d'America, figlia di padre britannico e madre proveniente dalla Malaysia. In possesso della doppia nazionalità britannica e statunitense, all'età di 15 anni ha scelto di iniziare a competere per la Gran Bretagna.
Vincendo nel 2017 la gara di Coppa del Mondo a Silvaplana, è diventata la prima britannica a vincere un tale evento nello slopestyle. In seguito ha vinto anche il bronzo nella stessa specialità ai Mondiali di Sierra Nevada 2017. 
Con il terzo posto ottenuto alle Olimpiadi di Pyeongchang 2018 ha fatto conquistare alla Gran Bretagna la prima medaglia nello sci alle Olimpiadi invernali, dato che ad Alain Baxter è stato tolto il bronzo vinto nello slalom a Salt Lake City 2002 per positività al controllo antidoping.

Angela Isadora Duncan (San Francisco, 27 maggio 1877 – Nizza, 14 settembre 1927) è stata una danzatrice statunitense, considerata una tra le più significative precorritrici della cosiddetta "danza moderna", che contribuì ad avviare.
Nata a San Francisco, ultima di quattro figli, da madre irlandese e padre scozzese (che abbandonò la famiglia quando lei aveva tre anni dopo uno scandalo bancario) , trascorse gli anni dell'infanzia tra le note dei brani di musica classica suonati dalla madre, insegnante di pianoforte. Fu educata allo spirito di libertà e d'indipendenza.
Ebbe un'esistenza assai movimentata, trascorsa in gran parte sul suolo europeo, alternando i successi artistici a delusioni personali ed eventi luttuosi, tra cui la morte prematura dei due figli Deirdre e Patrick, che nel 1913, a 7 e 3 anni, annegarono tragicamente nelle acque della Senna assieme alla loro governante. Fu una donna emancipata ed ebbe intense relazioni affettive, tra cui quella con l'attore e regista Edward Gordon Craig (dal quale ebbe la figlia Deirdre), quella con il facoltoso industriale Paris Singer, figlio del fondatore della fabbrica di macchine da cucire Singer (dal loro rapporto nacque Patrick) e quella con il poeta Sergej Esenin, diciotto anni più giovane di lei: lo conobbe nell'autunno del 1921 durante la permanenza in Russia, nello studio del pittore Georgij Jakulov  e lo sposò il 2 maggio del 1922. La Duncan, però, conosceva solo una dozzina di parole russe ed Esenin non parlava alcuna lingua straniera: insieme girarono l'Europa e l'America, ma la loro burrascosa relazione finì l'anno successivo ed Esenin tornò in Russia (due anni dopo, nel dicembre 1925 Esenin morì suicida nell'hotel "Angleterre" di Leningrado).
Negli ultimi anni della sua vita, la fama che l'aveva sempre accompagnata iniziò a declinare. Nell'ultima tournée in America i critici non risparmiarono critiche impietose ai suoi capelli tinti e alla sua figura ormai appesantita. Tornata ancora una volta in Europa, si divise tra Nizza e Parigi, spesso ubriaca e con problemi economici.
Morì tragicamente il 14 settembre 1927, a Nizza, strangolata dalla lunga sciarpa che indossava che si impigliò fatalmente nei raggi della ruota posteriore della Bugatti (probabilmente un modello "aperto" Type 35 o Type 37, ma secondo altre fonti una Amilcar CGSS, molto simile) sulla quale era appena salita, salutando gli amici con una frase rimasta famosa: «Adieu, mes amis. Je vais à la gloire!» (trad. Addio, amici, vado verso la gloria!). Tale dettaglio fu riportato dall'amica Mary Desti che però in seguito confidò allo scrittore Glenway Wescott, di aver mentito al riguardo: le ultime parole che la Duncan pronunciò furono, probabilmente, «Je vais à l'amour» (trad. "Sono innamorata" ma anche "Vado verso l'amore"), riferendosi a Benoît Falchetto, il conducente dell'auto con il quale stava andando verso il proprio albergo. Quando Gertrude Stein, che conosceva bene la Duncan, seppe della sua tragica morte disse: «Affectation can be dangerous» (trad. "Certi vezzi possono risultare pericolosi").
Le sue prime esibizioni si svolsero negli Stati Uniti alla fine dell'Ottocento, ma non furono molto apprezzate. Nel 1900 danzò a Londra. Fu la prima di una lunga serie di esibizioni nel continente europeo, dove ottenne l'ammirazione di molti artisti e intellettuali dell'epoca.
Fu artefice di una radicale rottura nei confronti della danza accademica: abolì nei propri spettacoli le scarpette da punta, che considerava innaturali, e gli artificiosi costumi indossati dalle ballerine del XIX secolo, preferendo indossare abiti semplici e leggeri, che ricordavano il peplo dell'antica Grecia, e danzando a piedi nudi. Scelte che si coniugavano con l'esigenza di favorire la libertà e l'espressività dei movimenti.
Le sue "danze libere" furono interpretazioni emotive, impressionistiche, di composizioni di celebri musicisti come Fryderyk Chopin, Ludwig van Beethoven, Christoph Willibald Gluck, nelle quali il suo corpo dolce ed espressivo suppliva alla povertà di mezzi tecnici.
La Duncan desiderava fortemente creare la danza del futuro ispirandosi alla plasticità dell'arte greca, basandosi sul sentimento e sulla passione dettati dalla natura e dalla forza della musica. La sua importanza nella storia della danza è grande, sia per l'interesse che seppe suscitare nelle platee di tutto il mondo, sia perché le sue idee furono rivoluzionarie per la sua epoca e costituirono per i suoi successori l'impulso per la creazione di nuove tecniche diverse da quella accademica e per una nuova concezione della danza teatrale.
Nella sua autobiografia "My life" (in italiano "La mia vita"), scrisse: " I realised that the only dance masters I could have were Jean-Jacques Rousseau ("Emile"), Walt Whitman and Nietzsche" (trad. Mi resi conto che i soli maestri di danza che potessi avere erano  il J. J. Rosseau dell'Emile, Walt Whitman e Nietzsche").
Sergej Djagilev e Mikhail Fokin la videro ballare per la prima volta a Pietroburgo nel 1905 e ne rimasero molto colpiti. Per Isadora quello era un periodo di grandi successi internazionali. In seguito tornò in Russia per aprire una scuola di danza a Mosca su invito di Lenin.
Nel 1968 fu realizzato un film ispirato alla biografia della Duncan, intitolato Isadora, diretto da Karel Reisz e interpretato da Vanessa Redgrave nella parte della celeberrima danzatrice.
 Sabrina Jones, Isadora Duncan. Una biografia disegnata, Rimini, NdA Press, 2011, ISBN 978-88-89035-61-0.
 Alberto Savinio, Isadora Duncan, in Narrate, uomini, la vostra storia, VI edizione, Adelphi, 2009. 

Isidoro Ngei Ko Lat (Taw Pon, 1918 – Shadaw, 25 maggio 1950) è stato un educatore e seminarista birmano venerato come beato dalla Chiesa cattolica.
Figlio di contadini. Il certificato di battesimo reperito da Phamo Sotero, vescovo di Loikaw, attesta che Isidoro fu battezzato da padre Domenico Pedrotti del PIME il 7 settembre 1918, qualche giorno dopo la nascita avvenuta nel villaggio di Taw Pon, situato allora nella diocesi di Toungoo e nel distretto di Momblò. 
Alla morte precoce dei suoi genitori insieme con un suo fratellino fu accudito dai suoi zii, e nel 1925 iniziò a frequentare la scuola elementare nel suo villaggio natio.
Attratto dalla vita dei Missionari che operavano in quel distretto egli manifestò la sua vocazione religiosa e venne accolto nel Seminario Minore di Santa Teresa a Toungoo, ove studiò con profitto per sei anni fino all'inizio della seconda Guerra Mondiale.
Durante la guerra egli ritornò al suo villaggio e, in qualità di maestro, aprì una scuola per i fanciulli del luogo svolgendo un impegnato lavoro come educatore.
Nel 1946 padre Mario Vergara, per la sua Missione tra i villaggi sui monti della Carania lo volle nel gruppo dei suoi catechisti. Isidoro era un uomo di grande fede e vocazione religiosa e conosceva il latino e l'inglese. Padre Mario lo volle perciò sempre accanto come collaboratore principale.
Fino al 1950 insieme con il padre Vergara e con il padre Galastri, Isidoro condivise l'esperienza della Missione a Shadaw, ove collaborò alla costruzione della scuola e alla catechesi delle comunità affidate alla pastorale di padre Mario Vergara. 
Nel clima della guerriglia che attraversò la regione, alla fine del protettorato inglese e dopo la dichiarazione d'indipendenza della Birmania, Isidoro coraggiosamente condivise il martirio con Padre Mario Vergara, trucidati insieme sulla riva del fiume Saluen la notte tra il 24 e il 25 maggio 1950.
Nel 2003 mons. Sotero Phamo, vescovo di Loikaw, figlio di un catechista di padre Mario, ha avviato il processo diocesano per la causa di beatificazione di Mario Vergara e di Isidoro Ngei Ko Lat, in quanto "martiri per la fede". Dopo gli accertamenti del postulatore, il missionario ed il catechista sono stati riconosciuti servi di Dio.
Il 9 dicembre 2013, dopo la Plenaria dei Teologi, papa Francesco ha autorizzato la promulgazione del Decreto per il Martirio dei Servi di Dio p. Mario Vergara e Isidoro Ngei Ko Lat.
Il 21 maggio 2014 da San Pietro papa Francesco emana la Lettera Apostolica per l'iscrizione dei Venerabili Servi di Dio Mario Vergara e Isidoro Ngei Ko Lat nel numero dei Beati.
Il 24 maggio 2014 nella Cattedrale di Aversa, presieduto dal cardinale Angelo Amato, prefetto della Congregazione per le Cause dei Santi e con la partecipazione dell'Episcopato del Myanmar, viene celebrato il sacro rito della Beatificazione dei due martiri.
P. Ferdinando Germani, P. Mario Vergara – Martire della Fede e della Carità in Birmania, Napoli 1987
Nicola Giallaurito, "La mia vita non importa" - P. Antonio Canduglia C. M. Martire Aversano, Frattamaggiore 2006
Pasquale Saviano, Padre Mario Vergara maestro di metodo missionario, in: Venga il tuo Regno n. 5 - 2007
Lorenzo Costanzo, Comunione e Missione nella Chiesa del Myanmar, Tesi ISSR Apollinare di Roma, 2007
Pasquale Saviano, Vangelo e Missione nella vita del Servo di Dio padre Mario Vergara, Frattamaggiore 2011
Ulderico Parente, Padre Mario Vergara e Isidoro Ngei Ko Lat martiri della Birmania, Editrice Velar, Bergamo 2014
Pasquale Saviano, Padre Mario Vergara la missione più bella - Vita del beato padre Mario Vergara e del beato Isidoro Ngej Ko Lat catechista martiri in Birmania (Myanmar), Roma 2014
Diocesi di Aversa, Beatificazione dei  Venerabili P. Mario Vergara e Isidoro Ngei Ko Lat, Aversa  24 maggio 2014, Tip. Del Prete, Frattaminore 2014
Diocesi di Aversa - Basilica Pontificia di San Sossio L. M., Beati Mario Vergara Sacerdote del PIME e Isidoro Ngei Ko Lat Catechista laico, Tip. Cirillo, Frattamaggiore 2014
Beati Mario e Isidoro martiri - Sito dedicato della Basilica Pontificia di San Sossio (Diocesi di Aversa)
L'Islanda partecipò agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 4 atleti impegnati in due discipline.

Ismaïl Sghyr (in arabo: اسماعيل صغير‎; Taroudant, 16 marzo 1972) è un ex mezzofondista marocchino naturalizzato francese.

L'isola Nightingale è un'isola dell'Oceano Atlantico meridionale, di quasi 3 km² di superficie, facente parte del gruppo di isole di Tristan da Cunha. È amministrata dal Regno Unito in quanto compresa nei Territori britannici d'oltremare.
L'isola Nightingale fa parte delle isole Nightingale, che comprendono anche gli isolotti minori Isola Middle e Isola Stoltenhoff. Sono tutti e tre disabitati, ma regolarmente visitati per finalità scientifiche e ricerca.
Nightingale ha due sommità nella zona settentrionale. Una raggiunge 337 m di altitudine e l'altra 293 m. Il resto dell'isola è circondato da scogliere, che sono tuttavia molto più basse di quelle che circondano la vicina Isola Inaccessibile, che dista circa 16 km ed ha scogliere alte circa 300 m. Pertanto l'accesso umano è molto più facile sull'isola Nightingale, sebbene grandi quantità di kelp (una tipologia di alga) circondino l'isola, rendendo difficile l'ancoraggio delle navi col brutto tempo.
Nightingale fu scoperta insieme a Tristan da Cunha e l'Isola Inaccessibile nel 1506 da Tristão da Cunha.
Nel diciassettesimo e nel diciottesimo secolo, il governo olandese, il governo francese e la Compagnia britannica delle Indie orientali presero in considerazione la presa di possesso di Nightingale, ma rinunciarono per la scarsità di punti di sbarco.
Nel 1656, la Nachtglas, che passò anche per l'Isola Inaccessibile approdò a Nightingale. Nightingale fu originariamente chiamata Gebroken Eyland (L'isola spaccata), ma fu in seguito rinominata in omaggio a Gamaliel Nightingale, che la esplorò nel 1760.Nel 1767, le piccole isole Stoltenhoff e Middle furono scoperte dal capitano francese D'Escheverry.
Si raccontava che a Nightingale fosse nascosto un bottino di pirati. Il capitano John Thomas, in una spedizione nel sud dell'Atlantico, avrebbe lasciato un tesoro in dobloni spagnoli e pezzi da otto nelle grotte di Nightingale per tenerli al sicuro. Tuttavia, anche se fosse vero, il recupero di tale tesoro non è mai stato confermato.
Nel 1811, il pirata americano Jonathan Lambert rivendicò il possesso di Tristan da Cunha e delle isole vicine. Voleva chiamare l'isola Inaccessibile Pinsard Island, e Nightingale Lavel Island. Riuscì ad ottenerle, ma morì meno di un anno dopo.
Nel 1961 un'eruzione su Tristan da Cunha ne costrinse gli abitanti ad evacuare verso Nightingale. Si trasferirono poi nel Regno Unito, per poi tornare a Tristan nel 1963.
Su Nightingale sono in corso grandi sforzi per la conservazione della natura. I precedenti rifugi degli operatori di questo programma di conservazione furono profondamente danneggiati durante una tempesta prodotta da un ciclone extra-tropicale nel 2001 che si dice includesse venti con velocità fino a 120 mph. Il Regno Unito ha stabilito un fondo per la conservazione di Nightingale per gli anni 2004-2006.
Il 16 marzo 2011 poco prima dell'alba, la nave cargo battente bandiera maltese MS Oliva si arenò a Spinners Point, nella spiaggia nord-ovest dell'isola. La nave conteneva 1.500 tonnellate di petrolio e un carico di 60.000 tonnellate di fagioli di soia. La perdita di petrolio minacciò oltre 200,000 pinguini e numerosi altri uccelli marini che popolano le isole Nightingale e Middle Island. 
Oltre al danno provocato dalla fuoriuscita di greggio, in un primo tempo si temeva che i ratti presenti sulla nave potessero in qualche modo raggiungere la riva e distruggere le nidiate predandone le uova. Essendo l'isola Nightingale disabitata e priva di acqua potabile, gli uccelli marini vennero trasportati sull'isola di Tristan da Cunha per essere puliti. Il capitano greco e i suoi 21 uomini filippini rimasero ad Edinburgh of the Seven Seas, ad assistere gli abitanti dell'isola nel loro lavoro.
L'isola Nightingale è rinomata come habitat ideale per vari tipi di uccelli marini; più di un milione di uccelli vi si nutrono infatti, tra cui la Berta dell'Atlantico è la specie più numerosa. Ci sono quattro zone umide sull'isola, ognuna delle quali contiene centinaia di esemplari di albatro beccogiallo dell'Atlantico. Così come l'Isola Inaccessibile, Nightingale ospita una colonia di pinguini saltarocce (precisamente la sottospecie moseleyi), che è ora una specie a rischio.
Mentre l'Isola Inaccessibile e l'isola Gough sono zone protette e non vi è permesso il turismo, è invece possibile visitare Nightingale.
Chi non risiede a Tristan da Cunha può recarsi a Nightingale soltanto con una guida di Tristan. Parte dei soldi per le guide turistiche sono destinati al programma di conservazione dell'isola. Una volta all'anno, registi e giornalisti sono autorizzati a lavorare sull'isola.

Isola Serafini è un'isola fluviale, la maggiore del fiume Po, situata nel territorio del comune di Monticelli d'Ongina in provincia di Piacenza in prossimità del punto in cui l'Adda confluisce nel Po. Si trova tra la città di Piacenza, una ventina di chilometri a ovest, e Cremona, pochi chilometri ad est.
È collegata alla terraferma da un ponte sulla sponda emiliana che la mette in comunicazione con Monticelli, distante 3,5 km.
L'isola ospita una centrale idroelettrica che produce energia sfruttando il dislivello creato da un doppio sbarramento. Lo sbarramento è la causa principale del declino dello Acipenser sturio.
Sulle sponde dell'invaso prodotto dalla centrale fluviale sorgeva la Centrale elettronucleare Caorso, la quale pescava direttamente l'acqua per il ciclo termico nell'invaso. Data la sicurezza di approvvigionamento dell'impianto, non è stata quindi mai costruita alcuna torre di raffreddamento come invece succede usualmente per grandi impianti termoelettrici posti lungo i fiumi.
Di particolare interesse naturalistico è classificata come sito di Interesse Comunitario (SIC), per la presenza di estese zone umide e sabbioni che richiamano numerose specie di uccelli sia stanziali che migratori come: rondini di mare, fraticelli, falchi, gufi, picchi, gruccioni.

Le isole Burunnye (in russo Острова Бурунные, ostrova Burunnye, in italiano "isole della risacca") sono un gruppo di isole russe che fanno parte dell'arcipelago di Severnaja Zemlja e sono bagnate dal mare di Kara.
Amministrativamente fanno parte del distretto di Tajmyr del Territorio di Krasnojarsk, nel Distretto Federale Siberiano.
Le isole sono situate 5,3 km a sud della costa sud-orientale dell'isola della Rivoluzione d'Ottobre, poco prima dell'ingresso meridionale dello stretto di Šokal'skij (Пролив Шокальского, proliv Šokal'skogo).
Si tratta di due isole, senza nome individuale, distanti circa 600 m l'una dall'altra. L'isola settentrionale è la più vicina all'isola della Rivoluzione d'Ottobre, ed è lunga 400 m.

Le isole sono ordinate per comune (Kujalleq, Qaasuitsup, Qeqqata e Sermersooq), poi in ordine alfabetico.
Gazetteer of Greenland, compilato da Per Ivar Haug, UBiT (Universitetsbiblioteket i Trondheim), agosto 2005, ISBN 82-7113-114-1.
Issenye è una circoscrizione mista (mixed ward) della Tanzania situata nel distretto di Serengeti, regione del Mara. Conta una popolazione di 15 792 abitanti (censimento 2012).

L'istone H2A è uno dei cinque principali istoni, proteine coinvolte nella struttura della cromatina nelle cellule eucariotiche. L'H2A è caratterizzato da un dominio globulare principale e da una lunga coda all'N-terminale; è coinvolto nella struttura delle fibre a 10 nm ("beads on a string").
Il termine "istone H2A" è intenzionalmente non specifico, e si riferisce a un'ampia varietà di proteine altamente simili che spesso differiscono solo per pochi amminoacidi. Tra le varianti note si possono includere H2A.1, H2A.2, H2A.X, e H2A.Z.
H2A è codificato da numerosi geni nel genoma umano, tra i quali H2AFB1, H2AFB2, H2AFB3, H2AFJ, H2AFV, H2AFX, 

La squadra italiana ai campionati del mondo di atletica leggera 2003, disputati a Parigi dal 23 al 31 agosto, è stata composta da 49 atleti (27 uomini e 22 donne).

L'Italia (/iˈtalja/, ), ufficialmente Repubblica Italiana, è una repubblica parlamentare situata nell'Europa meridionale, con una popolazione di quasi 60,4 milioni di abitanti e Roma come capitale.
La parte continentale, delimitata dall'arco alpino, confina a nord, da ovest a est, con Francia, Svizzera, Austria e Slovenia; il resto del territorio, circondato dai mari Ligure, Tirreno, Ionio e Adriatico, si protende nel mar Mediterraneo, occupando la penisola italiana e numerose isole (le maggiori sono Sicilia e Sardegna), per un totale di 302 072,84 km². Gli Stati della Città del Vaticano e di San Marino sono enclavi della Repubblica mentre Campione d'Italia è l'unica exclave italiana.
Roma, che fu capitale dell'Impero romano, è stata per secoli il centro politico e culturale della civiltà occidentale. Dopo la caduta dell'Impero romano d'Occidente, l'Italia medievale fu soggetta a invasioni e dominazioni di popolazioni germaniche, come gli Ostrogoti, i Longobardi e i Normanni. Nel XV secolo, con la diffusione del Rinascimento, ridivenne il centro culturale del mondo occidentale, ma dopo le guerre d'Italia del XVI secolo ricadde sotto l'egemonia delle potenze straniere, quali Francia, Spagna e Austria. Durante il Risorgimento combatté per l'indipendenza e per l'unità d'Italia, finché il 17 marzo 1861 fu proclamato il Regno d'Italia che cessò di esistere nel 1946, dopo il ventennio fascista, la sconfitta nella seconda guerra mondiale e la guerra di Liberazione, quando, a seguito di un referendum istituzionale, lo Stato italiano divenne una repubblica parlamentare.
Nel 2013 l'Italia, ottava potenza economica mondiale e quarta a livello europeo, è un paese con un alto standard di vita: l'indice di sviluppo umano è molto alto, 0,887, e la speranza di vita è di 82,4 anni. È membro fondatore dell'Unione europea, della NATO, del Consiglio d'Europa e dell'OCSE; aderisce all'ONU e al trattato di Schengen. È inoltre membro del G7 e del G20, partecipa al progetto di condivisione nucleare della NATO, è una grande potenza regionale europea, in grado di esercitare influenza politica anche su scelte e decisioni di ordine extra-europeo e globale, e si colloca in nona posizione nel mondo per spesa militare. L'Italia vanta il maggior numero di siti dichiarati patrimonio dell'umanità dall'UNESCO ed è il quarto paese più visitato del mondo.
Il nome proprio "Italia" nasce come toponimo. La sua origine, oggetto di studi sia da parte di linguisti sia di storici, è controversa. Non sempre, tuttavia, sono suggerite etimologie in senso stretto, bensì ipotesi che poggiano su considerazioni estranee alla specifica ricostruzione linguistica del nome oppure che sono riferite a tradizioni non dimostrate (come l'esistenza del re Italo) o poco verosimili (come la correlazione del nome con la vite).
Il popolamento del territorio italiano risale alla preistoria, epoca di cui sono state ritrovate importanti testimonianze archeologiche. L'Italia è stata abitata a partire dal paleolitico, periodo di cui conserva numerosi siti archeologici come la grotta dell'Addaura, i Balzi Rossi, Monte Poggiolo, il ponte di Veja, la Grotta Guattari, Gravina in Puglia, Altamura e Ceprano.Numerosi ritrovamenti documentano anche il periodo neolitico (cultura della ceramica cardiale e cultura dei vasi a bocca quadrata), l'età del rame (cultura di Remedello, cultura del Rinaldone, cultura del Gaudo), l'età del bronzo (incisioni rupestri della Val Camonica, cultura dei castellieri, cultura appenninica, civiltà nuragica, cultura delle terramare, cultura protovillanoviana).
Per ciò che riguarda l'età del ferro, che in Italia coincide con il periodo preromano, si ricordano la civiltà villanoviana e i popoli indoeuropei trasferitisi in Italia dall'Europa orientale e centrale in varie ondate migratorie; essi si mescolano alle etnie preesistenti nel territorio, assorbendole, o stabilendo una forma di convivenza pacifica con esse; si delinea in tal modo fin da quest'epoca la suddivisione regionale del territorio italiano.
Nell'Italia Settentrionale, accanto ai Celti (comunemente chiamati Galli), vi sono i Liguri (originariamente non indoeuropei poi fusisi con i Celti), mentre nell'Italia nord-orientale vivono i Paleoveneti, di origine incerta, forse italica o illirica o, secondo alcune fonti, provenienti dall'Asia Minore.Nell'Italia peninsulare, accanto agli Etruschi convivono popoli di origine indoeuropea definiti italici, fra cui Umbri, Latini, Sabini, Falisci, Volsci, Equi, Piceni, Sanniti, Apuli, Messapi, Lucani, Bruzi e Siculi. Altri popoli non indoeuropei, autoctoni, erano presenti in Sicilia (Elimi e Sicani) e in Sardegna, abitata fin dal II millennio a.C. da varie etnie nuragiche, forse identificabili con l'antico popolo degli Shardana.
I primi colonizzatori stranieri sono i Fenici che fondano inizialmente vari empori sulle coste della Sicilia e della Sardegna. Alcuni di questi diventano in breve piccoli centri urbani e si sviluppano parallelamente alle colonie greche; tra i principali centri vi sono le città di Mozia, Zyz, Kfra in Sicilia e Nora, Sulki, Tharros in Sardegna.Dopo l'VIII secolo a.C., colonizzatori provenienti dalla Grecia si stabiliscono sulle coste del sud Italia dando vita alla Magna Grecia e su quelle della Sicilia. Coloni ionici fondano Elaia, Kyme, Rhegion, Parthènope, Naxos, Zankles, Hymera e Katane. Coloni dorici fondano Taras, Syrakousai, Megara Hyblaia, Leontinoi, Akragas, Ghelas; i siracusani fondano Ankón e Adria; i megaresi fondano Selinunte. Gli Achei fondano Sybaris, Poseidonia, Kroton, Lokroi Epizephyrioi e Metapontion; tarantini e thurioti fondano Herakleia.
La colonizzazione greca pone i popoli italici a contatto con forme di governo democratiche e con espressioni artistiche e culturali elevate.
La regione geografica italiana viene unita politicamente per la prima volta con la Repubblica romana (509-27 a.C.), ma il carattere imperiale delle conquiste effettuate nei secoli seguenti da Roma snatura il carattere nazionale che questa regione stava acquisendo sul finire del I secolo a.C.Giunta all'apice dello sviluppo politico, economico e sociale, Roma imperiale, con la sua organizzazione socio-politica, lascia un segno indelebile nella storia dell'umanità. In tutti i territori dell'impero, i Romani costruiscono città, strade, ponti, acquedotti e fortificazioni, esportando ovunque il loro modello di civiltà e al contempo integrando le popolazioni e civiltà assoggettate, in un processo così profondo che per secoli, ancora dopo la fine dell'impero, queste genti continueranno a definirsi romane. La civiltà nata sulle rive del Tevere, cresciuta in epoca repubblicana e infine sviluppatasi in età imperiale, è alla base dell'attuale civiltà occidentale.
Dei confini dell'Italia parlava già Antioco di Siracusa (V secolo a.C.) nella sua opera Sull'Italia. Egli andava a identificarla con l'antica Enotria, estendendosi dallo stretto di Sicilia, fino al golfo di Taranto e al golfo di Posidonia. In seguito, con la conquista romana dei secoli successivi, il termine Italia venne identificato con i territori compresi fino alle Alpi, inclusa la Liguria (fino al fiume Varo) e l'Istria fino a Pola. Di fatto tutti i suoi abitanti furono considerati Italici e Romani.L'Impero romano d'Occidente cade nel 476 quando Odoacre, ultimo di una schiera di condottieri germanici che nel periodo di decadenza dell'Impero romano d'Occidente avevano condotto le proprie orde in territorio italico, depone l'ultimo imperatore d'Occidente, Romolo Augusto.
Odoacre governa l'Italia fino al 493, quando viene deposto e ucciso, dopo una guerra di cinque anni, dagli Ostrogoti di Teodorico. Comincia allora il regno ostrogoto, un dominio che rappresenta un periodo di pace e stabilità e che s'interrompe nel 535 quando il territorio italiano diventa teatro della guerra gotica, che vede l'imperatore d'Oriente Giustiniano I contrapporsi al regno ostrogoto. Nel 553, dopo quasi un ventennio, l'impero bizantino riesce a sconfiggere gli Ostrogoti e ad annettere l'Italia. Il conflitto devasta l'intero territorio, portando a una grave crisi demografica, economica, politica e sociale. Centro del potere bizantino in Italia diviene Ravenna. Gli anni della dominazione bizantina vedono l'aggravarsi delle condizioni di vita dei contadini a causa della forte pressione fiscale e di una terribile pestilenza che spopola ulteriormente il territorio tra il 559 e il 562. L'Italia, indebolita e impoverita, non ha la forza di opporsi a una nuova invasione germanica, quella dei Longobardi capeggiati da Alboino, tra il 568 e il 569, con la quale la penisola perde l'unità politica. I Longobardi, entrando dal Friuli, conquistano gran parte dell'Italia centro-settentrionale, cioè l'Italia settentrionale più la Toscana, chiamata Langobardia Maior, e poi dell'Italia meridionale, la Langobardia Minor. Con i longobardi si affermano le autorità Ducali destinate a durare, con alterne vicende, fino al periodo risorgimentale ed all'unità d'Italia nel 1859. L'Editto di Rotari, riprendendo in parte il Diritto romano ed assorbendo i principi cristiani codifica il Diritto civile. Le tre capitali dell'Italia longobarda furono Pavia, Spoleto e Benevento. La Langobardia Maior, con capitale Pavia, cade dopo circa due secoli, a seguito della sconfitta subita per opera di Carlo Magno nel 774, quella Minor con capitale Benevento sopravvive fino all'XI secolo, quando viene conquistata dai Normanni. I successivi tentativi di costituire un Regno d'Italia autonomo dal Sacro Romano Impero, per opera in particolare di Berengario del Friuli e di Arduino d'Ivrea, non hanno successo.
I primi secoli dopo l'800 vedono l'affermarsi delle repubbliche marinare (le più conosciute sono Amalfi, Genova, Pisa e Venezia, meno note Ancona, Gaeta, Noli), che controllarono il commercio tra l'Europa cristiana e il Medio Oriente arabo, e poi dei liberi comuni medievali, spesso in conflitto tra loro ma accomunati dal ricordo dell'antica grandezza romana, perpetuata idealmente da quella cristiana, nonché da un forte desiderio di autonomia, che li porterà a schierarsi, nella contesa tra Papato e Impero, in due opposte fazioni, rispettivamente Guelfi e Ghibellini.La vittoria della Lega Lombarda contro l'imperatore Federico Barbarossa nella battaglia di Legnano (1176), e la rivolta dei Vespri siciliani contro il tentativo del fratello del re di Francia Carlo I d'Angiò di assoggettare la Sicilia (1282), saranno assunte dalla retorica romantica ottocentesca come i simboli del primo ridestarsi di una coscienza di patria. Questi sono i segnali di un cambiamento che, consolidandosi e accompagnato dal risveglio religioso che si ha nel Duecento con Gioacchino da Fiore e Francesco d'Assisi, portano al Rinascimento.Con l'uscita di scena degli imperatori di Germania, il fervore della civiltà comunale raggiunge infine il suo apogeo economico, spirituale, artistico, alimentato dagli ideali di numerosi poeti, tra cui Dante Alighieri, e dall'esigenza, fatta propria da Cola di Rienzo, della rinascita dell'unità d'Italia.
Diversi fattori impediscono tuttavia la nascita di uno Stato unitario come avviene nel resto d'Europa: al timore del Papato di veder sorgere una potenza statale in grado di compromettere la sua autonomia, si aggiunge la suddivisione in tanti piccoli Comuni, che lentamente si tramutano in Signorie, rette da importanti famiglie con potere assolutistico, come i Medici a Firenze, i Visconti e gli Sforza a Milano, i Della Scala a Verona e gli Este a Ferrara. Venezia prende, invece, una forma di potere Repubblicano dove il Doge viene dapprima eletto dal popolo e successivamente dalla Nobiltà. I capi politici italiani devono supplire con l'intelligenza strategica alla superiorità di forze degli stati nazionali europei. Un esempio è Cosimo de' Medici, tra i maggiori artefici del Rinascimento fiorentino, la cui politica estera saprà individuare nella concordia italiana l'elemento chiave per impedire agli stati stranieri di intervenire in Italia approfittando delle sue divisioni.
La strategia di Cosimo, proseguita dal suo successore Lorenzo il Magnifico, non viene compresa dagli altri prìncipi italiani, e si conclude con la morte di Lorenzo nel 1492. Da allora quasi tutta l'Italia diventa il teatro di numerose invasioni straniere: dapprima da parte francese per opera di Carlo VIII e Luigi XII, poi delle truppe spagnole di Carlo V. L'inizio della dominazione straniera si deve quindi al ritardo del processo politico di unificazione, ma fa anche registrare episodi di patriottismo, come il gesto di Ettore Fieramosca nella disfida di Barletta.
L'età Moderna è anche il periodo dell'evoluzione bellica, con la comparsa della polvere da sparo e di nuovi mezzi militari (cannoni, moschetti ecc.). Ciò modificò anche la faccia di molte città italiane, costrette a evolvere le proprie difese militari: nasce la Fortificazione alla moderna, detta anche "Fortificazione all'italiana", proprio perché i primi esempi di mura moderne compaiono nelle città italiane (classico esempio è quello delle Mura di Lucca).
Nella seconda metà del Cinquecento comincia il tramonto della vitalità rinascimentale, indebolita anche dalle nuove tensioni religiose dovute all'avvento della riforma protestante in Europa, che avevano portato a episodi luttuosi come il sacco di Roma del 1527 a opera dei Lanzichenecchi. Soltanto la repubblica di Venezia manterrà una certa prosperità e autonomia politica. Il Seicento è invece un secolo di crisi per tutto il paese: la Chiesa, che ha subìto la perdita dell'unità cristiana dei fedeli, cerca con la controriforma di rafforzare la sua presenza nei paesi rimasti cattolici, sia con iniziative educative e assistenziali, sia isolandoli dall'influsso degli stati protestanti. L'Italia viene così salvaguardata dai conflitti religiosi che si accendono in Europa, ma è soggetta ugualmente a carestie, spesso seguite da epidemie. Scoppiano perciò numerose rivolte contro la dominazione spagnola, di cui la più nota avviene a Napoli nel 1647 per opera di Masaniello, ma non portano a nessun cambiamento.
All'inizio del Settecento finisce il periodo di pace e di torpore: a seguito dei trattati di Utrecht e Rastatt, gli Asburgo d'Austria si impossessano di vari domini italiani subentrando agli spagnoli. Tornata la pace in tutta la penisola, dalla seconda metà del secolo, la diffusione dell'illuminismo fa sì che anche l'Italia venga investita da importanti riforme, che coinvolgono in particolare il Ducato di Milano sotto Maria Teresa d'Austria e Giuseppe II d'Asburgo, il Granducato di Toscana sotto Pietro Leopoldo di Lorena, che nel 1786 con il codice leopoldino abolisce, primo paese al mondo, la pena di morte e il Regno di Napoli, animato dal vivace dibattito dei pensatori. Di rilievo le figure degli intellettuali Giambattista Vico, Gaetano Filangieri, Cesare Beccaria, Mario Pagano, Alessandro e Pietro Verri. Nel 1796 Napoleone Bonaparte incomincia la sua Campagna d'Italia (1796-1797) conquistando la penisola e terminando l'indipendente millenaria Repubblica di Venezia.
La campagna d'Italia e la nascita del regno napoleonico nel 1805 risvegliano il sentimento nazionale, richiamato nel proclama di Rimini, con cui Gioacchino Murat, durante la guerra austro-napoletana, si rivolge agli italiani affinché si uniscano per salvare il regno di Napoli. È l'inizio del Risorgimento, il periodo della storia d'Italia che porta all'unità politica e all'indipendenza della nazione e che occupa un arco temporale di vari decenni, concludendosi solo nel 1861 con la nascita del Regno d'Italia retto da Casa Savoia.
Esso vede i primi patrioti aderire inizialmente alla società segreta della Carboneria, cui seguono i moti del 1820-1821, duramente repressi dagli austriaci. All'affermazione della Carboneria segue quella della Giovine Italia e altri tentativi insurrezionali, tra cui quello dei fratelli Bandiera (1844).
I moti del 1848 portano alla prima guerra d'indipendenza contro gli austriaci, che vede coinvolte le popolazioni cittadine, in particolare durante le cinque giornate di Milano, le dieci giornate di Brescia, la Repubblica Romana e la spedizione nel 1857 di Carlo Pisacane nel Regno delle Due Sicilie. Né la guerra, né gli altri tentativi sono però coronati da successo.
Nel 1859, con la seconda guerra d'indipendenza prima e con la spedizione dei Mille poi, s'innesca il definitivo processo di unificazione, che porta in breve alla conquista e all'annessione di varie regioni e del Regno delle Due Sicilie: pochi mesi dopo, nel 1861, a Torino viene proclamato il Regno d'Italia, che non comprende ancora il Veneto, il Lazio, il Trentino-Alto Adige e la Venezia Giulia.
Tra i maggiori artefici del processo spiccano Mazzini, fondatore della Giovine Italia e figura eminente del movimento liberale repubblicano italiano ed europeo, Garibaldi, repubblicano e di simpatie socialiste, Cavour, statista in grado di muoversi sulla scena europea per ottenere sostegni, anche finanziari, all'espansione del regno di Sardegna e Vittorio Emanuele II, abile a concretizzare il contesto favorevole con la costituzione del Regno d'Italia.
Al Regno d'Italia vengono quindi annessi il Veneto, al termine della terza guerra d'indipendenza e, dopo la presa di Roma, che nel 1871 diviene capitale d'Italia, il Lazio. Già nei primi anni dopo la riunificazione d'Italia le forti disparità socioeconomiche fra il settentrione e il meridione del paese determinano l'insorgere della questione meridionale legata al brigantaggio, fenomeno da cui emersero temuti capibanda come Carmine Crocco, Luigi Alonzi e Pasquale Romano.A Vittorio Emanuele II succedono Umberto I (1878-1900), ucciso a Monza dall'anarchico Gaetano Bresci, e Vittorio Emanuele III (1900-1946); gli anni a cavallo del secolo vedono l'Italia impegnata in una serie di guerre di espansione coloniale in Somalia, Eritrea e Libia mentre il periodo prebellico, dominato dalla figura di Giovanni Giolitti, è caratterizzato dalla modernizzazione economica, industriale e politico-culturale della società italiana.
Durante la grande guerra l'Italia, inizialmente neutrale, a seguito della stipula di un trattato segreto che le accorda cospicui compensi territoriali, si allea alla triplice intesa contro gli Imperi centrali. Dopo due anni di guerra di trincea, il 24 ottobre 1917 l'esercito italiano, subita la disfatta di Caporetto, si riorganizza e contrattacca sulla linea del Piave pervenendo, sotto il comando di Armando Diaz e con l'apporto di giovani leve, alla vittoria finale nella battaglia di Vittorio Veneto (4 novembre).
Vinta la guerra, l'Italia completa la riunificazione nazionale acquisendo il Trentino-Alto Adige, la Venezia Giulia, l'Istria e alcuni territori del Friuli ancora irredenti, ma non ottenendo la cessione di tutti i territori promessi col patto di Londra, vede diffondersi l'insoddisfazione per la cosiddetta vittoria mutilata.
Nel contesto dei moti popolari del biennio rosso nasce lo squadrismo che reprime, con intimidazioni e attacchi alle sedi delle organizzazioni socialiste, i moti operai e contadini. Nel 1919 Benito Mussolini fonda a Milano il primo fascio di combattimento, confluito poi nel Partito Nazionale Fascista, e il 30 ottobre 1922, dopo la marcia su Roma, sale al potere.
Nelle elezioni politiche italiane del 1924 Mussolini ottiene il 64,9% dei voti e, come stabilito dalla legge Acerbo, i due terzi dei seggi, assegnati alla lista di maggioranza relativa che abbia raccolto almeno il 25% dei voti. La denuncia, da parte di Giacomo Matteotti, dell'irregolarità delle elezioni, è seguita qualche giorno dopo dal suo rapimento e uccisione. Nel 1925, dopo un discorso in Parlamento, Mussolini si dichiara dittatore.
Nel biennio 1925-1926 vengono emanate le cosiddette leggi fascistissime, che avviano la trasformazione del Regno in uno stato autoritario, mediante l'istituzione del Tribunale Speciale Fascista, del confino politico per gli antifascisti e della polizia segreta, l'OVRA. Nel 1929 vengono firmati i Patti Lateranensi, chiudendo la questione romana e nel 1938 vengono emanate le leggi razziali, principalmente, ma non solo, nei confronti degli ebrei, seguendo il modello del "Manifesto della razza".
Dal 1935 Mussolini accentua la sua politica estera aggressiva: conquista l'Etiopia, proclama l'Impero coloniale italiano, interviene nella guerra civile spagnola e occupa l'Albania. Nel maggio 1939 firma il patto d'Acciaio che sancisce l'alleanza alla Germania nazista di Adolf Hitler al cui fianco l'Italia entrerà in guerra, dopo un iniziale periodo di non belligeranza, il 10 giugno 1940 contro Francia e Regno Unito. Nel 1941 viene dichiarata guerra anche all'Unione Sovietica e, con l'Impero giapponese, agli Stati Uniti.
Le sconfitte militari su tutti i teatri bellici (si ricordano in particolare quella di El Alamein in Nord Africa e quella sul fiume Don sul Fronte russo) e soprattutto lo sbarco alleato in Sicilia, indeboliscono Mussolini che, il 24 luglio 1943, in una riunione del Gran Consiglio del Fascismo, viene sfiduciato. Il giorno seguente viene fatto arrestare dal re Vittorio Emanuele e sostituito a capo del governo con Pietro Badoglio; poche settimane dopo viene firmata la resa, mentre la Germania scatena l'operazione Achse e occupa militarmente le regioni centro-settentrionali della penisola, Roma compresa. La campagna d'Italia, condotta dagli Alleati con l'apporto della Resistenza italiana, si conclude nell'aprile del 1945 con la liberazione dei territori occupati, la capitolazione delle forze tedesche e la disgregazione della Repubblica Sociale Italiana, la struttura di governo collaborazionista organizzata da Mussolini dopo l'8 settembre. Il Duce, catturato mentre tenta di fuggire, viene ucciso dai partigiani il 28 aprile 1945.
A guerra finita l'Italia è in condizioni critiche: i combattimenti e i bombardamenti aerei hanno raso al suolo molti centri abitati, e le principali vie di comunicazione sono interrotte. Il numero di italiani morti è stimato tra 415 000 (330 000 militari e 85 000 civili) e 443 000 unità.
Sarà poi nella seconda metà degli anni '40 aiutata nella ricostruzione dal Piano Marshall, come tutti i paesi europei.
Sul piano geopolitico, con i trattati di Parigi del 1947 l'Italia cede parte del suo territorio a Francia e Jugoslavia, il Dodecaneso alla Grecia, perde tutte le colonie africane e restituisce l'indipendenza all'Albania, che entra nell'area d'influenza dell'URSS. 
Oltre il 90% degli italiani residenti nelle terre assegnate alla Jugoslavia, già colpiti dai massacri delle foibe, abbandonò la propria terra e affrontò l'esilio in Italia e nel resto del mondo. Oltre 100 000 furono gli italiani rimpatriati dai possedimenti coloniali in Libia ed Etiopia.
Il 2 giugno 1946 un referendum sancisce la fine della monarchia e la nascita della Repubblica. Il 1º luglio Enrico De Nicola viene nominato primo presidente della Repubblica Italiana, Alcide De Gasperi è il primo presidente del Consiglio e il 1º gennaio 1948 entra in vigore la nuova Costituzione della Repubblica Italiana.
Sono gli anni del miracolo economico italiano, favoriti da un'elevata disponibilità di manodopera, dovuta a un forte flusso migratorio dalle campagne alle città e dal sud verso il nord. La crescita media del PIL del 6,3% tra il 1958 e il 1963 consente la riduzione del divario storico con paesi quali Regno Unito, Germania e Francia.
Negli anni settanta attività di gruppi terroristici, sia di estrema destra sia di estrema sinistra, portano alla strategia della tensione, segnata da numerosi attentati come la strage di piazza Fontana, la strage di piazza della Loggia e la strage di Bologna, nei cosiddetti anni di piombo, connotati da attentati a esponenti del mondo sociale, imprenditoriale e istituzionale, culminati nell'agguato di via Fani e nel sequestro e assassinio di Aldo Moro, l'apice dell'attacco brigatista allo Stato democratico.Gli anni ottanta e novanta sono invece segnati dal riflusso nel privato, e dalla lotta alla mafia, che nonostante importanti successi delle istituzioni è costata la vita a numerosi magistrati e uomini dello Stato, come Giovanni Falcone e Paolo Borsellino.
Nel 1992 le indagini di mani pulite sul fenomeno dilagante delle tangenti coinvolgono esponenti politici, principalmente del pentapartito, determinando la fine della prima Repubblica. Dopo lo scandalo nascono nuovi partiti, come la Lega Nord e Forza Italia. In questa fase, definita seconda Repubblica, nuove coalizioni politiche prendono il posto dei precedenti partiti di massa dando vita a un sistema parzialmente bipolare; alcuni esponenti del centro-sinistra, in particolare Romano Prodi, si alternano nella guida del paese a Silvio Berlusconi, leader del centro-destra che segna quegli anni e il cui modello di pensiero e azione, definito berlusconismo, identifica un fenomeno sociale e di costume. La crisi del debito sovrano europeo colpisce anche l'Italia nel 2011 e alla guida del paese s'insediano prima un governo tecnico e poi, dopo nuove elezioni, governi di coalizione "di larghe intese".
La regione geografica italiana, suddivisa in Italia continentale, peninsulare e insulare, è unita al continente europeo dalla catena delle Alpi. Grazie alla sua posizione, costituisce idealmente un ponte di passaggio verso l'Asia e l'Africa.L'Italia separa, inoltre, il bacino occidentale del mar Mediterraneo da quello centrale, ossia il Mar Tirreno dal Mar Ionio. A nord del Salento si spinge l'insenatura lunga e stretta del mare Adriatico. Le isole di Sardegna e di Corsica dividono poi il mar Tirreno dal mar di Sardegna; le coste italiane si sviluppano su 7 456 km e presentano paesaggi di vario genere (dal lagunare al garganico, dall'adriatico al tirrenico ecc.).
Il suolo italiano, fortemente antropizzato, ha varie caratteristiche (vulcanico, endolagunare, calcareo ecc.); le zone collinari sono prevalenti rispetto alle zone montuose e a quelle pianeggianti, l'altitudine media del territorio è di circa 337 m s.l.m.
Le catene montuose si estendono per buona parte della nazione. Appartiene all'Italia una gran parte del versante meridionale del sistema alpino, per una lunghezza di circa 1 000 km. Le vette più elevate si trovano nelle Alpi Occidentali, dove sono numerose le cime che superano i 4 000 m tra cui il Cervino (4 478 m), il Monte Rosa (4 634 m) e il Monte Bianco (4 810 m), la montagna più alta d'Europa. La catena degli Appennini percorre tutta la penisola, dalla Liguria alla Sicilia, fino alle Madonìe; il Gran Sasso (2 912 m), situato in Abruzzo, è la sua vetta più alta.
la Pianura padana, una distesa alluvionale formata dal fiume Po e dai suoi affluenti, è la più estesa di tutte. Seguono, per dimensioni, il Tavoliere delle Puglie e la pianura salentina, due pianure di sollevamento, e il Campidano, un'altra pianura alluvionale. Il punto meno elevato d'Italia è situato nella frazione di Contane, in provincia di Ferrara (-3,44 m).
Le isole maggiori sono la Sicilia e la Sardegna; molte sono le isole minori, in gran parte raccolte in arcipelaghi, come l'arcipelago Toscano, cui appartiene l'isola d'Elba, l'arcipelago della Maddalena, l'arcipelago Campano, comprendente Ischia e Capri, le isole Ponziane, le Pelagie, le Eolie, le Egadi e le Tremiti.
La geologia dell'Italia è molto complessa: l'assetto fisiografico e geologico attuale dell'area comprensiva della penisola italiana, delle sue isole e dei bacini marini adiacenti, è il risultato di numerosi eventi geodinamici successivi riconducibili, in estrema sintesi, all'interazione tra due placche litosferiche, la placca africana e quella europea a partire dal Cretacico superiore, periodo nel quale iniziò la progressiva chiusura del paleo-oceano della Tetide. Il margine meridionale africano, frammentandosi durante l'avvicinamento al continente settentrionale europeo, ha originato una serie di microplacche interposte la cui successiva accrezione ha dato luogo nel corso del Cenozoico all'attuale territorio peninsulare e siciliano.
In questo assetto si riconoscono due domini paleogeografici fondamentali, separati dalla linea Insubrica (Alpi centrali):
un dominio europeo, dato dal margine meridionale della placca europea, che include il blocco sardo-corso e parte del mar Tirreno, l'arco Calabro Peloritano, il bacino del Mediterraneo occidentale, il sistema di falde alpine a vergenza europea, costituite principalmente da rocce metamorfiche e intrusioni di batoliti che testimoniano il regime di compressione derivato dal movimento della placca africana verso nord e dalla collisione con la placca continentale europea;
un dominio africano (in senso lato) costituito dall'insieme del Dominio Sudalpino e dei domini adriatico e apulo, che rappresentano l'insieme di microplacche accrezionate appartenenti al margine del continente meridionale.Il Dominio Sudalpino è formato da un sistema di falde a vergenza adriatica, costituite principalmente da sequenze carbonatiche e miste che si prolungano a est nelle Dinaridi. Nella catena appenninica, la linea tettonica "Ancona-Anzio" separa l'Appennino settentrionale, principalmente costituito da flysch terrigeni, dall'Appennino meridionale ove le formazioni carbonatiche sono più frequenti. L'assetto strutturale appenninico è caratterizzato nel suo insieme da un sistema di falde che sovrascorre sull'avampaese apulo. Questo sistema di falde, che costituisce la parte affiorante della placca adriatica, si estende dal mar Ionio fino all'estremità occidentale della val Padana e rappresentava in origine una sorta di "promontorio" settentrionale della placca africana. L'avampaese apulo (costituito sostanzialmente dal territorio pugliese), rappresenta un dominio di piattaforma carbonatica stabile, persistente dal Mesozoico al Miocene e successivamente emerso, coinvolto solo marginalmente nell'orogenesi appenninica. La Sicilia è formata nella parte centro-orientale da rocce carbonatiche e silicoclastiche appartenenti al margine convergente africano deformato ("unità maghrebidi"), mentre nella sua parte nord-orientale (Monti Peloritani) è di pertinenza europea ("unità peloritane"); le unità "sicilidi" e "numidiche" interposte rappresentano la copertura sedimentaria del dominio oceanico tetideo, in gran parte di natura flyschoide, scollata dal substrato originario di crosta oceanica (non conosciuto) e sovrascorsa sul margine africano.
Il blocco sardo-corso costituisce un elemento strutturale appartenente al continente europeo, originariamente solidale al margine meridionale franco-spagnolo e distaccatosi in età oligo-miocenica, ruotando in senso antiorario fino a collidere con il margine continentale africano. Nel quadro tardo e post-collisionale dell'area si inserisce il processo di espansione oceanica in corso del Mar Tirreno. Il mar Tirreno ha una crosta oceanica neogenica in espansione in due aree: bacino di Marsili e di Vavilov; si ritiene che una crosta oceanica mesozoica si trovi nello Ionio sotto una massiccia copertura sedimentaria.
Il rilevante vulcanismo neogenico e la elevata sismicità della maggior parte del territorio nazionale, testimoniano il complesso assetto geodinamico ancora attivo.
Dal punto di vista stratigrafico, le rocce sedimentarie affioranti databili con sicurezza in base al contenuto paleontologico risultano di età compresa tra il Cambriano e il Quaternario. Metamorfiti di basso grado affioranti nella parte meridionale della Sardegna, costituite da arenarie alternate con peliti, sono datate dubitativamente al Precambriano. La maggior parte della copertura sedimentaria affiorante in territorio italiano è post-paleozoica. Il Paleozoico Inferiore non metamorfico affiora solamente in Sardegna e in Carnia, mentre il Paleozoico Superiore (permo-carbonifero) è presente in lembi più o meno estesi nei domini sudalpino e appenninico.
In Italia sono presenti numerosi vulcani: i più noti sono l'Etna (3 343 m), il vulcano più alto d'Europa, il Vesuvio e lo Stromboli. L'elevata attività vulcanica e magmatica neogenica - quaternaria appenninica, è suddivisibile in province:
Arco eolico e bacino tirrenico (Isole Eolie e montagne sottomarine tirreniche);
Avampaese africano-adriatico (canale di Sicilia, isola Ferdinandea, Etna e Monte Vulture).Fino agli anni cinquanta l'Italia fu il primo e unico paese a sfruttare, nella zona di Larderello e poi nell'area del Monte Amiata, l'energia geotermica per produrre energia elettrica. L'elevato gradiente geotermico che caratterizza parte della penisola rende altre province potenzialmente sfruttabili: ricerche svolte negli anni sessanta-settanta individuarono potenziali campi geotermici nel Lazio e in Toscana, così pure in gran parte delle isole vulcaniche.
Per la situazione geodinamica il suo territorio è frequentemente soggetto a terremoti dando all'Italia il primato in Europa per questi fenomeni: su 1 300 sismi distruttivi avvenuti nel II millennio nel Mediterraneo centrale ben 500 hanno interessato l'Italia; analisi dei movimenti focali indicano che essi sono per lo più distribuiti lungo le aree interessate dalla tettonica alpina e appenninica, ove sono causati rispettivamente da movimenti lungo faglie. Nel Tirreno meridionale, la distribuzione degli ipocentri, fino a una profondità di 500 chilometri indicherebbe la presenza di un piano di Benioff dato dalla subduzione della litosfera ionica.
L'Italia, per la presenza di diversi rilievi montuosi, con nevai e ghiacciai, di laghi e di acque sorgive, è ricca di corsi d'acqua. In genere, data la disposizione e l'altitudine dei rilievi, i fiumi più lunghi e di maggiore portata appartengono alla regione alpina mentre i fiumi appenninici, a eccezione di Tevere e Arno, hanno corso breve e regime torrentizio.
Il fiume più importante è il Po, lungo 652 km, portata media circa 1 460 m³/s e bacino di circa 70 000 km (anche se il fiume più lungo che nasce nel Paese è la Drava). Esso attraversa la pianura padana sfociando nel mare Adriatico con un delta che è stato dichiarato patrimonio dell'umanità dall'UNESCO.
I laghi italiani più estesi, nell'ordine il lago di Garda, il lago Maggiore e il lago di Como, che è anche il più profondo (410 m), sono situati nella fascia prealpina. Altri laghi importanti si trovano nella zona peninsulare, il lago di Bolsena, il lago di Bracciano e il lago di Albano d'origine vulcanica, il lago Trasimeno, il più esteso dell'Italia peninsulare e i laghi costieri, come il lago di Lesina e il lago di Varano.
La regione italiana (compresa tra il 47º e il 35º parallelo nord) si trova quasi al centro della zona temperata dell'emisfero boreale.
Il clima è fortemente influenzato dai mari che la circondano quasi da ogni lato e che costituiscono un benefico serbatoio di calore e di umidità. Determinano infatti, nell'ambito della zona temperata, un clima particolare detto temperato mediterraneo.Secondo la classificazione di Köppen, l'Italia è suddivisa in tre tipi di clima (temperato, temperato freddo e freddo), a loro volta suddivisi in microclimi: si passa dal clima temperato subtropicale (presente nelle aree costiere della Sicilia, della Sardegna meridionale e della Calabria centrale e meridionale) al clima glaciale (tipico delle vette più elevate delle Alpi ricoperte da nevi perenni, a quote generalmente superiori ai 3 500 metri s.l.m.).
Con 60 497 174 abitanti (al 30 novembre 2017), l'Italia è il quarto paese dell'Unione europea per popolazione (dopo Germania, Francia e Regno Unito); la sua densità demografica è di 200,76 abitanti per chilometro quadrato, più alta della media dell'Unione.La popolazione, concentrata principalmente nelle zone costiere e pianeggianti del paese, è caratterizzata nel 2016 da un alto numero di anziani (l'indice di vecchiaia è pari a 161,4), da un basso tasso di fecondità, pari a 1,34 e da una speranza di vita di 80,6 anni per gli uomini e di 85,1 per le donne. 
Alla fine del XIX secolo l'Italia è un paese di emigrazione di massa, fenomeno che si manifesta prima nelle regioni settentrionali e poi in quelle meridionali. Le principali destinazioni sono le Americhe (Stati Uniti, Brasile, Argentina, Uruguay) e l'Europa centro-settentrionale (in modo particolare la Germania). Nel XX secolo l'emigrazione diviene anche interna, attratta dallo sviluppo industriale di alcune aree settentrionali del Paese. Il numero di italiani residenti all'estero che conservano la cittadinanza italiana è stimato in circa 4 200 000.Per quanto riguarda il fenomeno dell'immigrazione, invece, il numero di immigrati o residenti stranieri regolari in Italia è aumentato considerevolmente a partire dagli anni novanta e, secondo i dati ISTAT, al 1º gennaio 2016 contava 5 026 153 unità, l'8,3% della popolazione; le comunità più numerose erano quella rumena, il 22,9%, quella albanese, il 9,3% e quella marocchina, l'8,7% A questi dati vanno aggiunti gli stranieri irregolari, circa 404 000 secondo un rapporto del 2015 sull'immigrazione della Fondazione Ismu.
L'italiano è la lingua ufficiale e la più parlata; essa è inoltre una delle lingue ufficiali dell'Unione europea. Appartiene al gruppo delle lingue romanze orientali della famiglia delle lingue indoeuropee, e deriva dal dialetto fiorentino del Trecento, idioma diffusosi presso le classi colte di tutta Italia grazie anche ai grandi scrittori toscani dell'epoca come Dante, Boccaccio e Petrarca.
L'italiano moderno, nato nell'Ottocento in gran parte grazie all'opera di Alessandro Manzoni, e parlato negli anni dell'unità solo dal 2,5% della popolazione, si è in seguito diffuso gradualmente prima grazie all'istruzione elementare, al fenomeno dell'inurbamento e alla creazione di una burocrazia e di un esercito nazionali e, dopo la seconda guerra mondiale, a causa dell'azione di radio e televisione. Nel territorio italiano, tuttavia, sono parlate numerose altre lingue, sviluppatesi ed evolutesi indipendentemente dal toscano.
ladino: nei comuni ladinofoni del Trentino-Alto AdigeIn queste regioni gli uffici pubblici e la segnaletica stradale sono bilingui o trilingui (come i comuni ladini dell'Alto Adige e walser dell'alta valle del Lys), i documenti ufficiali possono essere redatti in italiano o nell'altra lingua.
Le minoranze linguistiche storiche presenti e riconosciute all'interno dei confini della Repubblica italiana sono elencate dalla legge 15 dicembre 1999, n. 482. Essa tutela "le popolazioni albanesi, catalane, germaniche, greche, slovene e croate e quelle parlanti il francese, il franco-provenzale, il friulano, il ladino, l'occitano e il sardo". Vi sono inoltre diverse parlate regionali che, sebbene siano censite dall'UNESCO come lingue minoritarie e dalla comunità linguistica internazionale come lingue non riconducibili all'italiano, non godono di alcun riconoscimento o tutela da parte dello Stato Italiano.Il livello di tutela di alcune minoranze è stabilito sia dalla normativa italiana sia dai trattati internazionali: è il caso della minoranza germanofona dell'Alto Adige e dei comuni bilingui della provincia di Trento, il cui status è regolato dall'accordo De Gasperi-Gruber, e di una parte della minoranza slovena del Friuli-Venezia Giulia, contemplata dal Memorandum di Londra col quale Italia e Jugoslavia assunsero rispettivamente l'amministrazione civile delle zone A e B del Territorio Libero di Trieste.
La lingua dei segni italiana (LIS), ossia la lingua visiva dei cittadini sordi, è riconosciuta dalla regione Valle d'Aosta dal 2006.
In Italia vige il principio della laicità dello Stato e pertanto non vi è una religione ufficiale.
I cittadini italiani sono in maggioranza cristiani cattolici: nel 2006 l'87,8% si dichiarava cattolico e il 30,6% praticante, percentuale scesa, per effetto di un crescente processo di secolarizzazione, al 24,4% secondo il rapporto Eurispes 2010, a fronte del 18,5% della popolazione di agnostici o non credenti.
La Chiesa cattolica in Italia è organizzata in 225 diocesi più un ordinariato militare; il vescovo di Roma ne è primate e assume il titolo di Papa. La Chiesa esercita un ruolo influente nella società italiana, prendendo posizione su temi religiosi, sociali e politici, come il divorzio e l'aborto negli anni settanta o, in anni più recenti, il testamento biologico e la fecondazione assistita, la rimozione del crocifisso dalle aule scolastiche italiane (rimozione alla quale si dichiarano contrari oltre il 60% degli italiani, con solo il 17% favorevoli) o le politiche sull'immigrazione.
Il rapporto Stato-Chiesa è previsto dalla Costituzione, che lo demanda ai Patti Lateranensi, rivisti nel 1984 col nuovo concordato (i rapporti con altre confessioni religiose sono regolati da specifiche intese), nel quale il sostegno statale alla Chiesa è stabilito attraverso una quota proporzionale dell'otto per mille del gettito IRPEF, che si aggiunge ad altri finanziamenti alla Chiesa cattolica in Italia.
Fra le religioni minoritarie sono presenti diverse altre confessioni cristiane (in modo particolare ortodossi e protestanti, questi ultimi in massima parte pentecostali), ebrei, mormoni e testimoni di Geova. L'immigrazione contribuisce ad alimentare alcune tra le minoranze religiose presenti nel Paese, le più numerose delle quali sono i cristiani-ortodossi, i musulmani, i buddhisti e gli induisti.
Nel corso del XIX secolo si origina in Sicilia un fenomeno criminale organizzato sul territorio e connotato da stretti legami con la politica e il potere economico, la mafia, termine che diviene sinonimo di "crimine organizzato"; in Italia sono di stampo mafioso organizzazioni come cosa nostra in Sicilia, la camorra in Campania, la 'ndrangheta in Calabria e la sacra corona unita e la società foggiana in Puglia. Il fenomeno mafioso, che in Italia, secondo un rapporto del Censis del 2009, riguarda direttamente il 22% degli italiani e il 14,6% del PIL, è poi proliferato a livello mondiale, con diffusione e caratteristiche autonome.
L'Italia si distingue per una forte e continua lotta contro la mafia, costata la vita a magistrati, uomini delle forze dell'ordine e delle istituzioni, ma che ha ottenuto notevoli risultati, con l'arresto di numerosi boss malavitosi.
Per quanto riguarda gli omicidi, nel 2006, l'Italia risultava essere il secondo paese più sicuro d'Europa, assieme a Danimarca, Germania e Spagna, dopo la Norvegia. Secondo una ricerca de Il Sole 24 ORE, basata su dati del Ministero dell'Interno e riferita al primo semestre del 2010, in Italia i reati perpetrati, soprattutto nelle grandi aree urbane e nelle zone ad alta densità infrastrutturale, sono circa 1 292 000. Milano, Torino e Bologna, con circa 30 reati ogni mille abitanti, risultano le città più a rischio, Matera, Potenza e Belluno quelle più sicure. Per quanto riguarda i reati che impattano sull'economia (usura, riciclaggio di denaro e truffe) le città più penalizzate sono Napoli, Bologna, Trieste, La Spezia e Genova.Elevata è la corruzione all'interno della pubblica amministrazione (in modo particolare nel settore sanitario): secondo il Rapporto Eurispes 2010 l'Italia è al 63º posto (su 180 paesi) nella classifica globale. Le regioni più colpite da questo fenomeno sono Calabria, Sicilia e Puglia. Secondo il SAeT (Servizio Anticorruzione e Trasparenza), la corruzione "scoperta" è solo la punta di un iceberg rispetto a un'ingente corruzione "coperta" che affligge un'ampia parte della società italiana.
In campo radiotelevisivo il panorama italiano è caratterizzato dal duopolio RAI - Gruppo Mediaset (negli anni duemila, è diventato rilevante anche il ruolo della pay tv di Sky), i cui ascolti complessivi, stabili da molti anni, si attestano nel 2010 al 78,6% del mercato. A rafforzare la predetta concentrazione è il ruolo centrale svolto dalla televisione come mezzo informativo, che in Italia nel 2010 si attesta attorno al 90%; la possibile influenza dell'allora presidente del Consiglio Berlusconi, già proprietario di Mediaset, sul network pubblico RAI, ha portato l'organizzazione Freedom House a classificare nel suo rapporto l'Italia, unico paese dell'Europa occidentale, come "parzialmente libera", mentre il rapporto 2017 di Reporter senza frontiere colloca l'Italia al 52º posto (su 180) nel mondo per la libertà di stampa.
Nel rapporto 2011 sulla libertà della rete, l'Italia è "libera", non rilevandosi significative limitazioni alla libertà d'espressione e d'informazione sul web; alla fine del 2011 la penetrazione internet è al 58,7%.Per quanto riguarda la stampa, il Corriere della Sera detiene il primato per numero di copie giornaliere vendute, seguito da La Repubblica, La Stampa e dal quotidiano economico Il Sole 24 ORE.Tra i giornalisti dell'Ottocento vanno citati Ferdinando Petruccelli della Gattina, tra i primi corrispondenti di guerra e l'unico giornalista italiano dell'epoca a lavorare anche in Europa, Guglielmo Stefani fondatore della prima agenzia di stampa italiana, ed Edoardo Scarfoglio, fondatore de Il Mattino e attento osservatore della questione meridionale. Guidato da Luigi Albertini dal 1900 al 1925 il Corriere della Sera diviene il primo quotidiano italiano, con firme autorevoli come Luigi Barzini e Ugo Ojetti; altre "penne" prestigiose del Novecento sono Curzio Malaparte, Indro Montanelli, conservatore e anticomunista, fondatore de Il Giornale e autore di una monumentale Storia d'Italia, Oriana Fallaci, prima inviata speciale al fronte, Enzo Biagi e Giorgio Bocca.
L'Italia è uno stato membro dell'Unione Europea situato nell'Europa meridionale con capitale Roma. Delimitata a nord in gran parte dall'arco alpino, l'Italia confina a ovest con la Francia, a nord con la Svizzera e l'Austria e a est con la Slovenia. I microstati San Marino e Città del Vaticano sono enclave, mentre il comune di Campione d'Italia costituisce una exclave situata nella regione italofona del Canton Ticino in Svizzera.
La Costituzione della Repubblica Italiana approvata dall'Assemblea Costituente il 22 dicembre 1947, promulgata il successivo 27 dicembre da Enrico De Nicola, capo provvisorio dello Stato, ed entrata in vigore il 1º gennaio 1948, è la legge fondamentale e fondativa dello Stato italiano.
Il sistema politico italiano è quello tipico di una repubblica parlamentare, in cui il parlamento è l'unica istituzione a detenere la rappresentanza della volontà popolare.
il presidente della Repubblica Italiana: è il capo dello Stato e rappresenta l'unità nazionale; viene eletto dal Parlamento; nomina il Presidente del Consiglio italiano e, su proposta di questo, i ministri. Può sciogliere le camere;
il Parlamento bicamerale (Camera dei deputati e Senato della Repubblica): esercita il potere legislativo e vota la fiducia al Governo;
il Governo: composto dal presidente del Consiglio e dai ministri, che formano il Consiglio dei ministri della Repubblica Italiana, esercita il potere esecutivo;
la Magistratura: indipendente, esercita il potere giudiziario (sia inquirente sia giudicante);
il Consiglio superiore della magistratura: ha compiti di autogoverno della magistratura, svincolandola totalmente dalle influenze del governo, in particolare dal Ministero della giustizia;
la Corte costituzionale: svolge la funzione di garante della Costituzione, pronunciandosi sulla conformità delle leggi a essa.Vi sono due Biblioteche Nazionali Centrali sedi del deposito legale dello Stato, a Firenze e a Roma.
L'Istituto Geografico Militare è l'ente cartografico di Stato e si trova a Firenze.
Gli enti territoriali che, in base all'articolo 114 della Costituzione costituiscono, assieme allo Stato, la Repubblica italiana sono:
le province e i comuni (rispettivamente 93 e 7 914, dati ISTAT dell'anno 2019).Nell'elenco che segue, per ciascuna regione è riportato lo stemma ufficiale e il nome del capoluogo.
Di seguito le prime dieci città italiane per abitanti del territorio comunale in base ai dati ISTAT al 31 dicembre 2018.
L'istruzione in Italia è regolata con modalità diverse secondo la forma giuridica (scuole pubbliche, scuole paritarie, scuole private). La formazione professionale, comprendente gli istituti professionali, dipende invece dalle regioni.
L'obbligo scolastico termina a 16 anni.Il sistema scolastico italiano è strutturato in tre cicli di istruzione:
istruzione secondaria, che comprende la scuola secondaria di primo grado, di durata triennale, e la scuola secondaria di secondo grado, di durata quinquennale;
istruzione superiore, che comprende l'università e la formazione specialistica, come master e scuola di specializzazione.A questi cicli d'istruzione si affianca la scuola dell'infanzia, un'istituzione prescolastica non obbligatoria, caratterizzata dal gioco e della convivenza con i compagni e dalla preparazione al primo ciclo d'istruzione.
Il ciclo degli studi all'università si articola, dopo la riforma introdotta dal processo di Bologna, in tre fasi:
dottorato di ricerca (3 anni)Secondo un'analisi ISTAT del 2010, il livello di istruzione e formazione degli studenti italiani è carente, soprattutto se paragonato a quello degli altri paesi europei: il 46,1% della popolazione adulta ha conseguito la sola licenza media, laddove la media europea si attesta al 28,5%. Nelle scuole superiori l'elevato numero di abbandoni scolastici porta l'Italia al primato negativo in Europa per i giovani tra 18 e 24 anni che lasciano la scuola superiore senza aver conseguito il diploma (il 20% nel 2009); anche il numero di laureati è sotto la media europea (solo il 21,6% dei giovani tra i 25 e i 29 anni). A ciò si aggiunge una bassa qualità dell'istruzione: secondo una valutazione condotta nell'ambito del programma per la valutazione internazionale dell'allievo, la competenza dei quindicenni italiani, già inferiore al valore medio nei 30 paesi OCSE, è aggravata dalla carenza nell'utilizzo di nuove tecnologie. L'Italia ha infine il primato europeo dei giovani che non studiano, né lavorano (nel 2009 erano il 21,2% delle persone tra 15 e 29 anni).
Il Servizio sanitario nazionale italiano (SSN) è un sistema pubblico di carattere universalistico che, come stabilito dall'art. 32 della Costituzione della Repubblica Italiana, garantisce il diritto alla salute e all'assistenza sanitaria a tutti i cittadini, finanziato attraverso la fiscalità generale e le entrate dirette, percepite dalle aziende sanitarie locali, derivanti dai ticket sanitari (cioè le quote con cui l'assistito contribuisce alle spese) e dalle prestazioni a pagamento.
Una ricerca del 2000 dell'Organizzazione mondiale della sanità colloca il sistema sanitario italiano al secondo posto nel mondo, dopo la Francia, in termini di efficienza di spesa e accesso alle cure pubbliche per i cittadini. Tuttavia, solo il 35,8% della popolazione si dichiara soddisfatto del sistema sanitario e il 42% dell'assistenza ospedaliera, mentre il 79,4% ritiene intollerabili i tempi di attesa nelle strutture sanitarie.
La Repubblica italiana, per difendere militarmente il suo territorio e per supportare decisioni di politica interna ed estera, si serve di diverse forze armate e di polizia: l'Arma dei Carabinieri, la Polizia di Stato, la Guardia di Finanza, il Corpo di polizia penitenziaria, l'Esercito Italiano, l'Aeronautica Militare e la Marina Militare. Esse sfilano nella parata militare per la Festa della Repubblica Italiana assieme al Corpo nazionale dei vigili del fuoco e della Polizia Roma Capitale (in rappresentanza delle altre polizie locali), e al personale militare e civile di altre associazioni, come la Croce Rossa Italiana e la Protezione civile.
L'Italia sostiene l'Organizzazione delle Nazioni Unite, ove è stata ammessa nel 1955, e le sue attività internazionali di sicurezza ed è uno dei membri fondatori della Comunità europea, dal 1993 Unione europea. È inoltre membro della NATO, dell'OCSE, del GATT, del G7, del G8, del WTO e del Consiglio d'Europa e ha ricoperto più volte la presidenza di turno sia del G8 sia dell'Unione. Il Paese schiera truppe a sostegno delle missioni di pace in Somalia, Mozambico, Timor Est e Afghanistan (quest'ultima a sostegno dell'operazione Enduring Freedom) e fornisce supporto alle operazioni della NATO e delle Nazioni Unite in Bosnia, Kosovo, Albania e Libano. Il Paese, inoltre, aveva un contingente militare di circa 3 200 soldati in Iraq, ma ha ritirato le truppe da novembre 2006, mantenendo solo gli operatori umanitari e civili. Nel 2012 partecipa a varie operazioni militari all'estero.Secondo il SIPRI, nel 2016 la spesa militare italiana ha superato i 25 miliardi di euro, collocandola in decima posizione tra le nazioni europee.
La legge del 15 febbraio 1992, numero 91, articolo 1, comma 1, stabilisce che è cittadino per nascita:
chi è nato nel territorio della Repubblica se entrambi i genitori sono ignoti o apolidi, o se il figlio non segue la cittadinanza dei genitori, secondo la legge statale di questi.In accordo a modalità previste dalla legge, si può acquisire la cittadinanza italiana pur appartenendo a tutti gli effetti a un altro paese.
la bandiera italiana, nata il 7 gennaio 1797 a Reggio nell'Emilia come bandiera della Repubblica Cispadana, la cui conformazione è stabilita dall'art. 12 della Costituzione;
l'emblema della Repubblica Italiana, approvato dall'Assemblea costituente nella seduta del 31 gennaio 1948 e promulgato dal presidente della Repubblica Enrico De Nicola il successivo 5 maggio, costituito da vari elementi simbolici;
lo stendardo presidenziale italiano, che rappresenta il segno distintivo della presenza del presidente della Repubblica;
Il Canto degli Italiani, anche noto come Inno di Mameli o Fratelli d'Italia; scritto nel 1847 da Goffredo Mameli e musicato da Michele Novaro, fu adottato come inno nazionale provvisorio il 12 ottobre 1946 (scelta mai ratificata nella Costituzione);
il Vittoriano, ovvero il complesso monumentale a Roma dedicato al primo re d'Italia, Vittorio Emanuele II di Savoia.
Il primo Inno che l'Italia unita adottò fu la Marcia Reale, composta ad inizio diciannovesimo secolo dal torinese Giuseppe Gabetti, in precedenza già Inno del Regno di Sardegna. L'adozione di tale brano rimase invariata fino all'8 settembre 1943, giorno dell'Armistizio con gli alleati, sostituita dal Governo Badoglio con la Canzone del Piave, composta nel 1918 da Ermete Giovanni Gaeta a seguito della vittoria italiana alla Grande Guerra. Liberata Roma nel 1944 la Marcia Reale venne reintrodotta, spesso affiancata dal canto patriottico del Gaeta, e venne mantenuta fino al 12 ottobre 1946 quando il Ministro democristiano Cipriano Facchinetti comunicò che il successivo 4 novembre, in occasione del giuramento delle forze armate, come Inno nazionale si sarebbe adottato provvisoriamente Il Canto degli Italiani di Goffredo Mameli e Michele Novaro. Comunemente noto come Fratelli d'Italia, dall'incipit della prima strofa, il brano rimase Inno de facto fino alla sua ufficializzazione a Inno Nazionale con la legge nº 181 del 4 dicembre 2017.
Membro del G7, nel 2018 l'Italia è l'ottava (secondo il FMI) o la nona (secondo Banca Mondiale e ONU) potenza economica del pianeta per PIL nominale assoluto, con un valore simile al Brasile, e l'undicesima o dodicesima se si considera la parità dei poteri di acquisto, con un valore simile al Messico. Anche in termini pro-capite l'Italia è una delle economie più ricche, occupando una posizione nel mondo tra la 25ª e la 28ª secondo le diverse classifiche e tra la 29ª e la 35ª a parità di potere d'acquisto.
L'economia italiana occupa un ruolo di rilievo nel commercio internazionale, risultando nel 2017 nona per esportazione e decima per importazione di merci, con un saldo positivo pari a 54 milioni di dollari.
Come tutte le economie avanzate, anche l'Italia è fortemente orientata verso il settore dei servizi, che nel 2017 ha rappresentato tre quarti del valore aggiunto (contro poco più del 50% nel 1970); tuttavia la quota dell'industria rimane alta se comparata con gli altri grandi paesi europei, pari a circa il 23% del PIL. Il tessuto produttivo dell'economia è formato in prevalenza da piccole e medie imprese: quelle di maggiori dimensioni sono gestite in gran parte dalle famiglie fondatrici e, in taluni casi, da gruppi stranieri. Il modello di public company, impresa a capitale diffuso gestita da un management, è poco diffuso.
Dopo una politica fiscale molto espansiva durante gli anni ottanta, a partire dai primi anni novanta l'Italia ha perseguito una politica fiscale molto più rigida, per rientrare nei parametri dell'Unione economica e monetaria. Nel 1999 il Paese ha aderito all'euro, che ha sostituito la lira anche nella circolazione cartacea a partire dal 2002, cosicché negli anni duemila l'Italia ha potuto registrare tassi di inflazione e di interesse notevolmente più bassi che nei decenni precedenti. 
Durante la grave grande recessione il tasso di disoccupazione in Italia è passato dal 6,1% del 2007 all'8,4% del 2011 e al 10,6% del 2018; il PIL nel 2011 è del 4,5% più basso che nel 2007 e, nello stesso arco di tempo, il debito pubblico è aumentato di 17 punti percentuali rispetto al PIL. Problemi come l'evasione fiscale, l'elevato debito pubblico (131,4 % del PIL nel 2017) e la criminalità organizzata ostacolano la crescita economica.
Nel corso del XX secolo l'Italia si è trasformata da paese prevalentemente agricolo a paese industriale vero e proprio. Di conseguenza, il settore agricolo (comprensivo di selvicoltura e pesca) ha visto l'occupazione calare drasticamente, passando dal 43% al 3,8% del totale, una percentuale minima nel quadro economico nazionale. Oggi, gli occupati in agricoltura sono appena 891 000, in gran parte uomini (71,3 % del totale) e residenti nel Mezzogiorno (46,8% del totale).La superficie agricola italiana è pari a 17,8 milioni di ettari, di cui 12,7 utilizzati, e si concentra soprattutto nel Mezzogiorno (45,7%). Da notare che il 10% della manodopera agricola è straniera.Nel 2010 il valore complessivo della produzione agricola era pari 48,9 miliardi di euro. Per quanto riguarda la produzione vegetale, che incide per 25,1 miliardi, i maggiori prodotti in termini di valore sono stati il vino (1 803 milioni di euro), il granoturco (1 434), l'olio (1 398) e i pomodori (910). Per quantità prodotte, invece, i prodotti principali dell'agricoltura italiana sono il granoturco (84 milioni di quintali), i pomodori (66), il frumento duro (38) e l'uva da vino (35).Nel comparto della produzione di origine animale spiccano latte di vacca e di bufala (4 040 milioni di euro per 11 200 migliaia di tonnellate), carni bovine (3 199 e 1 409 rispettivamente), carni suine (2 459 e 2 058) e pollame (2 229 e 1 645).La produzione complessiva della pesca marittima e lagunare, comprensiva di crostacei e molluschi, si attesta nel 2010 a 2 247 milioni di euro.
Il territorio italiano presenta giacimenti minerari di vario genere che, fino al termine del XX secolo, hanno consentito una fruttuosa produzione di mercurio, antimonio, piombo, zinco, argento, ferro e di minerali quali pirite, fluorite, amianto e bauxite. Successivamente, tuttavia, i giacimenti con un potenziale sfruttamento economico sono diminuiti, e l'attività mineraria rimasta si è concentrata sui sali evaporitici, le marne cementizie, le argille (principalmente bentonite e montmorillonite) e i feldspati, per l'industria ceramica e i refrattari; sempre attiva l'attività estrattiva, tipica per l'Italia, delle numerose cave di marmo e altre rocce per l'edilizia, l'estrazione di pomice, ossidiana, pozzolana e talco.
L'Italia, rispetto ad altri Paesi dell'Unione europea, presenta una maggiore dipendenza dalle importazioni di materie prime e dagli idrocarburi (gas e petrolio).
Negli anni duemila il settore energetico nazionale è stato interessato da numerosi cambiamenti, come la riforma del mercato elettrico e del gas, lo sviluppo delle fonti rinnovabili, la promozione dell'efficienza, del risparmio energetico e della sicurezza degli approvvigionamenti.
Inoltre, alcuni interventi legislativi del Governo Berlusconi IV avevano preparato il riavvio della produzione di energia nucleare abbandonata negli anni ottanta a seguito di referendum abrogativi indetti dopo il disastro di Chernobyl, ma tali norme sono state poi cancellate dal medesimo Governo a seguito dei referendum abrogativi del 2011.
Nel 2009 la disponibilità interna lorda di energia per fonte e risorsa è stata la seguente:
Energia elettrica: 5,4%I giacimenti di idrocarburi italiani sono prevalentemente distribuiti secondo tre sistemi tettonico-stratigrafici:
metano biogenico nelle serie terrigene plio-pleistoceniche (Val Padana, costa e mare Adriatico, Valle del Bradano);
gas termogenico prevalentemente in giacimenti entro i sedimenti terrigeni di avanfossa di età oligo-miocenica (Cortemaggiore, offshore ionico-calabrese, area di Bronte e Gagliano Castelferrato in Sicilia);
petrolio entro le serie carbonatiche mesozoiche (giacimenti profondi in Pianura Padana, Val d'Agri, area ragusana, Gela e offshore siciliano; dell'era mesozoica sono anche le principali rocce madri).A causa della mancanza di giacimenti consistenti, la maggior parte delle materie prime e il 75% dell'energia devono essere importati. I giacimenti lucani della Val d'Agri, i più grandi dell'Europa continentale, sono stati scoperti nella prima metà del XX secolo, ma sfruttati solo a partire dagli anni ottanta, fornendo circa il 10% del fabbisogno nazionale.Nel 2009 la produzione annua di petrolio si aggira sui 53,5 milioni di barili (a fronte di un consumo annuo di 561 milioni) ed è stimato che circa 800 milioni di barili di petrolio si trovino in giacimenti ancora da scoprire.
L'Italia, la cui quota di produzione mondiale nel settore manifatturiero si attesta negli anni duemila attorno al 4%, collocandola al secondo posto in Europa, differisce, rispetto agli altri paesi industrializzati, per una vasta diffusione di piccole e medie imprese di proprietà familiare. A partire dal Nord-Est del Paese, si sono affermati i cosiddetti distretti industriali, un modello che ha visto una consistente diffusione lungo la dorsale adriatica, al punto da costituire una delle caratteristiche peculiari dell'economia italiana.Avanzata e diversificata, l'industria italiana è particolarmente sviluppata nei settori della cantieristica navale, degli elettrodomestici, chimico, farmaceutico, metallurgico, agroalimentare e della difesa.
Nel settore automobilistico, che assieme al petrolchimico e al siderurgico è stato alla base dell'industrializzazione postbellica del Paese, l'Italia risulta agli ultimi posti in Europa per produzione di automobili (fortemente penalizzata dalla delocalizzazione produttiva) ma mantiene una grande rilevanza a livello europeo e mondiale grazie alla presenza del gruppo FIAT, azienda multinazionale che nel 2008 ha prodotto 2 524 325 veicoli in tutto il mondo.
Lo stile italiano – soprattutto nel disegno industriale, nell'arredo, nell'auto – si contraddistingue per la mescolanza di fantasia e rigore progettuale e si caratterizza per l'uso di materiali considerati scarti, ma al tempo stesso innovativi. Nato alla fine del XIX secolo, diviene Bel Design tra il 1945 e il 1965 quando nascono la Vespa V98 farobasso, la Innocenti Lambretta, la Iso Isetta, la Fiat 600 e la Fiat Nuova 500 nel campo dei trasporti, la macchina da cucire Mirella della Necchi, la macchina da calcolo elettrica Divisumma 24 di Olivetti e alcuni radioricevitori e televisori progettati per RadioMarelli e Brionvega nel campo degli elettrodomestici. Al design italiano, rappresentato da aziende, scuole di specializzazione e artisti come Gio Ponti, Ettore Sottsass e Bruno Munari, sono dedicati musei e riconoscimenti, come il Premio Compasso d'oro, il più antico e prestigioso premio mondiale di design. La Fiera di Milano, il maggiore polo espositivo europeo, ospita annualmente numerose esposizioni di design di livello internazionale.Negli anni del miracolo economico italiano nasce e si sviluppa la moda italiana. Agli abiti di alta moda le sartorie affiancano il prêt-à-porter, proponendosi sui mercati internazionali e portando, in collaborazione con l'industria, all'affermazione del made in Italy. Numerosi stilisti, come Valentino, Armani, Prada e Versace portano l'Italia ai vertici mondiali per i suoi prodotti mentre Milano e Roma sono annoverate tra le capitali della moda.
In Italia il terziario rappresenta il settore più importante dell'economia, sia per numero di occupati (nel 2013 pari al 72,1% del totale) sia per valore aggiunto (il 74,4%).Secondo il rapporto sul terziario pubblicato nel 2014 dalla Confcommercio, il 56,3% delle imprese ad essa iscritte appartiene al settore dei servizi, suddiviso nei quattro sottosettori indicati nella tabella che segue:
Sul finire degli anni ottanta del XX secolo e nel decennio successivo vari fattori, come deregolamentazione, disintermediazione e nuove tecnologie hanno spinto, in linea con l'andamento internazionale, i settori bancario e assicurativo a processi di concentrazione e a forme d'integrazione normati dalla L. 287/90 contro gli abusi da posizione dominante. Questi gruppi bancari ricoprono, attraverso la partecipazione azionaria in importanti industrie o società di servizi o tramite la presenza nei patti parasociali aziendali, un ruolo primario nel sistema economico italiano.
Un settore di primaria importanza per l'economia italiana continua a essere il turismo: secondo il Rapporto Eurispes 2011 occupa poco meno di 2 500 000 di addetti, l'incidenza sul PIL è del 9,5% e la sua quota mondiale si attesta al 4,1%. Nel 2016 gli introiti derivanti dal turismo si aggirano intorno ai 36 miliardi di euro.Nel 2010 l'Italia, con 43,6 milioni di turisti stranieri annui (in crescita 0,9% rispetto all'anno precedente, dopo un +1,2% nel 2009), è al quinto posto nel mondo dopo Spagna (52,7), Cina (55,7), Stati Uniti (59,7) e Francia (76,8). Anche per quanto riguarda le entrate derivanti dal turismo internazionale, l'Italia si colloca al quinto posto al mondo con 38,8 miliardi di dollari nel 2010 (-3,6% rispetto al 2009, pari a una crescita del +1,4% se si valutano le entrate in euro).Rilevanti sono anche i flussi turistici interni. Nel 2011 si sono registrati 68,2 milioni di viaggi di turisti italiani all'interno del Paese, in forte contrazione (-16,5%) rispetto all'anno precedente. Le regioni più visitate d'Italia sono, nell'ordine: Veneto, Trentino-Alto Adige e Toscana. Le città più visitate sono invece Roma, Milano e Venezia.
La rete infrastrutturale italiana è costituita da 183 705 km di strade (suddivise in statali, regionali, provinciali e comunali), 6 629 km di autostrade, 16 643 km di ferrovie in esercizio (divisi tra rete estera, rete fondamentale, rete complementare e rete di nodo), 352 porti e 96 aeroporti.Il trasporto pubblico urbano si serve di tram, filobus, autobus, funicolari, taxi e, nelle maggiori città, di metropolitane. Alcune località, inoltre, data la loro conformazione geografica, si servono anche del trasporto navale.
L'Italia tuttavia non eccelle nel campo dei trasporti, creando dei limiti allo sviluppo e alla competitività, soprattutto nelle regioni del Mezzogiorno. Vari studi comparativi attestano che il paese sconta un ritardo rispetto a molti paesi europei per dotazione infrastrutturale e trasporti.
Nei decenni successivi all'Unità d'Italia, le regioni settentrionali del Paese, Lombardia, Piemonte e Liguria in particolare, cominciano un processo d'industrializzazione e di sviluppo economico mentre le regioni meridionali rimangono indietro. A causa del crescente divario economico e sociale si comincia a parlare di questione meridionale. Lo squilibrio tra Nord e Sud, ampliatosi costantemente nel primo secolo post-unitario, si riduce negli anni sessanta e settanta anche attraverso la realizzazione di opere pubbliche, l'attuazione delle riforme agraria e scolastica, l'espansione dell'industrializzazione e le migliorate condizioni di vita della popolazione. Questo processo di convergenza si interrompe, invece, negli anni ottanta. A oggi, il PIL pro-capite del Mezzogiorno è pari ad appena il 58% di quello del Centro-Nord, mentre il tasso di disoccupazione è più che doppio (6,7% al Nord contro 14,9% al Sud).Uno studio del Censis attribuisce alla presenza pervasiva di organizzazioni criminali un ruolo importante nel ritardo del Mezzogiorno d'Italia, stimano una perdita annuale di ricchezza del 2,5% nel Mezzogiorno nel periodo 1981-2003 dovuta alla presenza di tali organizzazioni e valutando che senza di esse il PIL pro-capite del Mezzogiorno avrebbe raggiunto quello del Nord.
L'articolo 9 della Costituzione italiana fissa i principi atti a salvaguardare il paesaggio e i beni storico-artistici del paese. Nonostante questo, l'articolo è rimasto disatteso fino alla fine degli anni settanta, quando in molte parti del mondo cominciò a diffondersi una prima coscienza ambientale. A fronte di questo, con la legge 8 luglio 1986 n. 349, è stato istituito il Ministero dell'Ambiente con il compito di coordinare il risanamento delle aree colpite dal degrado e di tutelare quelle rimaste ancora intatte.
L'elenco ufficiale delle aree protette (EUAP) italiane è quello relativo al 6º aggiornamento approvato il 27 aprile 2010 e pubblicato nel supplemento ordinario n. 115 alla Gazzetta Ufficiale n. 125 del 31 maggio 2010; si tratta di 871 aree naturali protette corrispondenti a circa l'11% del territorio italiano.
La legge quadro sulle aree protette, n. 394 del 6 dicembre 1991, le suddivide in:
parchi nazionali italiani: sono 24, coprono complessivamente una superficie di oltre 15 000 km² e corrispondono a circa il 5% del territorio nazionale. I più antichi sono il Parco nazionale del Gran Paradiso (istituito nel 1922), il Parco nazionale d'Abruzzo, Lazio e Molise (1923), il Parco nazionale dello Stelvio (1935) e il Parco nazionale del Circeo (1935). La loro sorveglianza è affidata al Comando unità per la tutela forestale, ambientale e agroalimentare;
parchi regionali italiani: l'EUAP ne contempla 134, per una superficie di circa 13 000 km²;
aree marine protette italiane: sono 27 e coprono una superficie a mare di oltre 222 400 ettari. La più importante è il Santuario dei cetacei, costituito in cooperazione con la Francia e il Principato di Monaco;
altre aree protette, nazionali e regionali: sono zone protette che non rientrano nelle precedenti classificazioni; in Italia sono oltre 170.A esse vanno aggiunte le zone umide italiane, 52 aree per un totale di 60 223 ettari, considerate di importanza internazionale ai sensi della convenzione di Ramsar.
L'Italia è ricchissima di biodiversità ed è il paese europeo con più specie di piante superiori, molte delle quali endemiche. Questo è dovuto a una molteplicità di fattori quali l'eterogeneità ambientale, la complessa struttura dell'orografia italiana, le vicissitudini biogeografiche e la storia geologica. L'Italia, assieme alla penisola iberica e al sud dei Balcani, è stata inoltre un rifugio per molte specie animali e vegetali estintesi nelle zone centrali e settentrionali del continente europeo durante le glaciazioni pleistoceniche. L'ampia estensione latitudinale della penisola, di circa 10°, la pone a cavallo tra le zone climatiche temperate, centroeuropea (Cfa o Cfb secondo Köppen) e calda mediterranea (Csa secondo Köppen) e quindi almeno su due zone di vegetazione molto diverse.
Le aree più ricche di endemismo sono, oltre alle isole (soprattutto la Sardegna), gli alti massicci montuosi isolati tra aree più basse, considerabili come "isole biogeografiche": alcuni esempi sono le Alpi Apuane per le piante e le Prealpi orientali per gli insetti cavernicoli. La fauna d'acqua dolce è spesso differenziata tra i fiumi del nord Italia (bacino del Po) e quelli del centro.La vegetazione naturale potenziale del territorio italiano è il bosco su tutto il territorio tranne che sulle vette più elevate del piano nivale e nelle zone più aride delle isole circumsiciliane, oltre che nelle aree più prossime al mare. I boschi italiani sono fortemente sfruttati per la selvicoltura che prende la forma di ceduazione per i boschi di querce (che principalmente producono legna da ardere) e di castagno (per la produzione di pali) mentre quelli di faggio e di conifere sono perlopiù trattati a fustaia.I boschi mediterranei di leccio sono quasi sempre degradati dalla ceduazione, dagli incendi e dal pascolo ovicaprino; gli stadi di degradazione sono noti come macchia mediterranea quando si ha un denso e impenetrabile cespuglieto alto qualche metro e di gariga se il terreno è coperto di vegetazione bassa che lascia scoperto il terreno, spesso ricco di affioramenti rocciosi. Gli stadi di macchia e gariga comunque portano un contributo positivo alla biodiversità italiana in quanto ricche di specie rare e da proteggere, tra cui numerose orchidee. La fauna italiana è molto ricca di endemismi, soprattutto negli invertebrati, nei pesci d'acqua dolce, negli anfibi e nei rettili. Gli uccelli e i mammiferi, animali più mobili, sono caratterizzati da un minor tasso di endemismo. Non è da trascurare l'uso ricreativo che hanno le foreste (soprattutto pinete di pino domestico) prossime ai centri urbani. L'elevata densità di popolazione, l'industrializzazione diffusa, l'estesa urbanizzazione delle zone costiere e planiziari, l'inquinamento delle acque, l'introduzione di specie aliene e l'agricoltura intensiva fanno sì che la difesa della biodiversità e degli ambienti naturali siano questioni particolarmente rilevanti.
Nel corso dei secoli l'Italia, secondo tutti gli storici, ha portato un contributo di primo piano alla cultura mondiale. In particolare nei due periodi in cui il territorio italiano fu il centro della civiltà del tempo, ovvero durante l'Impero romano e il Rinascimento, il ruolo che ebbe nella storia della conoscenza umana fu di grande rilevanza.
Dai templi greci ai borghi medievali, dalle terme romane alle ville settecentesche, l'Italia possiede molteplici monumenti nazionali, dichiarati tali da una legge apposita che ne riconosce l'importanza culturale e artistica per la comunità. Sebbene vari istituti si occupino della catalogazione dei beni artistici italiani, non è possibile formulare una stima affidabile del patrimonio artistico nazionale, che peraltro ha subito e subisce una consistente opera di dispersione.
L'eredità dell'antichità classica rappresenta il primo e più importante fattore nello sviluppo delle arti in tutta Italia. L'influenza dell'architettura romana si protrarrà nelle chiese paleocristiane, costruite sul modello delle basiliche civili dell'antichità; pregevoli esempi, con influenze bizantine, nelle basiliche di San Vitale e Sant'Apollinare Nuovo in Ravenna.Nel VII secolo nascono i complessi abbaziali unitamente alle espressioni dell'architettura longobarda, con significative testimonianze nel tempietto di Cividale del Friuli, nella basilica di San Salvatore a Brescia e nella chiesa di Santa Sofia a Benevento. Della renovatio carolingia e il recupero della classicità attuati da Carlo Magno nel IX secolo permangono importanti complessi architettonici principalmente a Roma (basilica di Santa Prassede), Bardolino, Spoleto e Milano.
Il X e l'XI secolo vedono la fioritura delle cattedrali romaniche, come la basilica di San Marco, il duomo di Pisa e il duomo di Modena, mentre la basilica di Sant'Ambrogio a Milano presenta una copertura con volte a crociera con costoloni tra le più antiche d'Europa. Nel secolo successivo si diffonde nell'Italia meridionale l'architettura arabo-normanna che ha nel palazzo dei Normanni a Palermo e nel duomo di Monreale alcuni fra gli esempi più caratterizzanti. Contemporaneamente nell'architettura civile fanno la loro comparsa numerose torri gentilizie; celebri quelle di San Gimignano e di Bologna.
L'architettura gotica, introdotta dai cistercensi, spazia dall'originale protogotico della basilica di San Francesco ad Assisi alle chiese di Firenze (cattedrale di Santa Maria del Fiore, basilica di Santa Croce, basilica di Santa Maria Novella), Siena (duomo di Santa Maria Assunta), Orvieto (duomo), Napoli (basilica di San Lorenzo Maggiore), Bologna (basilica di San Petronio), Venezia (basilica di Santa Maria Gloriosa dei Frari) e Milano (duomo). Fra i castelli disseminati nella penisola spicca il celebre Castel del Monte.
Il primo Rinascimento trova testimonianza a Firenze nella cupola di Santa Maria del Fiore e nello spedale degli Innocenti costruiti dal Brunelleschi e nell'attività di Leon Battista Alberti. Il pieno Rinascimento, invece, è essenzialmente romano e legato ai nomi di Bramante, Raffaello e Michelangelo, i quali furono attivi nella ricostruzione della basilica di San Pietro in Vaticano. Per le realizzazioni urbanistiche rinascimentali mirabile esempio è l'Addizione Erculea a Ferrara. Il passaggio dal Rinascimento al manierismo, esemplificato da Baldassarre Peruzzi nella Villa Farnesina, vede attivi Jacopo Barozzi da Vignola, Giulio Romano e Giorgio Vasari, mentre l'opera di Andrea Palladio (che influenzerà l'architettura occidentale con l'avvento del neopalladianesimo) oscilla tra i tratti manieristici delle architetture religiose, a quelli più rinascimentali delle costruzioni laiche.Lo stile barocco, preannunciato da Jacopo Barozzi da Vignola nella chiesa del Gesù, si sviluppa a Roma, dove si concentrano le principali realizzazioni, influenzando tutto il mondo cattolico. Alle prime opere di Carlo Maderno e Martino Longhi il Giovane seguono i capolavori di Gian Lorenzo Bernini (piazza San Pietro), Francesco Borromini (chiesa di Sant'Ivo alla Sapienza) e di Pietro da Cortona (facciata di Santa Maria della Pace).
Alla prima metà del Settecento risale il più significativo esempio tardo barocco e rococò: la palazzina di caccia di Stupinigi, progettata da Filippo Juvarra. Invece, nel Regno di Napoli, con Luigi Vanvitelli, viene avviata, dal 1752, la costruzione della reggia di Caserta, ultima grande realizzazione del barocco italiano. Dopo la seconda metà del secolo l'architettura neoclassica produce, anche nella sua variante neogreca, diverse opere di valore come la grande basilica di San Francesco da Paola a Napoli. Con l'unità d'Italia prevale lo stile neorinascimentale o, più in generale, l'eclettismo.
L'Art Nouveau ha in Giuseppe Sommaruga, Ernesto Basile e Raimondo D'Aronco i principali esponenti, mentre nel 1914 Antonio Sant'Elia pubblica il Manifesto dell'Architettura futurista e le sue tavole della "Città Nuova", proponendo nuovi modelli architettonici che esaltano la funzionalità e una nuova estetica.
Il razionalismo italiano si manifesta inizialmente con l'attività del Gruppo 7 e MIAR, ove si distingue Giuseppe Terragni, che fra le altre opere realizzerà la Casa del Fascio di Como. Negli anni trenta prende forma e ha maggiore impulso la tendenza, favorita dal regime, al cosiddetto neoclassicismo semplificato di cui Marcello Piacentini sarà l'esponente più rappresentativo. Le tendenze razionaliste trovano diversi sviluppi e reazioni nel dopoguerra diversificandosi sempre più; nel tentativo di umanizzare l'International Style, si sviluppa il neorealismo, al quale subentra il neoliberty e, in seguito, il brutalismo.Il postmoderno, anticipato da Paolo Portoghesi, trova la sua consacrazione nelle opere di Aldo Rossi.
Tra i principali architetti attivi in Italia tra la fine del XX e l'inizio del XXI secolo si ricordano Renzo Piano, Massimiliano Fuksas, Gae Aulenti, lo svizzero Mario Botta e l'irachena Zaha Hadid.
Le prime rilevanti produzioni artistiche in Italia risalgono al neolitico. Nell'evo antico, etruschi e romani costituiscono grandi poli artistici in grado di rivaleggiare con l'arte greca. Con il tardo impero e le invasioni barbariche si avvia quel processo di decentramento che porta a far fiorire più capitali e più centri artistici come Milano, Ravenna e Pavia. Eccezionale e irripetibile è la fioritura di Palermo sotto gli arabi. Dopo l'anno Mille si ha una ripresa della produzione artistica, che culmina nei grandi cantieri architettonici romanici, in cui viene riavviata anche la scultura monumentale, come con Wiligelmo e Benedetto Antelami.
La pittura invece subisce sorti alterne, restando fermamente ancorata ai modelli bizantini fino al XIII secolo. I mercanti delle repubbliche marinare, portando in patria modelli e spunti da tutto il Mediterraneo, danno impulso alle scuole locali, in cui non mancano di manifestarsi graduali progressi. In Toscana Nicola Pisano, Cimabue e Giotto pongono infatti le basi per una vera e propria rivoluzione figurativa, dove la rappresentazione veritiera dello spazio, della figura umana e dei suoi affetti è alla base di futuri, straordinari sviluppi. L'arte gotica fiorisce con risultati di estrema eleganza in centri come Siena, Milano, Napoli.
Il Rinascimento è un fenomeno culturale di ampia portata, che affonda le radici nell'Umanesimo letterario trecentesco e nel rinnovato interesse per l'arte romana. Agli albori del Quattrocento, a Firenze, Filippo Brunelleschi, Donatello e Masaccio stimolano uno sviluppo delle arti all'insegna di un rinnovato rigore, della rinuncia all'"ornato" superfluo e della costruzione geometrica dello spazio, la prospettiva. La loro lezione viene ripresa da altri artisti, che nei loro viaggi diffondono il nuovo stile contaminandolo con le scuole locali e dando origine al periodo straordinario delle corti, in cui centri come Urbino, Ferrara, Mantova, Padova, Rimini, Napoli e l'Umbria, oltre a Firenze, forniscono nuove idee all'insegna di un panorama estremamente ricco e variegato.
Il Cinquecento si apre con figure universali come Leonardo, Raffaello e Michelangelo, facendo dell'Italia il modello di riferimento per tutta l'arte europea. La straordinaria stagione della Roma papalina fornisce un modello artistico dominante, al quale solo Venezia, con Giorgione e Tiziano, è in grado di fornire un'alternativa altrettanto valida. Eventi tragici come il Sacco del 1527 portano alla dispersione degli artisti, garantendo però una nuova fioritura periferica.
Quando già le bizzarrie del manierismo, estremo sviluppo del Rinascimento romano e fiorentino, fanno presa in tutta Europa, la storiografia artistica vede la sua nascita con l'opera di Giorgio Vasari, il primo, grande, consapevole documentatore dei fatti artistici fin dai tempi della Grecia classica.
Già alle soglie del Seicento maturano a Bologna, in Lombardia e soprattutto a Roma nuove forme di produzione artistica, tese a una rinnvata attenzione alla verosimiglianza, al quotidiano, alla teatralità. Alla corte dei papi il trionfo della Chiesa romana trova in un nuovo stile, il barocco, un potente mezzo di autocelebrazione e propaganda, con ripercussioni in tutta la scena artistica ormai ampliatasi anche oltre i confini europei. Artisti come Caravaggio, Bernini e Borromini sono i mattatori di un rinnovamento di grande impatto, che si affranca dai canoni dell'arte classica.Dopo essere diventata la meta di artisti di tutto il mondo, col Grand Tour, aver espresso la grande scuola dei vedutisti veneziani (Canaletto su tutti) e figure come Giambattista Tiepolo, nonché aver ricoperto un ruolo importante durante il periodo neoclassico con Antonio Canova, l'Italia dell'arte perde peso culturale al cospetto di altri paesi europei. Si deve aspettare la fine del XIX secolo per ritrovare esperienze figurative di rilevanza europea, con il movimento dei macchiaioli e quello dei divisionisti, sebbene circoscritti nell'influenza al solo panorama nazionale, se non regionale. 
Durante il XX secolo tuttavia l'Italia partecipa a pieno titolo alle rapide vicissitudini dell'arte moderna, con il futurismo (la prima delle avanguardie storiche), la metafisica, l'arte povera e la transavanguardia, fino agli artisti contemporanei, alcuni vere e proprie celebrità rinomate anche all'estero.
La nascita della letteratura italiana si fa canonicamente risalire alla prima metà del XIII secolo con la diffusione, all'interno di circuiti privati, di manoscritti di carattere religioso, laico e giocoso, a uso della comunità religiosa e laica, ma sempre a un alto livello della scala sociale (per esempio i notai).
Ciò che permette di parlare di una letteratura italiana è la lingua. Infatti, prima del Duecento la lingua utilizzata per scrivere i documenti era il latino.
Essa nasce in ritardo rispetto ad altre letterature europee perché molto ancorata alla tradizione del latino. Nel XIII secolo si hanno le prime esperienze letterarie, la poesia religiosa in Umbria (il Cantico delle creature di San Francesco d'Assisi e le Laude di Jacopone da Todi), la Scuola siciliana (nata a Palermo alla corte di Federico II di Svevia) e, alcuni decenni più tardi, la lirica toscana. A cavallo tra XIII e XIV secolo la letteratura italiana possedeva già tre grandi opere letterarie: la Divina Commedia di Dante Alighieri, il Canzoniere di Francesco Petrarca e il Decameron di Giovanni Boccaccio. In questo periodo, inoltre, emergono i poeti Guittone d'Arezzo, Guido Guinizzelli e Guido Cavalcanti, in cui è assente la componente religiosa usata dai suoi predecessori.
Nel XV secolo si distinguono invece personaggi poliedrici come Leon Battista Alberti, Leonardo da Vinci, Lorenzo de' Medici, letterato e mecenate, che promuove la nuova letteratura in volgare, Angelo Poliziano, traduttore del poema Iliade, e Matteo Maria Boiardo, che compone l'Orlando Innamorato. Nel XVI secolo Ludovico Ariosto, compone il poema Orlando Furioso, Niccolò Machiavelli scrive Il Principe, Baldassarre Castiglione scrive Il Cortegiano e Torquato Tasso è autore della Gerusalemme liberata. Nel XVII secolo emergono le figure di Giovan Battista Marino, rappresentante della poesia barocca e di Alessandro Tassoni, ideatore del poema eroicomico, in quello successivo quelle del poeta tragico Vittorio Alfieri e di Giuseppe Parini, autore de Il giorno.
A cavallo tra XVIII e XIX secolo spiccano Silvio Pellico, autore de Le mie prigioni, Vincenzo Monti, che traduce l'Iliade in lingua italiana, Ugo Foscolo, tra i principali esponenti del neoclassicismo, patriota e sostenitore di Napoleone, Alessandro Manzoni, autore dei Promessi Sposi (una delle maggiori opere della letteratura italiana) e Giacomo Leopardi, uno dei grandi poeti italiani del XIX secolo. Da citare, nella seconda metà dell'Ottocento, anche la figura di Francesco de Sanctis, critico e storico della letteratura italiana, Emilio Salgari, uno dei padri del romanzo d'avventura, Edmondo De Amicis e Carlo Collodi. Nel XX secolo si distinguono Giosuè Carducci (premio Nobel per la letteratura nel 1906), Giovanni Verga, esponente del verismo, Grazia Deledda, Nobel nel 1926, Giovanni Pascoli e Gabriele D'Annunzio, esponenti del decadentismo italiano, Luigi Pirandello, Nobel nel 1934 e Ignazio Silone. Altri autori importanti del periodo sono stati Giuseppe Ungaretti, Italo Svevo, Italo Calvino, Dino Buzzati, Gianni Rodari, Mario Rigoni Stern e i premi Nobel Salvatore Quasimodo, Eugenio Montale e Dario Fo.
Il teatro latino, presente sin dai tempi dell'antica Roma, che in alcune farse ripropone il teatro greco rappresentato nella Magna Grecia, vede all'apice della sua espressione Livio Andronico, Plauto, Terenzio (per la commedia) e Seneca (per la tragedia). Dopo un periodo di decadimento generale delle arti successivo alla caduta dell'impero romano, nel Medioevo il teatro riprende nuovo vigore grazie alle sacre rappresentazioni e all'opera buffonesca e satirica dei giullari.
In età moderna emerge la figura di Carlo Goldoni, che supera la tradizione della commedia dell'arte, sviluppatasi tra XVI e XVIII secolo, basata sull'improvvisazione degli attori e sui canovacci, e introduce una nuova forma di teatro, in cui le maschere vengono progressivamente eliminate e si passa dall'improvvisazione a una recitazione che segue un copione preciso; bisogna inoltre ricordare il melodramma del Metastasio e l'Opera dei Pupi, un teatro delle marionette diffusosi nell'Italia meridionale tra la seconda metà del XIX e la prima metà del XX secolo e inserito dall'UNESCO tra i patrimoni orali e immateriali dell'umanità.Durante il XX secolo spicca la figura di Luigi Pirandello la cui apparizione costituisce uno degli avvenimenti chiave del teatro europeo contemporaneo. Tra gli altri esponenti del periodo vanno annoverati Eduardo Scarpetta, Eduardo De Filippo, Raffaele Viviani, Gilberto Govi e Dario Fo.
La musica italiana comincia a svilupparsi nel Trecento con la diffusione dell'ars nova, che introduce la polifonia nella musica profana. In questo periodo, città come Mantova, Firenze, Ferrara, Venezia, Milano e Roma diventano centri di primo piano nel panorama musicale europeo, mentre nel Quattrocento si ricordano i canti carnascialeschi nati a Firenze nell'epoca di Lorenzo il Magnifico.
Nel Cinquecento si ricordano Costanzo Festa, primo polifonista di fama internazionale, Gioseffo Zarlino, che dà un notevole contributo alla teoria del contrappunto, Pierluigi da Palestrina, Luca Marenzio, Carlo Gesualdo, uno dei principali innovatori del linguaggio musicale e Claudio Monteverdi, grazie al quale nasce e si afferma l'opera lirica e in particolare il melodramma.Nel Seicento l'Italia è sede delle prime grandi scuole di musica strumentale, che influenzeranno i musicisti di tutta Europa soprattutto attraverso le opere degli autori del periodo barocco Giovanni Gabrieli, Girolamo Frescobaldi, Arcangelo Corelli, che dà un notevole contributo allo sviluppo dell'arte violinistica e del concerto grosso, Antonio Vivaldi, che accentua il virtuosismo individualistico e con il quale il concerto assume una sua struttura definitiva, Domenico e Alessandro Scarlatti, che rinnovano le composizioni per clavicembalo e Giovanni Battista Pergolesi.
Nel Settecento, Luigi Boccherini, Luigi Cherubini e Antonio Salieri, compositore ufficiale della corte asburgica, sono i maggiori rappresentanti della musica strumentale e operistica italiana mentre Napoli diviene, grazie ai suoi conservatori, un vivacissimo centro di formazione e aggiornamento e un indiscusso riferimento nel mondo musicale e teatrale europeo, ove insegnano Alessandro Scarlatti, Francesco Durante, Tommaso Traetta, Niccolò Jommelli, Gaetano Greco, Nicola Antonio Zingarelli e Nicola Porpora, alla cui scuola si formano numerosi castrati, tra cui Carlo Broschi, in arte Farinelli, il più celebre sopranista del Settecento. In tale contesto si sviluppa l'opera buffa, genere operistico della musica intesa come divertimento, rappresentato da compositori come Baldassare Galuppi, Niccolò Piccinni, Pietro Alessandro Guglielmi e Domenico Cimarosa e da opere come La serva padrona, La Cecchina e Il matrimonio segreto.
Del periodo romantico si ricordano opere liriche come il Guglielmo Tell e Il barbiere di Siviglia di Gioachino Rossini, I puritani di Vincenzo Bellini, l'Aida, il Nabucco, La traviata e il Rigoletto di Giuseppe Verdi; sono invece ispirate al verismo la Turandot, Madama Butterfly, la Tosca e La bohème di Giacomo Puccini, i Pagliacci di Ruggero Leoncavallo e la Cavalleria rusticana di Pietro Mascagni.
Vanno ricordati anche strumentisti come Niccolò Paganini, uno dei maggiori violinisti del XIX secolo; Arturo Benedetti Michelangeli, raffinato interprete di pianoforte del XX secolo; Maurizio Pollini, Salvatore Accardo e Uto Ughi, violinisti di fama internazionale e infine il violoncellista Mario Brunello. Tra le orchestre sinfoniche risaltano l'Orchestra dell'Accademia Nazionale di Santa Cecilia di Roma, l'Orchestra Sinfonica Nazionale della Rai di Torino, l'Orchestra Sinfonica Siciliana di Palermo e la Filarmonica della Scala di Milano; tra i direttori d'orchestra spiccano Arturo Toscanini, Ferruccio Busoni, Riccardo Muti, Claudio Abbado. Sono italiani molti interpreti della lirica del XIX e del XX secolo: i tenori Luciano Pavarotti ed Enrico Caruso, i soprani Renata Tebaldi e Katia Ricciarelli, il mezzosoprano Cecilia Bartoli, i bassi-baritoni Ruggero Raimondi e Sesto Bruscantini e i contralti Marietta Alboni, Clorinda Corradi e Rosmunda Pisaroni.
Il repertorio che va dagli inizi dell'Ottocento all'immediato secondo dopoguerra, la cui epoca d'oro cade a cavallo tra XIX e XX secolo, costituisce la canzone classica napoletana,
nata tradizionalmente nel 1839 con Te voglio bene assaje e che annovera brani celebri come 'O sole mio, 'O surdato 'nnammurato e Torna a Surriento.
Nel XX e nel XXI secolo, in seguito al risveglio musicale in atto nei vari paesi europei, alcuni compositori italiani cercano di proporre un nuovo linguaggio musicale come Ildebrando Pizzetti, Alfredo Casella, Ottorino Respighi, Gian Francesco Malipiero e Goffredo Petrassi durante le due guerre mondiali; Bruno Maderna, Franco Donatoni, Luciano Berio, Luigi Nono, Aldo Clementi dal dopoguerra sino ai nostri giorni.
La musica leggera italiana degli ultimi decenni può contare su rassegne canore di rilevanza internazionale come il Festival di Sanremo e lo Zecchino d'Oro.
Il cinema italiano nasce nel 1905 a Torino e a Roma e conquista rapidamente un ruolo di primo piano, producendo pellicole come Gli ultimi giorni di Pompei, Quo vadis? e Cabiria che, esportate ovunque, lo collocano ai primi posti nel mondo; nello stesso genere Rodolfo Valentino diviene celebre in America.
Gli anni seguenti vedono la nascita dell'Istituto Luce (1925), del Festival di Venezia (1932), del Centro sperimentale di cinematografia (1935), dell'ENIC (1935) e, promossa dal regime, di Cinecittà (1937), che favorisce lo sviluppo del cinema italiano e che propone, accanto al cinema di propaganda fascista, le pellicole stucchevoli e piccolo borghesi del cinema dei telefoni bianchi. 
Nel dopoguerra il cinema italiano dà vita alla stagione del neorealismo, i cui registi più noti - Vittorio De Sica, Roberto Rossellini e Luchino Visconti - ottengono importanti riconoscimenti all'estero, benché accusati in patria di mostrare un paese povero. Nei primi anni cinquanta emerge una generazione di autori, tra cui Federico Fellini, Michelangelo Antonioni, Alberto Lattuada, ai quali si affianca la figura anticonformista di Pier Paolo Pasolini. A livello di consumo di massa incassano miliardi i film "strappalacrime" (Matarazzo).
Negli anni sessanta, nell'Italia del "boom" economico, il cinema si inventa la commedia all'italiana, con registi come Pietro Germi, Mario Monicelli, Ettore Scola, Luigi Comencini, Dino Risi; è l'ora di Gina Lollobrigida, Claudia Cardinale, Totò, Marcello Mastroianni, Vittorio Gassman, Nino Manfredi, Ugo Tognazzi, Aldo Fabrizi e Alberto Sordi. Saranno però opere drammatiche a condurre Anna Magnani nel 1956 (prima italiana a vincere la statuetta), e Sophia Loren nel 1962 all'assegnazione dell'Oscar alla miglior attrice.
Negli anni settanta l'ottimismo lascia spazio ad una società tormentata. Emergono il giallo all'italiana (Lucio Fulci e Dario Argento), il cinema politico, con registi come Elio Petri e Francesco Rosi e interpreti come Gian Maria Volonté, oppure quello della difficoltà esistenziale (Marco Bellocchio). Ma nasce anche il filone degli "spaghetti-western", in cui si afferma Sergio Leone. Da ricordare anche le figure di Franco Zeffirelli, Ermanno Olmi, Carlo Verdone, Nanni Moretti e Massimo Troisi.
Con l'avvento della televisione commerciale, emergono difficoltà che permangono nonostante una straordinaria sequenza di successi internazionali, come i 9 premi Oscar assegnati a L'ultimo imperatore di Bernardo Bertolucci (1988), o quelli vinti da Nuovo cinema Paradiso di Giuseppe Tornatore (1990), da Mediterraneo di Gabriele Salvatores (1992) e da La vita è bella di Roberto Benigni (1999). 
Negli anni duemila a incassare maggiormente sono i cosiddetti cine-panettoni, caratterizzati da comicità disimpegnata, ma che fa presa sul largo pubblico, spesso ambientati in luoghi esotici. L'ultimo successo è di Paolo Sorrentino, Oscar 2014 con La grande bellezza.
Tra gli scienziati si distinguono Galileo Galilei, il fondatore della scienza moderna e Leonardo da Vinci, uno dei geni dell'umanità. Pittore, scultore, architetto, ingegnere, anatomista, letterato, musicista e inventore, rappresenta, nel Rinascimento italiano, lo spirito universalista che lo porta alle maggiori forme di espressione nei diversi campi dell'arte e della conoscenza.
Nel corso del Medioevo e del Rinascimento, Leonardo Fibonacci introduce i numeri arabi, Niccolò Tartaglia risolve l'equazione cubica mentre Girolamo Cardano e Paolo Ruffini contribuiscono allo sviluppo dell'algebra. A partire dal XVIII secolo diversi matematici italiani contribuiscono alla geometria ed alla nuova disciplina dell'analisi matematica: tra questi Giuseppe Luigi Lagrange, fondatore della meccanica analitica, Giuseppe Peano, noto per il teorema di esistenza di Peano e gli assiomi di Peano che costituiscono tuttora uno dei capitoli fondamentali della logica e dei fondamenti della matematica, Jacopo Riccati, Eugenio Beltrami, Ulisse Dini, Vito Volterra, Guido Fubini, Mauro Picone, Francesco Severi, Guido Castelnuovo, Federigo Enriques, Leonida Tonelli, Renato Caccioppoli, Giuseppe Bruno, Ennio De Giorgi ed Enrico Bombieri; a Bruno de Finetti è dovuta la riformulazione dei fondamenti della probabilità e statistica. Nei secoli XIX e XX si sviluppano la scuola italiana di geometria algebrica e quella di geometria differenziale (in particolare, i lavori di Luigi Bianchi, Tullio Levi-Civita e Gregorio Ricci-Curbastro forniranno ad Albert Einstein gli strumenti matematici per la formulazione della relatività generale).
Nel campo della fisica, oltre al già citato Galileo, sostenitore del sistema eliocentrico e della rivoluzione copernicana, che introduce il metodo scientifico e la relatività galileiana, spiccano Alessandro Volta, Luigi Galvani, Augusto Righi e Eugenio Beltrami per le scoperte e le applicazioni relative all'elettricità, mentre a Galileo Ferraris dobbiamo la scoperta del campo magnetico rotante, fenomeno alla base del motore elettrico. Nel Novecento risaltano le figure di Guglielmo Marconi, inventore della radio, Enrico Fermi (e i ragazzi di via Panisperna) per i contributi alla fisica nucleare, Emilio Segrè, scopritore dell'antiprotone, Bruno Rossi per le ricerche sui raggi cosmici, Carlo Rubbia nell'ambito della fisica subnucleare e Riccardo Giacconi per la scoperta di sorgenti cosmiche di raggi X, tutti vincitori del premio Nobel per la fisica. Lo studioso Nicola Cabibbo contribuisce alla teoria sulle interazioni deboli nel campo della fisica delle particelle, per il quale l'Italia dispone dei laboratori nazionali del Gran Sasso, i laboratori sotterranei più estesi al mondo mentre Federico Faggin contribuisce in maniera essenziale nel campo dei microprocessori.
Contributi importanti sono dati da scienziati come Stanislao Cannizzaro inventore della reazione di Cannizzaro, nell'ambito della chimica organica, Ascanio Sobrero, inventore della nitroglicerina, Giacomo Fauser e Luigi Casale, ideatori di un processo di sintesi dell'ammoniaca diffusosi in tutto il mondo e da Amedeo Avogadro, colui che ha introdotto il concetto di mole. Nell'ambito della chimica industriale si distingue Giulio Natta, premio Nobel per la chimica per i suoi studi sui polimeri.
La tradizione medica italiana ha origini medievali, con la Scuola medica salernitana, la prima e più importante istituzione medica del Medioevo. Continua attraverso i secoli grazie alle scoperte effettuate da medici come Gabriele Falloppio, che descrive la struttura delle tube di Falloppio, Marcello Malpighi, che formula la teoria del funzionamento dei polmoni e la struttura dei corpuscoli renali, Giovanni Battista Morgagni, considerato il fondatore della contemporanea anatomia patologica, Giovanni Maria Lancisi, il primo medico a ipotizzare la trasmissione della malaria tramite le zanzare e Lazzaro Spallanzani, che confuta la teoria della generazione spontanea; nel XX secolo si sono distinti medici come Camillo Golgi, Daniel Bovet, Salvador Luria, Renato Dulbecco, Rita Levi-Montalcini e Mario Capecchi, tutti insigniti del premio Nobel per la medicina.
In ambito economico nel Settecento e nell'Ottocento vanno ricordate le figure di Pietro Verri, fondatore de Il Caffè, di Gian Rinaldo Carli, di Quintino Sella, Ministro delle finanze di tre governi e presidente dell'Accademia Nazionale dei Lincei e di Vilfredo Pareto. Nel Novecento spiccano Francesco Saverio Nitti, rispettato economista e politico noto per i suoi studi sulla questione meridionale, Luigi Einaudi, intellettuale ed economista di fama nonché Presidente della Repubblica, Piero Sraffa, che in Produzione di merci a mezzo di merci critica il marginalismo, Franco Modigliani, vincitore del premio Nobel per l'economia nel 1985, Paolo Sylos Labini, Federico Caffè e Tommaso Padoa-Schioppa, già Ministro dell'economia e delle finanze e dirigente del Fondo Monetario Internazionale.
L'interesse alle esplorazioni geografiche, che nel Duecento aveva portato Marco Polo fino in Cina seguendo la Via della seta, raggiunge il culmine nel XV e XVI secolo: in tale periodo si collocano i viaggi di Cristoforo Colombo, a cui si deve la scoperta dell'America, di Giovanni Caboto, che scopre il Canada arrivando in Nuova Scozia, di Amerigo Vespucci, che esplora il Nuovo Mondo che, in suo onore, verrà chiamato America e di Giovanni da Verrazzano, che esplora le coste atlantiche nordamericane. Nel XX secolo Umberto Nobile, a bordo del dirigibile Norge, è il primo a trasvolare il Polo nord.
Nel campo della filosofia si distinguono in epoca tardo romana e medievale Severino Boezio, le cui opere influenzano la filosofia cristiana del Medioevo, perciò considerato da alcuni fondatore della Scolastica, Tommaso d'Aquino, filosofo scolastico tra i più noti e Bonaventura da Bagnoregio. Tra i filosofi moderni vanno citati Marsilio Ficino e Pico della Mirandola, esponenti del neoplatonismo, Bernardino Telesio, precursore dell'empirismo moderno, Giordano Bruno, che anticipa per via filosofica le scoperte dell'astronomia e Tommaso Campanella. Durante il XVIII e il XIX secolo spiccano Giambattista Vico, teorico dei "corsi e ricorsi storici" in opposizione alla filosofia cartesiana, l'illuminista Cesare Beccaria, Antonio Rosmini, critico verso l'illuminismo e il sensismo e Vincenzo Gioberti.
Tra i filosofi contemporanei vanno ricordati lo storicista Benedetto Croce, ideologo del liberalismo e, come Giovanni Gentile, importante esponente del neoidealismo e Antonio Gramsci, di tradizione marxista.
Tra gli storici figurano Landolfo Sagace, che integra la Historia romana di Paolo Diacono con la sua Historia Miscella, Lorenzo Valla, filologo, iniziatore del revisionismo storiografico, Francesco Guicciardini, noto per aver scritto la Storia d'Italia, Ludovico Antonio Muratori, considerato il padre della storiografia italiana e personaggio di primo piano del settecento italiano, Scipione Maffei, punto di riferimento per intellettuali italiani e governanti riformatori durante il Settecento, Gaetano De Sanctis, direttore della Rivista di filologia e di istruzione classica e presidente dell'Istituto dell'Enciclopedia Italiana dal 1947 al 1954, Gioacchino Volpe, Federico Chabod, direttore della Rivista storica italiana, e Renzo De Felice, studioso del fascismo. Da ricordare Ciriaco Pizzecolli, il fondatore dell'Archeologia classica.
Nell'ambito delle scienze politiche vanno citati Niccolò Machiavelli, uno dei padri della scienza politica moderna, Gaetano Mosca, sostenitore dell'elitismo, Augusto Del Noce, politologo di ispirazione cattolica e Norberto Bobbio, influente personalità culturale dell'Italia del ventesimo secolo.
Nel campo antropologico Giustiniano Nicolucci, fondatore della scuola italiana di antropologia e autore di Delle Razze Umane, il primo trattato italiano di antropologia e paletnologia, Paolo Mantegazza, uno dei primi divulgatori in Italia delle teorie darwiniane, Cesare Lombroso, pioniere degli studi sulla criminalità e Ernesto de Martino.
Fra gli psicologi vanno ricordati Roberto Ardigò, promotore di una concezione scientifica della psicologia, Sante De Sanctis, fondatore della neuropsichiatria infantile in Italia, Giulio Cesare Ferrari, pioniere della psicologia sperimentale italiana, Vittorio Benussi, esponente di spicco della Scuola di Graz e maestro di Cesare Musatti, padre della percettologia e della psicoanalisi in Italia.Per la pedagogia Ferrante Aporti, pioniere dell'educazione scolastica infantile, i già citati Roberto Ardigò e Giovanni Gentile, Maria Montessori, che propone un nuovo metodo educativo, le Sorelle Agazzi, pedagogiste sperimentali e Mario Lodi.
Nel campo della linguistica il poeta Giacomo Leopardi, Luigi Ceci e Antonino Pagliaro, i fondatori della glottologia moderna mentre tra i giuristi, oltre a Vico, si ricordano Baldo degli Ubaldi, Cesare Beccaria, Costantino Mortati, Salvatore Satta e Giuseppe Dossetti.
Da ricordare anche il geologo Giuseppe Mercalli, inventore della scala Mercalli, che realizza la prima carta sismica del territorio italiano.
Nell'informatica teorica ricordiamo infine i contributi di Corrado Böhm, autore di teoremi sui linguaggi formali.
L'ingegneria civile conosce un grande sviluppo nella penisola sin dall'epoca romana, producendo grandi opere urbane visibili ancora oggi (strade, ponti, acquedotti, edifici pubblici quali le terme, ecc.). Tale eredità sarà ripresa nell'urbanistica del Rinascimento, che vide anche un avanzamento nella tecnologia ad uso militare.
In età moderna, numerosi sono gli inventori degni di nota, come ad esempio Alessandro Cruto, pioniere della lampadina ad incandescenza, Antonio Pacinotti, pioniere dei motori elettrici, Antonio Meucci, che contribuisce all'invenzione del telefono, Innocenzo Manzetti, eclettico inventore ottocentesco inventore tra le altre cose di un'auto a vapore, di un automa capace di suonare il flauto e di un primo prototipo di telefono, mentre nel novecento, Pier Giorgio Perotto, ideatore del primo personal computer, la Programma 101. Nel 1988, un ricercatore del laboratorio CSELT (creato nel 1964 sul modello dei Bell Labs), Leonardo Chiariglione, fonda il gruppo MPEG che produrrà numerosi standard di internet: ad esempio il noto Mp3, di cui nel 1992 lo stesso CSELT dimostrò la prima versione funzionante.
31 luglio 1992: Franco Malerba, in seguito alla missione spaziale STS-46, è il primo italiano ad andare nello spazio
9 luglio 2013: Luca Parmitano è il primo italiano ad effettuare un'attività extraveicolare (EVA)
23 novembre 2014: Samantha Cristoforetti, in seguito alla missione Expedition 42, è la prima donna italiana ad andare nello spazio
L'Italia annovera numerose tradizioni storiche e folcloristiche di vario genere, famose anche a livello internazionale, come ad esempio il Palio di Siena. Oltre al Palio, manifestazioni caratteristiche sono il Carnevale di Venezia, quelli di Viareggio, di Ivrea e di Mamoiada (con i caratteristici Mamuthones), i riti della Settimana Santa di alcuni comuni, oltre a varie tradizioni tipo l'infiorata di Genzano, la giostra del Saracino ad Arezzo, la festa dei ceri a Gubbio, la giostra della Quintana a Foligno e il calcio storico fiorentino. Dal 2013 l'UNESCO ha inserito tra i patrimoni orali e immateriali dell'umanità la rete delle grandi macchine a spalla italiane, comprendente la varia di Palmi, la macchina di Santa Rosa a Viterbo, la festa dei Gigli di Nola e la faradda di li candareri di Sassari.
La cucina italiana, una delle più note e apprezzate nel mondo, conta su una vasta gamma di prodotti enogastronomici, molto vari da zona a zona, dovuti sia a fattori storici (numerosi popoli l'hanno abitata nel corso dei secoli) sia climatico-territoriali, dal clima montano delle Alpi a quello continentale della pianura Padana al temperato delle zone costiere.Come in altri paesi europei del mediterraneo, sono presenti tratti distintivi ed elementi che caratterizzano la dieta mediterranea, un modello nutrizionale che usa alimenti naturali come legumi, cereali, carni bianche e pesce azzurro, frutta e verdura e pochi grassi (con utilizzo prevalente dell'olio extravergine di oliva), inserita nel 2010 nella lista dei patrimoni immateriali dell'umanità. Alcuni alimenti, come la pasta e la pizza, sono simboli universalmente riconosciuti della cucina italiana.I prodotti agroalimentari tradizionali italiani sono inclusi dal Ministero dell'Agricoltura in un apposito elenco; a essi vanno aggiunti, ai sensi del Regolamento CE 510/2006, i prodotti DOP e IGP italiani e i vini IGT, DOC e DOCG.Alcune associazioni, come Slow Food e l'Accademia italiana della cucina, si occupano della riscoperta per la gastronomia e l'enologia e della salvaguardia delle tradizioni regionali italiane.
Nel 2013 le federazioni sportive affiliate al CONI sono 45 con 4 500 327 praticanti, e 19 discipline associate. La Federazione Italiana Giuoco Calcio ha il maggior numero di tesserati con 1 098 450 atleti iscritti, seguita dalla Federazione Italiana Pallavolo con 365 732 tesserati e dalla Federazione Italiana Pallacanestro con 313 587 tesserati.A livello amatoriale, nel 2010 risultano oltre 19 milioni di individui che praticano almeno uno sport, pari al 33% della popolazione, a fronte di oltre 22 milioni, esattamente il 38,3%, che non svolgono alcuna attività fisica. Secondo un rapporto CENSIS-CONI del 2008, le attività ginniche equivalgono al calcio come sport più praticato, seguite dagli sport acquatici, il ciclismo, l'atletica leggera, gli sport invernali e il tennis.La Serie A del campionato italiano di calcio è uno dei più importanti e seguiti campionati calcistici del mondo, nonché il quarto più competitivo d'Europa secondo il ranking stilato dall'UEFA nel 2015. La Nazionale italiana di calcio è una delle più titolate, avendo vinto quattro mondiali, un europeo e un'Olimpiade.
Tra gli altri sport popolari vi sono la pallacanestro, la pallavolo, il rugby, il ciclismo (che conta competizioni internazionali come il Giro d'Italia e la Milano-Sanremo), l'atletica leggera, la scherma e gli sport acquatici, come nuoto, pallanuoto e tuffi; infine, negli sport motoristici (automobilismo e motociclismo), vanno ricordati gli autodromi di Monza, Imola, Misano e del Mugello, le case motociclistiche, come Aprilia, Gilera, MV Agusta e Ducati e automobilistiche, come la Ferrari, che in Formula 1 detiene il record di titoli per piloti e costruttori, di vittorie per singole gare e di presenza ininterrotta dall'istituzione del campionato mondiale di Formula 1.Per quanto riguarda i Giochi olimpici, Roma ha ospitato i Giochi della XVII Olimpiade, Cortina d'Ampezzo i VII Giochi olimpici invernali e Torino i XX Giochi olimpici invernali.
Nonostante le severe sanzioni delle federazioni sportive, anche lo sport italiano risente di effetti negativi come la diffusione del doping tra gli sportivi, professionisti e amatori (nel 2007 le federazioni hanno eseguito 11 250 controlli, con un tasso di positività dello 0,6%), la corruzione (caso eclatante nel 2006 è stato Calciopoli), gli eccessi economici, la violenza negli stadi e le discriminazioni.La maglia azzurra è l'uniforme adottata da quasi tutte le compagini sportive che rappresentano l'Italia in ambito internazionale.
Atlante storico; cronologia della storia universale, Garzanti Libri, 2006, ISBN 88-11-50463-5.
 Konrad Burdach, Riforma, Rinascimento, Umanesimo, traduzione di Delio Cantimori, Firenze, Sansoni, 1986, ISBN 88-383-0036-4.
 Giorgio Chittolini, Anthony Molho, Pierangelo Schiera, Origini dello Stato. Processi di formazione statale in Italia fra Medioevo ed età moderna, Bologna, Il Mulino, 1994, ISBN 88-15-04702-6.
 Giulio De Martino, La mente storica: orientamenti per la didattica geo-storico-sociale, Napoli, Liguori Editore, 2005, ISBN 88-207-3905-4.
 Giorgio Galli, Il partito armato: gli "anni di piombo" in Italia 1968-1986, Kaos, 1993, ISBN 88-7953-022-4.
 Michel Gras, Pierre Rouillard, Javier Teixidor, L'universo fenicio, traduzione di Piero Arlorio, Torino, Einaudi, 2000, ISBN 88-06-14958-X.
 Michel Mourre, Dizionario mondiale di storia, traduzione di AA.VV., Milano, Rizzoli Larousse, 2003, ISBN 88-525-0077-4.
 Gianni Oliva, Foibe. Le stragi negate degli italiani della Venezia Giulia e dell'Istria, Mondadori, 2003, ISBN 978-88-04-51584-5.
 Gilles Pécout, Il lungo Risorgimento: la nascita dell'Italia contemporanea (1770-1922), Bruno Mondadori, 1999, ISBN 88-424-9357-0.
 Giuliano Procacci, La disfida di Barletta. Tra storia e romanzo, Milano, Paravia, 2001, ISBN 88-424-9773-8.
 Denis Mack Smith, Storia d'Italia (1861-1969), 6ª ed., Laterza, 1972, ISBN 88-420-1959-3.
 Giuseppe Zecchini, Ricerche di storiografia latina tardoantica, L'Erma di Bretschneider, 1993, ISBN 88-7062-822-1.
AA. VV., Zoologia: Evoluzione e adattamento, Monduzzi, 2007, ISBN 88-323-6106-X.
 Giovanni Bernetti, Atlante di selvicoltura, Edagricole, 2005, ISBN 88-506-4665-8.
 Carlo Blasi, Luigi Boitani, Sandro La Posta, Stato della biodiversità in Italia - Contributo alla strategia nazionale per la biodiversità, Palombi editori, 2005, ISBN 88-7621-514-X.
(EN) Maurice Kottelat, Jörg Freyhof, Handbook of European Freshwater Fishes, OSF, 2007, ISBN 2-8399-0298-2.
 Sergio Zerunian, Condannati all'estinzione? Biodiversità, biologia, minacce e strategie di conservazione dei pesci d'acqua dolce indigeni in Italia, Edagricole, 2002, ISBN 88-506-4778-6.
Giulio Carlo Argan, Storia dell'arte italiana, voll. I-III, Firenze, Sansoni, 1968-2000, ISBN 978-88-383-4624-8.
 Giulio Bora et al., I luoghi dell'arte: storia opere e percorsi. Vol. 4: dall'età della Maniera al Rococò, Roma, Electa Scuola, 2009, ISBN 88-6308-039-9.
 Gillo Dorfles, Cristina Dalla Costa, Marcello Ragazzi, Moduli d'arte: storia delle arti visuali, Bergamo, Atlas, 2000, ISBN 88-268-0939-9.
 Mariangela Mazzocchi Doglio, Leonardo e gli spettacoli del suo tempo, Roma, Electa, 1983, ISBN 88-435-0956-X.
 Storia del cinema italiano - 10 volumi. Venezia, Marsilio e Roma 2003, Centro Sperimentale di Cinematografia.
Renato De Fusco, Mille anni d'architettura in Europa, Bari, Laterza, 1999, ISBN 978-88-420-4295-2.
 Kenneth Frampton, Storia dell'architettura moderna, Bologna, Zanichelli, 1993, ISBN 88-08-16462-4.
 Robin Middleton, David Watkin, Architettura dell'Ottocento, Milano, Mondadori Electa, 2001, ISBN 88-435-2465-8.
 Peter Murray, L'architettura del Rinascimento italiano, Bari, Laterza, 2006, ISBN 88-420-5419-4.
 Christian Norberg-Schulz, Architettura Barocca, Milano, Mondadori Electa, 1998, ISBN 88-435-2461-5.
 Nikolaus Pevsner, Storia dell'architettura europea, Bari, Laterza, 1998, ISBN 88-420-3930-6.
 Nikolaus Pevsner, John Fleming e Hugh Honour, Dizionario di architettura, Torino, Einaudi, 2005, ISBN 88-06-18055-X.
 Manfredo Tafuri, Storia dell'architettura italiana (1944- 1985), Torino, Einaudi, 1986, ISBN 88-06-59493-1.
Giuseppe Petronio, Compendio di storia della letteratura italiana, Firenze, Palumbo, 1968.
 Giacomo Devoto, Profilo di storia linguistica italiana, Firenze, La Nuova Italia, 1971.
 AA. VV., Basilicata: Potenza, Matera, il Pollino, la Magna Grecia, il Vulture, le coste tirrenica e jonica, Milano, Touring Club Italiano, 2007, ISBN 88-365-2951-8.
 Mario Ortolani, Geografia della popolazione, Milano, Piccin-Nuova Libraria, 1992, ISBN 88-299-0907-6.
 Stella Agostini, Danilo Bertoni, Per un'altra campagna, Maggioli Editore, 2010, ISBN 978-88-387-4412-9.
 Cristiano Toraldo di Francia, X-scapes, Alinea Editrice, 2005, ISBN 88-6055-008-4.
 R. Fantoni et al., Hydrocarbon occurences in Italy, in Marco Beltrando et al.: The Geology of Italy, Journal of the Virtual Explorer, Electronic Edition, volume 36, paper 32, 2010.
 La zonazione sismogenetica ZS4 come strumento per la valutazione della pericolosità sismica (PDF).
 D. Scrocca, C. Doglioni, F. Innocenti, Constraints for an interpretation of the italian geodynamics: a review, in Memorie Descrittive Carta Geologica d'Italia. LXII, pp. 15-46, 16 figg., 2003.
 Piero Zuffardi, Ressources naturelles, in Italie, Introduction à la géologie général, 26^ Congres Geologique International, Paris, 1980.
AA. VV., L'agricoltura italiana conta 2016 (PDF), INEA, 2016, ISBN 978-88-99595-51-7.
 AA. VV., Noi Italia: 100 statistiche per capire il paese in cui viviamo, Roma, ISTAT, 2010, ISBN 88-458-1643-5.
 Massimo Emanuelli, 50 anni di storia della televisione attraverso la stampa settimanale, Greco&Greco Editori, 2004, ISBN 978-88-7980-346-5.
 Angelo Favata, Dizionario dei termini giuridici, Piacenza, La Tribuna, 2007, ISBN 88-6132-061-9.
 Robert Jackson, Global Politics in the 21st Century, Cambridge University Press, 2013,  p. 146, ISBN 978-0-521-75653-2.
 Matteo Vercelloni, Breve storia del design italiano, Carocci, 2008, ISBN 88-430-4453-2.
 Virginia Volterra, La lingua dei segni italiana: la comunicazione visivo-gestuale dei sordi, Bologna, Il Mulino, 2004, ISBN 88-15-09639-6.
 AA. VV., La piccola Treccani, Roma, Istituto della Enciclopedia Italiana, 1995.
