
Marco Verratti (Pescara, 5 novembre 1992) è un calciatore italiano, centrocampista del Paris Saint-Germain e della nazionale italiana.
Spesso paragonato ad Andrea Pirlo, è considerato tra i migliori talenti europei della sua generazione, nonché uno dei più forti e completi al mondo.È stato il terzo giocatore nella storia della Nazionale Italiana, dopo Raffaele Costantino e Massimo Maccarone, ad aver ricevuto la prima convocazione senza aver fino ad allora esordito in Serie A, dove tuttora non ha mai giocato. È stato successivamente raggiunto in tale gruppo da Alex Meret, Nicolò Zaniolo e Sandro Tonali.
Centrocampista completo, è un playmaker tecnico, reattivo e molto agile, dotato di ottime qualità nel proteggere il pallone e di un dribbling fulmineo, spesso integrato con improvvise finte con le quali disorienta l'avversario, eseguendo diversi passaggi in pochissimo tempo e fornendo assist per i compagni di squadra. Di statura minuta, è dotato di ottimo palleggio, qualità che gli consente di dettare i tempi ed impostare l'azione. Grazie alla sua duttilità, è in grado di ricoprire svariati ruoli, quali il trequartista, il centrocampista puro o il regista davanti alla difesa, posizione che ha iniziato a ricoprire durante la sua militanza nel Pescara, guidato da Zdeněk Zeman.Si è reso protagonista di una veloce maturazione che ne ha fatto, a poco più di vent'anni, uno dei migliori centrocampisti del panorama internazionale. A livello atletico, è molto rapido nei movimenti, esibendo un mix tra efficacia e fisicità, pur non disponendo di un fisico imponente; dimostra, inoltre, pulizia nei tocchi di palla, tempismo nei contrasti, il tutto unito ad una buona dose di carisma, grinta e personalità in campo. Avvezzo a giocate tanto efficaci quanto rischiose, si ispira ad Andrea Pirlo e Alessandro Del Piero.
Gran parte della carriera giovanile è avvenuta nelle società calcistiche del proprio comune. La prima squadra a tesserarlo è stata quella del Manoppello, storica compagine della cittadina pescarese confluita nel 2001 nel neonato Manoppello Arabona, club istituito con l'intenzione di unire sotto un'unica bandiera le società calcistiche manoppellesi. Vi resta fino al 2006 quando entra nel settore giovanile del Pescara.
Grazie al presidente Gerardo Soglia, il debutto in prima squadra arriva il 9 agosto 2008, a 15 anni e 9 mesi, sotto la guida dell'allenatore Giuseppe Galderisi nella partita Mezzocorona-Pescara (0-2) di Coppa Italia. Esordisce in Prima Divisione il 31 agosto, alla prima giornata, schierato titolare con la maglia numero 10 nella partita Crotone-Pescara (2-0). Ottiene un totale di 10 presenze complessive nella sua prima stagione da professionista.
La stagione seguente realizza il suo primo gol da professionista il 9 agosto 2009 nella partita Pescara-Sangiustese (3-2) valida per la Coppa Italia Lega Pro. Il 24 agosto, alla prima giornata, realizza il suo primo gol in campionato nella partita contro il Rimini (2-0) disputata allo Stadio Adriatico. Verratti ottiene 8 presenze con l'allenatore Antonello Cuccureddu, e a fine stagione il Pescara ottiene la promozione in Serie B dopo la vittoria dei play-off.
Nella stagione 2010-2011 esordisce in Serie B, e diventa titolare con il tecnico Di Francesco che lo impiega in 28 occasioni in campionato. Realizza la sua prima rete in Serie B il 29 maggio 2011 nella partita contro il Cittadella. Con l'arrivo di Zdeněk Zeman, che utilizza uno schema di gioco molto offensivo, ma che non prevede il ruolo di trequartista, gli viene affidata la regia della squadra come centrocampista davanti alla difesa. Con il Pescara vince il campionato di Serie B 2011-2012, ottenendo la promozione in Serie A.
Il 18 luglio 2012 viene formalizzato il passaggio del giocatore al club francese del Paris Saint-Germain per la cifra di 12 milioni di euro; il giocatore indosserà la maglia numero 24.Fa il suo esordio in Ligue 1 il 14 settembre 2012, a 19 anni, giocando titolare la gara casalinga contro il Tolosa e servendo l'assist per il gol del momentaneo 1-0 di Pastore. Il 18 settembre successivo debutta in UEFA Champions League, giocando titolare la sfida contro la Dinamo Kiev. Utilizzato dal tecnico Carlo Ancelotti sempre più frequentemente, Verratti si guadagna in breve tempo un proprio spazio nell'organico del club e forma con Matuidi una coppia ben assortita nel centrocampo francese. Nel corso della stagione, tuttavia, dimostra di avere un carattere incorreggibile e spesso troppo adrenalinico, risultando soggetto a molte ammonizioni (spesso incassate alla fine del primo tempo e che ne hanno limitato fortemente il rendimento nel resto della partita). Il 28 aprile riceve il suo primo cartellino rosso in Francia, in seguito ad un acceso dibattito con l'attaccante dell'Arsenal Olivier Giroud, anch'egli espulso, e attirandosi i rimproveri di Ancelotti. In quest'annata Verratti accumula una media di oltre 60 palloni toccati a partita e una percentuale di passaggi riusciti del 90% (secondo solo al 96% dello spagnolo Xavi). A fine stagione vince il campionato nazionale.
Inizia la stagione seguente con la conquista della Supercoppa di Francia 2013,, entrando in campo solo nella ripresa. Anche in questa stagione si conferma sui livelli della precedente, diventando una pedina inamovibile della squadra anche sotto la gestione del nuovo allenatore, Laurent Blanc. Gioca con un buon rendimento anche questa stagione, macchiata però da molte ammonizioni e dall'espulsione per doppia ammonizione nella fase a gironi di Champions League, nella quinta giornata contro l'Olympiakos. Conclude la stagione vincendo la Coppa di Lega francese e bissando la vittoria della Ligue 1. A livello personale, invece, viene votato come miglior giovane del campionato francese.Comincia la stagione 2014-2015 con la vittoria della Supercoppa di Francia 2014. Il 30 settembre 2014 segna il suo primo gol con la maglia del Paris Saint-Germain, nella vittoria di Champions League per 3-2 contro il Barcellona, tornando così a segnare nei club dopo quasi tre anni e mezzo. Il 18 gennaio 2015 realizza la sua prima rete in Ligue 1, nella partita vinta per 4-2 contro l'Evian al Parco dei Principi. L'11 aprile vince la Coppa di Lega francese contro il Bastia, secondo successo consecutivo in questa competizione. Il 28 aprile apre le marcature dell'incontro casalingo contro il Metz (3-1) che permette alla squadra di Blanc di portarsi a più tre sul Lione a quattro giornate dal termine del campionato che, il 16 maggio, viene conquistato matematicamente grazie alla vittoria esterna per 2-1 sul Montpellier.
All'inizio della sua quarta stagione con il club cambia numero di maglia, passando dal 24 al 6. Il 1º agosto conquista il primo titolo stagionale, la Supercoppa di Francia 2015 vinta 2-0 contro il Lione. Il 16 dicembre 2015 viene nominato miglior calciatore straniero nella Ligue 1 stagione 2014-2015. A partire da febbraio 2016 una forma di pubalgia lo tiene fermo per 2 mesi, facendogli saltare i quarti di finale di Champions League nei quali il Paris Saint Germain viene eliminato dal Manchester City. Rientra in campo il 23 aprile 2016, nella finale di Coppa di lega vinta 2-1 contro il Lilla allo Stade de France. Il successivo 16 maggio viene tuttavia operato a Doha per risolvere la pubalgia, dovendo perciò rinunciare al finale di stagione e alla partecipazione al campionato d'Europa 2016 con la nazionale.Torna disponibile all'inizio della stagione 2016-2017, e il nuovo allenatore Unai Emery lo impiega il 6 agosto 2016 nel secondo tempo della partita di Supercoppa di Francia vinta 4-1 contro il Lione. Il 1º aprile vince la Coupe de la Ligue 2016-2017, la quarta consecutiva del Paris Saint-Germain, servendo inoltre l'assist ad Edinson Cavani per il momentaneo 3-1.
Nella stagione 2017-2018 realizza 2 gol nella fase a gironi di Champions League, nelle gare contro Anderlecht e Celtic, ma viene espulso per somma di ammonizioni nella gara di ritorno degli ottavi contro il Real Madrid che elimina il Paris Saint Germain. Soffre nuovamente di problemi fisici nella zona inguinale che lo costringono ad una seconda operazione agli adduttori il 3 maggio 2018, a causa della quale chiude in anticipo la stagione con sole 22 presenze in Ligue 1.Inizia la stagione successiva, sotto la guida del nuovo allenatore Thomas Tuchel, vincendo la sua sesta Supercoppa francese.
Colleziona 4 presenze in Under-19 esordendovi il 1º dicembre 2010 nella partita contro i pari età della Romania, in cui gli azzurrini si impongono per 3-1. Successivamente il 9 novembre 2011 ottiene una convocazione in Under-20 per la partita contro i pari età del Ghana. Il 24 gennaio 2012 viene nuovamente convocato in Under-20 per una amichevole contro i pari età della Macedonia del Nord.
Il 28 febbraio 2012 esordisce con la maglia della nazionale Under-21, giocando titolare nella gara amichevole contro la Francia (1-1) disputata a Cannes. Il 4 giugno viene espulso nella gara contro l'Irlanda (2-2) valida per le qualificazioni all'Europeo U-21 2013.Con la nazionale Under-21 guidata da Devis Mangia prende parte all'Europeo Under-21 2013 in Israele, in cui l'Italia giunge seconda, sconfitta in finale 4-2 dalla Spagna. A fine torneo, comunque, viene inserito nella lista dei migliori giocatori dell'edizione 2013.
Il 12 maggio 2012 viene inserito da Cesare Prandelli, CT della nazionale maggiore, nella lista dei 32 giocatori pre-convocati per il campionato d'Europa 2012, ma non viene inserito nella lista definitiva dei 23 convocati per la manifestazione.
Il suo esordio in nazionale maggiore avviene il 15 agosto 2012, all'età di 19 anni, entrando nel secondo tempo dell'amichevole Italia-Inghilterra (1-2) disputata a Berna, diventando così il terzo calciatore italiano, dopo Raffaele Costantino (nel 1929) e Massimo Maccarone (nel 2002), ad aver esordito in nazionale senza aver prima giocato nella massima serie del campionato italiano. Realizza il suo primo gol in nazionale il 6 febbraio 2013, alla sua terza presenza, siglando al 91' il gol del definitivo 1-1 nella partita amichevole contro i Paesi Bassi disputata ad Amsterdam.Viene convocato per il campionato del mondo 2014 in Brasile. Gioca da titolare nella partita d'esordio contro l'Inghilterra, vinta 2-1, realizzando anche un assist, e gioca dall'inizio anche la terza e ultima gara della fase a gironi contro l'Uruguay, persa 1-0, che sancisce l'eliminazione della nazionale. La stampa di settore riconosce la sua prestazione come una delle poche degne di nota in un contesto azzurro piuttosto mediocre.Con il nuovo CT Antonio Conte disputa cinque partite di qualificazione a Euro 2016. Ad inizio 2016, vince il premio Pallone Azzurro 2015 che viene assegnato al migliore giocatore della nazionale italiana, piazzandosi davanti a Buffon e Candreva. Una forma di pubalgia lo tiene fermo a lungo nella stagione 2015-2016 e infine non gli consente di partecipare all'Europeo.
Il 1º settembre 2016 fa il suo ritorno in nazionale maggiore a distanza di quasi un anno, sotto la gestione del CT Gian Piero Ventura, entrando nel corso del secondo tempo dell'amichevole persa contro la Francia (1-3) a Bari. Viene impiegato in sette partite delle qualificazioni al Mondiale 2018, compresa la partita di andata del play-off persa 1-0 contro la Svezia, ma salta per squalifica la partita di ritorno nella quale l'Italia viene eliminata.
Ritrova un ruolo centrale nel nuovo ciclo avviato dal CT Roberto Mancini, e il 26 marzo 2019 realizza il suo secondo gol in nazionale (a 6 anni di distanza dal primo) nella partita valida per le qualificazioni all'Europeo 2020 vinta 6-0 contro il Liechtenstein.
 Campionato italiano di Serie B: 1Pescara: 2011-2012 Campionato francese: 5Paris Saint-Germain: 2012-2013, 2013-2014, 2014-2015, 2015-2016, 2017-2018 Supercoppa francese: 6Paris Saint-Germain: 2013, 2014, 2015, 2016, 2017, 2018 Coppa di Lega francese: 5Paris Saint-Germain: 2013-2014, 2014-2015, 2015-2016, 2016-2017, 2017-2018 Coppa di Francia: 4Paris Saint-Germain: 2014-2015, 2015-2016, 2016-2017, 2017-2018
Trofeo Bravo: 12012Gran Galà del calcio AIC: 1Miglior giocatore della Serie B: 2012Trophées UNFP du football: 7Squadra ideale della Ligue 1: 2013, 2014, 2015, 2016, 2017, 2018
Miglior giovane della Ligue 1: 2014Ligue 1 2015:Miglior giocatore straniero della Ligue 1 2015Trophée du joueur du mois UNFP: 1Miglior giocatore della Ligue 1 mese di Settembre: 2013Selezione UEFA dell'Europeo Under-21: 1Israele 2013Pallone Azzurro: 12015

Marcy Avenue è una fermata della metropolitana di New York, situata sulla linea BMT Jamaica. Nel 2014 è stata utilizzata da 3 953 628 passeggeri.È servita dalle linee J Nassau Street Local, sempre attiva, M Sixth Avenue Local, sempre attiva tranne di notte, e Z Nassau Street Express, attiva solo nelle ore di punta.

Mary Margaret Helgenberger (Fremont, 16 novembre 1958) è un'attrice statunitense di televisione e cinema.
La sua fama è dovuta soprattutto al suo ruolo nel telefilm poliziesco di grande successo CSI - Scena del crimine.
Fa parte della banda della sua scuola, la North Bend Central High School, come suonatrice di corno francese.
Comincia come addetta alle previsioni del tempo in un notiziario locale in Nebraska col nome "Margi McCarty".
Nel 1988 sposa l'attore Alan Rosenberg, che recitava con lei in I Ryan. I due hanno avuto un figlio, Hugh Howard Rosenberg, nato il 21 ottobre del 1990.
Il suo primo ruolo televisivo importante è nel dramma a puntate China Beach, in cui interpreta il ruolo di una prostituta al servizio delle Forze Armate, che le vale un premio Emmy nel 1990. A questo segue il premio della critica per il suo ruolo nel film Perfect Murder, Perfect Town.
Dal 2000 al 2012 ha partecipato alla serie televisiva CSI - Scena del crimine, dove ha interpretato il ruolo di Catherine Willows. Il 22 agosto 2013 è stato annunciato il suo ritorno in occasione del 300º episodio.Nel 2001 è tra le nominate al Blockbuster Entertainment Award come migliore attrice non protagonista nel film Erin Brockovich, a fianco di Julia Roberts.
L'ultima volta che mi sono suicidato (The Last Time I Committed Suicide), regia di Stephen Kay (1997)
CSI - Scena del crimine (CSI: Crime Scene Investigation) – serie TV, 264 episodi (2000-2012) – Catherine Willows
2001: nominata alla Blockbuster Entertainment Award – miglior attrice non protagonista – Erin Brockovich
Micaela Esdra in Fallen Angels - I'll be Waiting, Senza lasciare tracce, CSI - Scena del crimine, Flight 29 Down, Erin Brockovich - Forte come la verità, CSI: Immortality

Maria Antonia Giuseppa Giovanna d'Asburgo-Lorena, nota semplicemente come Maria Antonietta (Vienna, 2 novembre 1755 – Parigi, 16 ottobre 1793), è stata Regina consorte di Francia e Navarra, dal 10 maggio 1774 al 1º ottobre 1791, e regina dei Francesi, dal 1º ottobre 1791 al 21 settembre 1792, come consorte di Luigi XVI.
Figlia di Maria Teresa d'Austria e di Francesco Stefano di Lorena, alla nascita era stata insignita del titolo di arciduchessa d'Austria. Per suggellare l'alleanza tra l'Austria e la Francia contro la Prussia e l'Inghilterra, venne data in sposa, quattordicenne, al delfino di Francia, il futuro Luigi XVI. Trasferitasi a corte, nella reggia di Versailles, per sopperire alla solitudine, alla noia e a un matrimonio deludente e tormentato, cominciò a vivere nelle frivolezze, dedicandosi a costosi diversivi.La frivolezza del suo carattere, i favoritismi e le ingerenze negli intrighi di corte le inimicarono molte delle grandi famiglie dell'antica nobiltà, che contribuirono a diffondere maldicenze e dicerie contro di lei, soprannominata con sprezzo l'Austriaca. Anche negli anni della maturità, nei quali avrebbe mostrato più senso di responsabilità e di riflessione, non sarebbe riuscita a cancellare, di fronte all'opinione pubblica, l'immagine di «donna frivola, irresponsabile, assetata di lusso e dissipatrice».Durante la rivoluzione francese, ostile a ogni compromesso con le idee liberali e accesa sostenitrice del diritto divino dei re, cercò di salvare la monarchia assoluta, anche attraverso i continui contatti con gli aristocratici emigrati, e sfruttando alcuni moderati come Mirabeau e Barnave. In seguito alla crescente ostilità popolare, dovuta anche al fallito tentativo di fuga, fu messa in stato di arresto insieme alla famiglia reale. Durante il periodo di prigionia, dopo la caduta della monarchia, dimostrò di essere una madre e una moglie esemplare. Processata sommariamente e giudicata colpevole di alto tradimento dal tribunale rivoluzionario, seppur senza prove tangibili, morì con dignità sulla ghigliottina. La sua morte segnò la reale fine dell'ancien régime.
Maria Antonietta nacque alla Hofburg di Vienna il 2 novembre 1755, penultima dei sedici figli di Maria Teresa d'Austria e di Francesco Stefano di Lorena, imperatore del Sacro Romano Impero. Battezzata Maria Antonia Giuseppa Giovanna, in famiglia e a corte sarebbe stata chiamata Antoine. Sarebbero stati i francesi, in seguito, a chiamarla Marie-Antoinette. All'età di due anni contrasse il vaiolo in forma lieve, ma riuscì a sopravvivere e a non rimanerne deturpata. Maria Antonia crebbe in una corte dove l'etichetta e l'educazione, che venivano impartite agli arciduchi e alle arciduchesse, non soffocavano mai la loro spontaneità.Nonostante l'alto rango, dunque, l'infanzia di Maria Antonietta fu relativamente felice e distesa. La contessa Brandeiss, sua istitutrice, la viziò, concedendole ogni minima cosa, ma soprattutto quell'amore materno che sua madre, l'imperatrice, sempre impegnata negli affari di Stato, non aveva il tempo di darle. La contessa le inculcò semplicemente l'educazione di stampo religioso e morale richiesta per ogni arciduchessa e, per compiacere la bambina, ridusse anche le ore di studio sui libri, tanto che, a dodici anni, Maria Antonia non sapeva scrivere e nemmeno parlare correttamente né il francese né il tedesco. L'unica lingua in cui dialogava elegantemente era l'italiano, grazie al suo maestro di riguardo Pietro Metastasio. Suo maestro di musica fu il compositore Christoph Willibald Gluck, e Philippe Joseph Hinner le insegnò a suonare molto bene l'arpa, ma l'arte in cui la bambina eccelleva era la danza. Maria Antonia muoveva, infatti, il suo corpo con molta grazia e raffinatezza ed ebbe tra i suoi maestri il celebre danzatore, coreografo e riformatore del balletto Jean-Georges Noverre.Il 18 agosto 1765, a Innsbruck, durante i festeggiamenti per le nozze dell'arciduca Pietro Leopoldo, morì l'imperatore, stroncato da un colpo apoplettico. Venne pianto amaramente dai figli, i quali lo amavano teneramente, ma soprattutto dalla moglie, che prese il lutto a vita. Maria Teresa, posto come coreggente il figlio maggiore Giuseppe, cominciò a incutere sempre più timore ai figli minori, verso i quali, a causa dell'eccessivo lavoro, non aveva mai prestato grande attenzione. Adesso dava loro l'impressione di essere sempre scontenta del loro comportamento.Nel 1767 i piani matrimoniali progettati dall'imperatrice per ampliare o costruire nuove alleanze vennero quasi completamente distrutti da un'epidemia di vaiolo, che colpì anche la famiglia imperiale (Maria Antonia ne era immune). Per compensare alle gravi perdite, fece sposare Maria Carolina con Ferdinando IV di Napoli, e Maria Amalia con Ferdinando I di Parma. Il matrimonio di Maria Carolina rattristò molto Maria Antonia, poiché le due sorelle erano legate da un profondo affetto, che sarebbe poi durato negli anni, nonostante la lontananza.
Anche Maria Antonia, come pedina politica, venne utilizzata dalla madre per cementare la neo alleanza con la Francia, la secolare acerrima nemica dell'Austria, contro il re Federico II di Prussia, allora il più grande avversario di Maria Teresa e alleato con l'Inghilterra. Dopo lunghe trattative, si giunse al fidanzamento dell'arciduchessa con Luigi Augusto, delfino di Francia. A contrattare il matrimonio furono il duca di Choiseul per la Francia e il principe di Starhemberg per l'Austria.Nel novembre del 1768 l'abate de Vermond partì per Vienna, come precettore di Maria Antonia. L'arciduchessa, seppur dotata di un fisico incantevole, come dimostrato dal pastello di Ducreaux inviato a Parigi nel 1769 – i cui piccoli difetti vennero rapidamente modificati – e di una spiccata intelligenza, mancava però delle conoscenze necessarie a una futura regina, senza contare che era indolente e capricciosa. L'abate non si lasciò scoraggiare e impose alla giovane allieva un programma didattico ideato appositamente per lei, dove sostituì lo studio sui libri con lunghe conversazioni, che spaziavano dalla religione, alla storia e alla letteratura francese. Maria Antonia si rivelò più dotata di quanto avesse dimostrato inizialmente, e Vermond, ormai incantato dalla giovane arciduchessa, ottenne risultati molto buoni.Il 13 giugno 1769 venne dichiarato ufficialmente il fidanzamento di Maria Antonia. I dettagli per le nozze erano stati elaborati minuziosamente per tre anni e, alla fine, la dote dell'arciduchessa venne fissata per 200.000 corone e un valore medesimo in gioielli. Nei pochi mesi precedenti le nozze, Maria Teresa, colta da varie preoccupazioni sul destino della figlia e cercando di recuperare il loro rapporto, divise con Antonia la propria camera, durante le ultime notti prima della partenza dell'arciduchessa per la Francia. Il 19 aprile 1770 vennero celebrate le nozze per procura e, da quel momento, Maria Antonia venne chiamata ufficialmente Marie-Antoinette, dauphine de France (Maria Antonietta, delfina di Francia).
Il 21 aprile 1770, con uno sfarzoso seguito di cinquantasette carrozze, Maria Antonietta lasciò definitivamente Vienna. Sebbene il suo compito fosse quello di dimenticare le proprie origini austriache, per diventare nel corpo e nello spirito una vera francese, come ci si aspettava da ogni regina consorte di Francia, la giovane delfina seguì invece le indicazioni materne, che le ordinavano tutt'altro: «Rimanete una buona tedesca!» le disse la madre al momento dell'addio. L'imperatrice avrebbe continuato a intimidire Maria Antonietta con le lettere mensili che spediva a Versailles, nelle quali le ricordava la fedeltà che doveva all'Austria, in quanto membro della dinastia degli Asburgo.
Dopo due settimane di viaggio, continuamente elogiata a ogni tappa, la delfina giunse a Shüttern, sulla sponda del Reno opposta a Strasburgo. In un padiglione in legno, costruito appositamente per l'occasione, su una piccola isola sul Reno, si svolse la cerimonia della remise, durante la quale Maria Antonietta abbandonò gli abiti austriaci per indossare vesti francesi. La delfina si accomiatò definitivamente dal seguito austriaco e venne accolta da quello francese, capeggiato dalla contessa de Noailles, da poco nominata "Gran Maestra della Casa della delfina".
Il corteo riprese la marcia verso Compiègne, dove la delfina era attesa dalla corte francese, fra cui il re Luigi XV, il delfino e il duca di Choiseul, che andò incontro alla sposa. Quando Maria Antonietta scese dalla carrozza, fu accolta e scortata dal duca di Choiseul, al quale rivolse queste parole: «Non mi scorderò mai che voi siete responsabile della mia felicità!». I due sposi si incontravano per la prima volta. Il delfino era diverso da come era stato descritto alla delfina: era goffo, sgraziato e già piuttosto pingue per la sua età. Nei dipinti inviati in Austria era stato abbellito.Le nozze vennero celebrate in forma solenne a Versailles, il 16 maggio. Anche il popolo venne invitato a festeggiare la gioia della famiglia reale. Dopo cena avvenne la cerimonia del coucher a cui, per etichetta, doveva assistere l'intera corte. La coppia entrò nel letto e l'arcivescovo benedisse il talamo. Alla fine della cerimonia la coppia venne lasciata sola, ma il matrimonio non venne consumato.
Maria Antonietta non era vista di buon occhio dalla maggior parte della corte francese, che era stata cresciuta nell'odio verso l'Austria. Mesdames Tantes, le zie paterne di Luigi Augusto, a cui la delfina si era legata su consiglio della madre, furono le prime a chiamarla, alle sue spalle, "l'Austriaca". Anche il delfino era stato cresciuto nell'odio verso l'Austria e il suo precettore, il duca de La Vauguyon, alimentava e indirizzava questo disprezzo soprattutto verso le persone che circondavano Maria Antonietta: il ministro Choiseul, l'abate Vermond, la contessa de Noailles e l'ambasciatore austriaco Mercy-Argenteau.Quando il ministro venne destituito, il 24 dicembre 1770, Mesdames e il delfino esultarono, mentre Maria Antonietta comprese che Luigi Augusto l'aveva sposata soltanto per obbligo dinastico e l'alleanza franco-austriaca, che l'imperatrice sosteneva strenuamente, non era ben vista da tutti a Versailles. Probabilmente fu anche a causa dei suoi pregiudizi che Luigi Augusto non aveva ancora sfiorato la delfina, seppur fossero passati molti mesi dal giorno delle nozze. Infatti, egli provava una sorta di incomprensibile avversione nei confronti della sposa, mentre, da un punto di vista fisico, non sembravano esserci problemi di sorta. Secondo un rapporto del primo chirurgo di Luigi XV, il delfino non soffriva di alcuna malformazione né di vera e propria impotenza, ma era inibito da quello che oggi definiremmo un blocco psicologico, dovuto all'educazione bigotta.La corte di Versailles si chiedeva quando il matrimonio sarebbe stato consumato. Maria Teresa, cercando di controllare il comportamento della delfina da Vienna, incaricò Mercy di tenerla informata costantemente e in maniera dettagliata in merito alla consumazione delle nozze e al ciclo mestruale della figlia, mentre Maria Antonietta, ignara del fatto che sia l'ambasciatore sia Vermond fossero a servizio dell'imperatrice, confidava loro gli argomenti che tentava di nascondere alla madre.I mesi passarono e la situazione non cambiò. L'imperatrice cominciò a criticare costantemente la figlia, perché era incapace di suscitare passione nel marito, che raramente dormiva con lei, e di promuovere gli interessi della Casa d'Austria. Tempo dopo si spinse sino a insultare direttamente Maria Antonietta, definendola priva di bellezza e di talento, e dicendole che quindi era un fallimento, soprattutto dopo i matrimoni del conte di Provenza con Maria Giuseppina di Savoia, e del conte d'Artois con Maria Teresa di Savoia. Tuttavia, con il passare del tempo, e seguendo i consigli della madre, la delfina riuscì a conquistare la simpatia, se non proprio l'amore, del delfino, che confidò alle zie che trovava sua moglie «molto affascinante».Nel frattempo, Mesdames spinsero gli eredi al trono a un'aperta ostilità nei confronti di Madame Du Barry, l'amante del re, artefice della destituzione di Choiseul. Sebbene il disprezzo per la favorita unisse i due giovani sposi, la loro tacita condanna alla vita privata di Luigi XV li estraniava fortemente da lui. Maria Antonietta decise così di non rivolgere la parola alla favorita, seppure la madre le ordinasse di farlo tramite Mercy. Per la prima volta, nonostante il timore che la madre le incuteva, la delfina contravvenne ai suoi ordini.
Il comportamento della figlia fece infuriare Maria Teresa, che infine mandò un energico rimprovero alla delfina, che ne rimase molto scossa. Mercy aggiunse che il suo comportamento stava mettendo in crisi l'alleanza franco-austriaca. Infine, dopo sette mesi, Maria Antonietta capitolò. Il 1º gennaio 1772 rivolse a Madame Du Barry queste parole: «C'è molta gente oggi a Versailles». La situazione si risolse, ma per la delfina quella fu un'umiliazione. «Le ho parlato una volta, ma sono decisissima a non farne altro e quella donna non udrà più il suono della mia voce» disse al marito. Né Mercy né Maria Teresa si sarebbero mai resi conto delle conseguenze che quel comportamento forzato ebbe sul carattere orgoglioso e sulla morale della giovane Maria Antonietta.L'8 giugno 1773 una folla entusiasta salutava l'ingresso ufficiale degli eredi al trono di Francia a Parigi. La festa raggiunse l'apogeo quando il delfino e la delfina si mostrarono, in serata, sul balcone delle Tuileries. Il 22 luglio 1773 il delfino presentò a Luigi XV "sua moglie", affermando che quella notte era finalmente riuscito a consumare il matrimonio. Il re abbracciò con gioia i due nipoti. In realtà, dopo vari maldestri amplessi sessuali, il delfino era riuscito solamente a deflorare la moglie, senza riuscire a completare l'atto sessuale.Nella primavera del 1774 Maria Antonietta dette con piacere la sua protezione a Gluck, il suo vecchio insegnante di musica, venuto in Francia per portare in scena un'opera da lui composta, l'Ifigenia in Aulide. Il 19 aprile vi fu la prima, alla quale la delfina aveva condotto l'intera famiglia reale: fu un successo. Alcuni giorni dopo la rappresentazione all'Opéra, Luigi XV si sentì male dopo una partita di caccia: si era ammalato di vaiolo. Nel giro di pochi giorni morì, lasciando il regno nelle mani del delfino Luigi Augusto. A soli diciotto anni, il 10 maggio 1774, Maria Antonietta divenne regina di Francia. Saputa la notizia, Maria Teresa scrisse, in tono materno, all'ambasciatore Mercy: «Il destino di mia figlia non può essere che assolutamente grande o molto disgraziato. Ritengo che i suoi bei giorni siano finiti!».
In poco tempo, a causa del suo comportamento infantile e della sua mancanza di rispetto nei confronti delle persone più anziane e di rango elevato, Maria Antonietta s'inimicò l'antica nobiltà di corte. Una simile condotta non sarebbe stata tollerata nemmeno da una regina francese e ancor meno se proveniva da un'altezzosa arciduchessa austriaca. La popolarità della regina stava cominciando lentamente a declinare. Uscirono vari libelli scandalistici, soprattutto pornografici, contro di lei, tanto che ormai alcuni la definirono Madame Scandale.Maria Antonietta era anche accusata di voler influenzare la politica del marito, ma i ministri scelti da Luigi XVI, Maurepas e Vergennes, erano decisamente anti-austriaci e ben intenzionati a non permettere intromissioni della regina e della Casa d'Austria nella politica francese. All'interno della sua vita privata, Maria Antonietta era insoddisfatta. Il suo matrimonio, con gran dispiacere dell'imperatrice, non era ancora stato consumato e sfumava lontana la nascita di un erede al trono. Sotto una facciata di frivolezza e allegria, la regina celava la malinconia di una donna frustrata e insoddisfatta. In questo periodo sentì la necessità di immergersi ulteriormente in costosi diversivi, quali i carissimi e sfarzosi abiti della modista Rose Bertin, le colossali acconciature di Léonard, spettacoli teatrali a corte e il gioco d'azzardo.Nella primavera del 1775, il programma economico del ministro delle finanze Jacques Turgot, che era stato frainteso e aspramente criticato, provocò gravi agitazioni. In quasi tutta la Francia scoppiò una sommossa, che venne chiamata "guerra delle farine". Sarebbe stata questa l'occasione in cui a Maria Antonietta venne attribuita, falsamente, la frase: «Se non hanno pane, che mangino brioches!». L'11 giugno ebbe luogo l'incoronazione di Luigi XVI. Maria Antonietta, che aveva scelto di non essere incoronata, mostrò molta commozione e la giornata fu un grande successo.
Nell'estate dello stesso anno Maria Antonietta conobbe Gabrielle de Polignac, la quale, divenuta la sua migliore amica, fece entrare la regina nell'entourage della famiglia Polignac, che avrebbe dominato la corte per anni. Il 6 agosto 1775 sua cognata, la contessa d'Artois, diede alla luce un bambino, il duca d'Angoulême, che divenne erede presuntivo al trono dopo il re, il conte di Provenza e il proprio padre. Le popolane presenti a corte quel giorno insultarono Maria Antonietta, che, raggiunti i propri appartamenti privati, scoppiò in lacrime. Ciò determinò lo scaturire di una pletora di pamphlet, nei quali erano messe in evidenza l'impotenza del re e la ricerca di piaceri sessuali da parte della regina, sia con uomini sia con donne. Tra gli amanti attribuiti presenziavano i suoi amici più stretti: la principessa de Lamballe e il cognato, il conte d'Artois.Ad agosto, il re donò a Maria Antonietta il Petit Trianon, una dépendance costruita anni prima per Madame de Pompadour, che la regina fece ristrutturare secondo il suo personale gusto neoclassico, in cui prevalevano la semplicità e l'eleganza. Poco dopo la Francia andò incontro a una grave crisi finanziaria. Ai debiti contratti durante la Guerra dei sette anni si sommarono le spese dovute alla partecipazione alla Guerra d'indipendenza americana. Nel 1776 Turgot fu licenziato e, al suo posto, venne nominato ministro delle finanze il banchiere ginevrino Jacques Necker, che cercò invano di tagliare le eccessive spese della corte.
Il 18 aprile 1777 giunse a Parigi l'imperatore Giuseppe II, venuto in Francia per capire perché il matrimonio fra la sorella minore e il cognato non fosse stato ancora consumato. Maria Antonietta cominciò subito a confidare al fratello la sua penosa situazione coniugale. È stato comunemente creduto che Luigi XVI soffrisse di fimosi e necessitasse di un intervento chirurgico per compiere l'atto sessuale. Tuttavia, dopo aver parlato con il re, Giuseppe arrivò alla conclusione che egli avesse delle erezioni soddisfacenti, ma che, una volta inserito il membro, non restasse abbastanza a lungo da eiaculare, compiendo l'atto sessuale soltanto per dovere e non per piacere. Giuseppe concluse che anche la sorella non aveva alcun appetito sessuale, né tanto meno intraprendenza, situazione assai diversa da quella descritta nei libelli. Riteneva che il re e la regina di Francia fossero «due perfetti pasticcioni».Dopo aver chiarito la questione con il re, Giuseppe cominciò a criticare la sorella sulle frivolezze, gli sprechi e le amicizie. Nonostante tutto, Giuseppe scrisse al fratello Pietro Leopoldo riguardo alla sorella: «È ancora molto infantile ed essenzialmente pura e virtuosa». Quando il fratello se ne andò, le lasciò varie raccomandazioni scritte, intenzionalmente esagerate, con lo scopo di far spaventare la sorella e farle adottare uno stile di vita più serio. La regina, angustiata dalla lettera, comprese i suoi errori e promise al fratello di correggere il suo comportamento. Grazie ai consigli dell'imperatore Giuseppe, Maria Antonietta si riavvicinò al re e, il 18 agosto 1777, il matrimonio fu ufficialmente consumato.
Nei primi mesi del 1778 scoppiò la guerra di successione bavarese. La regina, subendo numerosi ricatti psicologici da parte della madre e abilmente manipolata dall'ambasciatore Mercy, si adoperò a favorire gli interessi austriaci presso il marito, ma ciò suscitò l'antagonismo dei ministri del re e la sfiducia da parte dei sudditi. Da quel momento tutti cominciarono a chiamarla "l'Austriaca".Nella primavera di quell'anno, seguendo i consigli di Mercy, la regina riprese la vita coniugale con il marito e ne rimase incinta. La situazione politica non cambiò. Seppure dall'Austria i suoi parenti l'accusassero di essere inutile per gli interessi dell'alleanza, la sovrana, nel periodo di gravidanza, pensò solo al benessere del figlio che aveva in grembo. Il 19 dicembre 1778 avvenne il parto della sovrana, a cui, secondo le regole dell'etichetta, presenziò la corte. A causa di alcune complicazioni post-partum, Maria Antonietta perse i sensi e venne salassata a freddo. Venne informata solo più tardi che aveva dato alla luce una bambina, subito battezzata Maria Teresa Carlotta.
In quegli anni finirono i lavori di restauro al Petit Trianon e ai giardini adiacenti. La sovrana, nemica di ogni costrizione, ribadiva la propria indipendenza e, nella convinzione che pure le regine potessero avere una vita privata, viveva al Petit Trianon come ella stessa desiderava, senza la soffocante etichetta di Versailles, causando scandalo nei cortigiani. Nello stesso periodo l'amicizia con la contessa de Polignac si fece più forte, tanto che a corte si cominciò a parlare di un presunto rapporto lesbico fra le due donne. Ma la cosa che faceva infuriare molte persone riguardava soprattutto i privilegi e le alte cariche che la sovrana elargiva alla favorita e alla sua cricca, in un periodo in cui si cominciava a parlare seriamente di riduzione delle spese. Gli esiti più estremi del favoritismo di Maria Antonietta nei confronti della sua amica e della sua famiglia furono raggiunti nell'ottobre del 1780, quando il conte de Polignac ricevette il prestigioso titolo di duca e la moglie il privilegio di un tabouret, uno sgabello pieghevole, che dava il permesso di sedersi in presenza dei sovrani.
A Vienna l'imperatrice era sempre più angosciata nel pensare che la figlia fosse manipolata da una cerchia di "presunti amici", che l'allontanavano dalla vita di corte. Cercò di mettere in guardia la figlia con dolcezza, senza adottare nessun tono autoritario, spiegandole che comprendeva le noie delle funzioni di Stato, ma i disagi che derivavano quando non venivano adempiute erano molto peggiori dei piccoli inconvenienti che si avevano nel presentarsi in pubblico. La regina, però, minimizzò l'influenza che i suoi amici avevano su di lei. Il 29 novembre 1780 l'imperatrice Maria Teresa morì. Quando Maria Antonietta ne venne informata, svenne dal dolore. Grata al marito per esserle rimasto vicino in quegli attimi dolorosi, gli si riavvicinò e, già a febbraio, si parlò di un'altra gravidanza.
Nel maggio del 1781 Necker dette le dimissioni su esortazione di Maurepas, che sarebbe poi morto nel novembre successivo. Nel luglio dello stesso anno Giuseppe II tornò a far visita alla sorella e fu durante questo soggiorno che sorsero le prime accuse, secondo cui la regina avrebbe passato ingenti somme di denaro, proveniente dalla tesoreria regale, al fratello. Ma non c'era niente di vero.Il 22 ottobre 1781, con gioia del re e della nazione, la regina partorì il tanto sospirato erede al trono: Luigi Giuseppe. Dopo aver dato l'erede allo Stato, Maria Antonietta si poteva considerare legittimamente la regina di Francia. Anche se la felicità per la nascita dell'erede si era sparsa in tutta la Francia, nello stesso periodo venne pubblicata una nuova ondata di libelli satirici, che mettevano in discussione la paternità del bambino. La reputazione della regina, già minata dalle dicerie suscitate sui suoi modi disinvolti, ne uscì ancora più danneggiata.
Alla fine dell'estate del 1782 scoppiò lo scandalo della bancarotta dei Guéménée: la governante dei Fils de France, la principessa di Guéménée, presentò così le dimissioni. L'incarico passò nelle mani di Gabrielle de Polignac, la più intima amica della regina. Ciò non fece che aumentare le maldicenze sulle due donne e i dissensi contro la sovrana. Nel frattempo, tra il 1782 e il 1783, nei pressi del Petit Trianon, la regina fece cominciare la costruzione di un piccolo villaggio di dodici casette (nove delle quali sono ancora in piedi), sulla base di un quadro del pittore Hubert Robert e del progetto di Richard Mique: tutto ciò venne chiamato Le Hameau. Questa ricerca di una vita semplice, ispirata al mito dell'Arcadia virgiliana e teocritea, fu giudicata scandalosa e poco consona a una regina.
In questo periodo Giuseppe II chiese alla sorella di convincere il marito a intervenire, in appoggio all'Austria e alla Russia, per una spartizione dell'Impero ottomano. Anche in questa occasione Maria Antonietta si schierò dalla parte dell'Austria, cercando di favorirne gli interessi, e si riavvicinò a Luigi XVI, rimanendo incinta, ma pure questa volta senza risultati utili per gli Asburgo. Il 1º novembre 1783 la regina, ormai molto avanti nella gravidanza, ebbe un aborto spontaneo, che guastò la sua salute per diversi mesi. Durante questa fase depressiva, dovuta all'aborto, la regina si abbandonò al dominio dei Polignac, che riuscirono a far nominare Controllore generale delle finanze Charles Alexandre de Calonne, la cui politica avrebbe portato la Francia alla completa insolvenza. Maria Antonietta non lo stimava apertamente e, negli anni a seguire, Calonne sarebbe stato uno dei suoi maggiori nemici.
Nel 1784 il re vietò la messa in scena de  Le nozze di Figaro di Beaumarchais, poiché conteneva espliciti contenuti che andavano contro gli interessi della classe aristocratica. La regina e la sua cerchia fecero numerose rimostranze al re, che alla fine tolse il divieto di rappresentazione. Lo spettacolo ebbe un grande successo e fu rappresentato anche di fronte alla regina e al re Gustavo III di Svezia, giunto in incognito a Parigi. Quest'ultimo avvertì Maria Antonietta sui contenuti pericolosi della pièce, e la sovrana accusò il suo entourage di averla indotta a far cambiare idea al re. Erano i primi segni di frattura tra la regina e i Polignac. Poco dopo la partenza del re di Svezia, Maria Antonietta si accorse di essere nuovamente incinta.
Nello stesso periodo Giuseppe II, che aveva fatto scoppiare la cosiddetta "guerra della marmitta" contro gli olandesi, interpellò la sorella per far intervenire Luigi XVI in suo favore, ma il re rifiutò. Maria Antonietta, in una lettera, spiegò al fratello che non aveva alcuna influenza sul re riguardo alla politica. Alla fine Luigi XVI intervenne lo stesso e si impegnò a pagare agli olandesi una certa quantità di denaro a nome dell'Austria. Questa azione venne attribuita all'influsso della regina. La dedizione di Maria Antonietta alla Casa d'Austria scandalizzò molte persone a corte, facendo crescere la sua impopolarità, continuamente alimentata da libelli diffamatori, tra cui quelli del drammaturgo Mayeur de Saint-Paul, e maldicenze sui suoi comportamenti frivoli e leggeri. La regina era ormai invisa sia al popolo sia alla maggior parte della corte.
Mentre la gravidanza continuava, Maria Antonietta riuscì a convincere il re ad acquistare dal duca di Chartres il castello di Saint-Cloud, spendendo una cifra esorbitante, cosa che le valse l'aumento dell'impopolarità. Inoltre, il palazzo non fu acquistato come bene pubblico dello Stato, ma come proprietà privata della regina di Francia: la cosa era inconsueta e fece clamore. Il 27 marzo 1785, nacque il terzo figlio di Maria Antonietta, che venne chiamato Luigi Carlo.
Nel 1785 la regina, che aveva cominciato a cimentarsi come attrice nel teatro del Petit Trianon, decise di mettere in scena la famosa commedia Il barbiere di Siviglia di Beaumarchais. Il 12 luglio, mentre era impegnata nelle prove, Boehmer, il gioielliere di corte, le mandò un biglietto, in cui la ringraziava per aver comprato una collana e le ricordava l'approssimarsi della prima rata del pagamento. Maria Antonietta, che non comprese quel biglietto, pensò che fosse inutile conservarlo e lo bruciò.
La verità sulla questione venne alla luce poco dopo. Boehmer era convinto di aver venduto alla regina una collana di diamanti, con in veste di garante il cardinale di Rohan, uomo particolarmente inviso a Maria Antonietta e a cui la regina non rivolgeva la parola da più di un decennio. Il 15 agosto 1785, poco prima che si svolgesse la messa per l'Assunzione, Rohan fu privatamente interrogato sulla vicenda di fronte al re e alla regina, poi fu arrestato davanti ai cortigiani nella Galleria degli Specchi. Prima di essere preso in custodia, Rohan riuscì a far distruggere dai suoi servitori tutte le carte compromettenti, e solo pochi documenti rimasero intatti. Alcuni giorni dopo venne rinchiuso alla Bastiglia. Dalle indagini fatte svolgere dalla corona risultò che il cardinale, cercando di ottenere i favori di Maria Antonietta, era stato ingannato dalla contessa Jeanne Valois de La Motte, che fu arrestata e condotta alla Bastiglia. Da tempo la contessa era riuscita a convincere Rohan di essere un'amica intima della regina, grazie a una lunga corrispondenza fasulla e a un incontro, avvenuto di notte nei giardini di Versailles, con una prostituta travestita da Maria Antonietta. La contessa de La Motte, venuta a sapere del gioiello di Boehmer, era riuscita a far comprare al cardinale la collana e a farla finire nelle proprie mani. Il monile, smontato in più pezzi, fu venduto a Londra dal marito della contessa.
Il 25 agosto Maria Antonietta volle che tutta la faccenda fosse giudicata pubblicamente, per dimostrare all'opinione pubblica di essere innocente. Il processo durò a lungo, sino al 31 maggio 1786. Rohan, pur essendo colpevole di lesa maestà, venne assolto, e tutte le accuse riportate contro di lui vennero dichiarate non sussistenti. Il parlamento di Parigi mostrò che osava sfidare l'autorità reale. La contessa de La Motte, invece, fu condannata a essere marchiata pubblicamente come ladra e a essere rinchiusa a vita nel carcere della Salpêtrière. L'assoluzione di Rohan non fu gradita dalla corte di Versailles e il re esiliò il cardinale. Maria Antonietta, profondamente scossa, si rese conto di quale immagine avesse di lei l'opinione pubblica: una perfida donna, dilapidatrice delle casse dello Stato, che manipolava il sovrano per gli interessi dell'imperatore austriaco e lo tradiva come marito per soddisfare i suoi istinti lussuriosi.Nel frattempo la regina diede un taglio ad alcune delle sue spese e adottò un abbigliamento più sobrio e consono a una sovrana. Durante il periodo del processo, Maria Antonietta era rimasta incinta per la quarta volta e, il 9 luglio 1786, partorì prematuramente una bambina, che fu battezzata Sofia Elena Beatrice. Fuori da palazzo, intanto, era il soggetto di numerosi libelli pornografici e satirici, scaturiti dopo l'affare della collana.
La grave crisi finanziaria, iniziatasi nel 1783, si aggravò a tal punto che il re, in accordo col ministro Calonne, decise di richiamare l'Assemblea dei notabili, dopo una pausa di centosessant'anni, nel tentativo di attuare alcune riforme necessarie per alleviare la situazione del paese. Maria Antonietta non fu presente alle riunioni dell'Assemblea e fu accusata di volerne vanificare i propositi. Con o senza la regina, l'Assemblea dei notabili si dimostrò fallimentare e Luigi XVI licenziò Calonne. Maria Antonietta continuò a non intromettersi nella politica interna: accettò passivamente che il re non prendesse in considerazione il candidato filo-austriaco alla carica di Ministro degli Affari Esteri e disse all'ambasciatore Mercy che «non era giusto che la corte viennese nominasse ministri alla corte di Versailles».Il re, però, cadde in uno stato di profonda depressione e Maria Antonietta, che non aveva mai aspirato al potere, si ritrovò a entrare negli affari di Stato, abbandonando i suoi interessi frivoli. La politica di Maria Antonietta si dimostrò anti-austriaca: il suo primario interesse era la stabilità della Francia per il bene dei suoi figli, i Fils de France. In maggio, per sostituire Calonne come Ministro delle Finanze, fu nominato dal re l'arcivescovo Loménie de Brienne, alleato politico della regina, che le consigliò di fare enormi tagli alle sue spese e a quelle dei suoi amici. Gli ingenti tagli che la regina attuò non migliorarono la sua popolarità e le alienarono le sue amicizie; il popolo, invece, cominciò a paragonarla a Fredegonda e Isabella di Baviera, le più terribili e odiate regine di Francia.Brienne non riuscì a ottenere risultati migliori del suo predecessore e, il 25 maggio, l'Assemblea dei notabili fu sciolta. Maria Antonietta, ritenuta responsabile, cercò inutilmente di reagire con la sua propaganda, facendosi raffigurare da Madame Vigée Le Brun insieme ai suoi figli, nell'immaginario di madre della Francia. Nello stesso periodo, Jeanne de La Motte riuscì a scappare di prigione e fuggì a Londra, dove, sotto la protezione di Calonne, pubblicò le sue memorie contro la regina.La politica del re, che esiliò il Parlamento di Parigi l'11 novembre, aumentò il favore di cui godeva suo cugino, il duca d'Orléans. Dal Palais-Royal, la sua residenza a Parigi, partiva un'intensa campagna diffamatoria contro la corona e, in particolar modo, contro la regina, per la quale il duca provava un astio particolare. I problemi a cui il re e la regina furono sottoposti intaccarono la loro salute: Luigi XVI fu colpito da un grave attacco di erisipela, mentre la sovrana soffrì di disturbi non ben precisati e ingrassò. Dopo lo scoppio di numerose sommosse, il re, l'8 luglio e l'8 agosto, annunciò la sua intenzione di chiamare a raccolta gli Stati generali, tradizionale legislatura eletta del paese, non convocata dal 1614.
La regina non fu direttamente coinvolta nell'esilio del Parlamento, negli editti di maggio e nella chiamata degli Stati Generali. La sua principale preoccupazione, verso la fine del 1787 e l'inizio del 1788, fu la cagionevole salute del delfino, ammalato di una tubercolosi consuntiva, che gli aveva provocato un curvamento della colonna vertebrale. Tuttavia, fu lei l'artefice del richiamo di Jacques Necker, come ministro delle finanze, il 26 agosto: una mossa popolare, benché ella sapesse che la nomina dello svizzero si sarebbe rivoltata contro di lei, se Necker non fosse riuscito a riformare le finanze del paese. La sua previsione si avverò quando il prezzo del pane cominciò a salire a causa del rigido inverno, uno dei più freddi della storia, intercorso tra il 1788 e il 1789, e dopo il cattivo raccolto dell'estate precedente. Scoppiarono varie rivolte in tutta la Francia: le panetterie vennero saccheggiate e le truppe, mandate a sedarle, spararono avventatamente sulla folla.Il 4 maggio 1789 ebbe luogo la parata d'apertura degli Stati Generali. Maria Antonietta venne pubblicamente presa di mira: al suo passaggio fu gridata la frase «Viva il duca d'Orleans!». Il giorno seguente, quando si riunirono i tre Stati a Versailles, la regina fu accolta in sala dal silenzio. Gli sviluppi che si verificarono in quei giorni non coinvolsero i sovrani, unicamente occupati a pensare al loro figlio, ormai morente. La sera del 4 giugno, a Meudon, il delfino Luigi Giuseppe si spense, a nemmeno otto anni di vita, davanti alla madre, che era rimasta al suo capezzale fino all'ultimo istante. I sovrani vegliarono tutta la notte il figlio morto, ma, a causa delle regole dell'etichetta, fu negato loro il diritto di presenziare al funerale del delfino a Saint-Denis. La sua morte, che sarebbe stata normalmente pianta a livello nazionale, fu praticamente ignorata dal popolo francese, che invece pensava alle successive riunioni degli Stati Generali, con la speranza di un miglioramento sociale. «Mio figlio è morto e pare che non importi a nessuno!» esclamò la sovrana. Quando il Terzo stato si dichiarò Assemblea nazionale autocostituita nella sala della pallacorda, e fu sparsa la voce che la regina avrebbe voluto fare il bagno nel loro sangue, Maria Antonietta era in realtà in fase depressiva, a causa del lutto per il figlio.
La situazione cominciò a evolvere in maniera violenta nei mesi di giugno e luglio, quando l'Assemblea nazionale chiese sempre maggiori diritti a Luigi XVI, che cercò invece di limitare e sopprimere il potere del Terzo Stato. La sovrana e i fratelli minori del re chiedevano l'immediato scioglimento degli Stati Generali, preferibilmente con l'arresto dei militanti più in vista del Terzo Stato. Maria Antonietta, che non comprendeva le aspirazioni del popolo, era convinta che le rivolte fossero istigate da terzi, che sobillavano i sudditi a combattere la corona. Nella sua idea indiscutibile di monarchia assoluta non c'era posto per deputati eletti che esercitassero il potere legislativo. L'11 luglio Necker fu licenziato. Quando la notizia fu divulgata, scoppiarono a Parigi dei tumulti, culminati tre giorni dopo nella presa della Bastiglia del 14 luglio 1789.
Nelle settimane che seguirono molti dei maggiori conservatori monarchici, tra i quali il conte d'Artois e la duchessa de Polignac, fuggirono dalla Francia per timore di essere assassinati. Maria Antonietta, pur angosciata dal sapere la sua vita in pericolo, decise di rimanere per aiutare il marito a ristabilire la tranquillità, benché il potere del re fosse stato progressivamente limitato dall'Assemblea costituente, che, ora a capo di Parigi, arruolava uomini per la guardia nazionale.Nel clima della Grande Paura, che sconvolse le campagne tra luglio e agosto, la figura di Maria Antonietta personificava gli orrori di una sanguinosa controrivoluzione. Il 1º ottobre, al palazzo di Versailles, fu data una cena in onore dei reggimenti di Fiandra, ma a Parigi trapelò la notizia che si fosse svolta un'orgia anti-rivoluzionaria. Il 5 ottobre 1789 una folla armata, per lo più composta di donne, marciò su Versailles per chiedere pane al re e presentargli una petizione, con la speranza che la situazione si risolvesse. La mattina del 6 ottobre gli appartamenti reali furono invasi, la regina fu insultata e ci furono dei morti tra la folla e le guardie del corpo. La famiglia reale, allora, fu costretta a trasferirsi a Parigi, nel palazzo delle Tuileries, sotto la vigilanza della guardia nazionale.
Maria Antonietta scrisse ai suoi amici che non aveva intenzione alcuna di impegnare ulteriormente se stessa nella politica francese, perché, avesse o meno partecipato, tutto sarebbe stato inevitabilmente attribuito a lei, che temeva le ripercussioni di un ulteriore coinvolgimento. Nonostante la situazione, Maria Antonietta continuò ad adempiere alle funzioni rappresentative, alle elemosine e alle cerimonie religiose.
La maggior parte del suo tempo, tuttavia, fu dedicato ancora una volta ai suoi figli. Alle Tuileries, la famiglia reale era praticamente agli arresti domiciliari e riceveva spesso insulti, provenienti dall'esterno. La regina si confinò nel palazzo: raramente si mostrava in pubblico e vestiva con semplicità. La sua riservatezza venne però interpretata negativamente e venne considerata fredda e distante.Nel febbraio del 1790 Luigi XVI era stato costretto ad approvare la Costituzione. In quel periodo cominciarono i contatti tra i sovrani e il conte de Mirabeau, un nobile simpatizzante della rivoluzione, che decise di aiutare la monarchia, indirizzandola verso un modello costituzionale. Sebbene Maria Antonietta disapprovasse la condotta morale di quell'uomo, accettò di farsi aiutare; Mirabeau, invece, l'ammirava per la sua "virile" determinazione, tanto da giungere a dire: «Il re ha un solo uomo con sé: sua moglie!».In cambio di denaro il deputato avrebbe mandato numerose annotazioni ai sovrani per chiarire la situazione politica, secondo il suo punto di vista. Mirabeau riuscì a far apporre nella carta costituzionale significativi miglioramenti per la situazione del re e i sovrani ne furono contenti. Nello stesso tempo, all'esterno, i sovrani erano visti dagli emigrati come dei traditori della causa monarchica; all'interno, invece, i parigini si abituarono a vedere il re come un traditore della nazione, meritevole di essere punito con la morte. Tutte queste fonti di continue e quotidiane preoccupazioni (ogni giorno si mormorava di un attentato alla regina o si ventilava una sua chiusura in monastero), fecero invecchiare prematuramente la giovane regina, appena trentacinquenne. Il continuo timore della morte, per sé e per la propria famiglia, la stavano segnando profondamente. Il 2 aprile 1791 Mirabeau morì.
Il 21 giugno 1791 la famiglia reale tentò la fuga verso i Paesi Bassi austriaci, ma a pochi chilometri dal confine, presso la cittadina di Varennes-en-Argonne, fu riconosciuta, arrestata e riportata a Parigi. Durante il viaggio, i reali furono attaccati e insultati. La fuga finì per demolire l'idea della sacralità della persona del re, già assai scossa. Si incominciò a pensare che un re, che aveva tradito il proprio paese cercando la fuga, non fosse più necessario neppure allo Stato.
Nel frattempo Maria Antonietta cominciò a barcamenarsi tra le forze conservatrici e quelle democratiche. Da una parte riprese i contatti con le corti straniere, da cui si aspettava sostegno, dall'altra avvicinò Antoine Barnave, un giovane moderato conosciuto durante il rientro da Varennes, perché aiutasse la monarchia a uscire dalla situazione in cui si trovava a causa della tentata fuga. La regina non si rese conto che il giovane non aveva assolutamente lo stesso ascendente che Mirabeau esercitava sull'Assemblea, la quale si trovava sempre più d'accordo con il popolo, infuriato contro i sovrani. Nonostante questo, Barnave scrisse varie missive alla coppia reale, cercando di convincerla ad abbandonare il movimento controrivoluzionario e ad accettare la costituzione, i cui principali articoli, per ammissione della stessa sovrana a Mercy, erano una «serie di irrealizzabili assurdità».Infine, il 14 settembre 1791, il re ratificava la prima costituzione francese. In seguito, spinto dall'Assemblea, Luigi XVI dichiarò guerra all'Austria, ma, nel giugno del 1792, oppose il suo potere di veto alla deportazione dei preti refrattari, ovvero gli ecclesiastici che non avevano giurato fedeltà alla costituzione, e alla formazione di un corpo di soldati provinciali da stanziare fuori Parigi. Il 20 giugno 1792 la folla in armi attaccò per la prima volta il palazzo delle Tuileries: i reali furono nuovamente offesi, ma rimasero composti di fronte a ogni minaccia.Gli avvenimenti del 20 giugno erano solo la prova generale di quello che sarebbe accaduto il 10 agosto. Quel giorno avvenne il più cruento assalto al palazzo, che sancì la definitiva caduta della monarchia francese. Nell'assalto alle Tuileries morirono tutte le guardie svizzere del re e molti nobili rimasti a difendere la famiglia reale, la quale aveva cercato rifugio presso l'Assemblea nazionale. Tre giorni dopo, per ordine della Comune, la famiglia reale venne trasferita dentro la Tour du Temple, un antico monastero dei Templari, allora adibito a carcere. I sovrani, i figli e la sorella minore del re furono dunque rinchiusi nella prigione, mentre a Madame Campan, prima cameriera della regina, e alla principessa de Lamballe non fu permesso di seguirli. Quest'ultima fu uccisa e fatta a pezzi durante i massacri di settembre: la sua testa fu portata in corteo sotto le finestre della regina, che svenne dall'orrore.Da lì a pochi mesi cominciò il processo al re, che ne decretò la definitiva condanna alla ghigliottina; alla fine, soprattutto durante la prigionia, Luigi XVI e la moglie arrivano a un profondo affetto, se non amore, l'uno per l'altra, tanto che la regina propose a Luigi di passare l'ultima notte insieme, prima della decapitazione del re. Luigi rifiutò, ma solo perché voleva passarla in preghiera, come era stato alla vigilia dell'incoronazione. L'esecuzione del re fu eseguita il 21 gennaio 1793, a Parigi, nell'attuale Place de la Concorde. Il giorno della decapitazione, dopo essere stato tenuto prigioniero nella Torre del Tempio, salutò la moglie e i figli e venne portato alla ghigliottina in carrozza, vestito di bianco e con in mano il libro dei Salmi. La condanna fu eseguita dal boia Charles-Henri Sanson. Morì come cittadino Luigi Capeto e le sue ultime parole furono:
Luigi-Carlo divenne automaticamente, per i monarchici e gli stati internazionali, il re de jure Luigi XVII di Francia. Dalla cella della sua prigione, Maria Antonietta udì i colpi di cannone annunciare la morte del marito e cadde colta da malore. Da allora cominciò a vestire sempre di nero in segno di vedovanza.
Dopo la morte del re, la vedova Capeto, come veniva adesso chiamata Maria Antonietta, visse per alcuni mesi in isolamento al Tempio, assieme alla figlia Maria Teresa, alla cognata Elisabetta e al delfino, che dopo la morte del padre era divenuto per i legittimisti Luigi XVII, re di Francia e di Navarra. In questo periodo un generale monarchico, il cavaliere de Jarjayes, riuscì a entrare nel Tempio e a proporre un piano di fuga alla regina, ma Maria Antonietta non voleva lasciare i suoi figli e rifiutò di scappare. Luigi Carlo fu separato dalla famiglia il 3 luglio, su ordine della Convenzione. Maria Antonietta si oppose strenuamente ai municipali e cedette solo quando minacciarono d'usare la violenza, come riportò in seguito la figlia. L'educazione di Luigi Carlo fu affidata ad Antoine Simon, un ciabattino analfabeta. Il compito dell'uomo fu quello di plagiare il bambino, in modo da metterlo contro la madre e utilizzarlo come arma al processo di Maria Antonietta. Il 6 ottobre Luigi Carlo firmò una dichiarazione in cui accusava la madre di averlo iniziato a pratiche masturbatorie e incestuose.Maria Antonietta fu trasferita nella prigione della Conciergerie il 2 agosto 1793. L'ex-regina, molto malata e sofferente a causa di gravi emorragie, trovava conforto nella lettura e nelle cure di Rosalie Lamorlière, la cameriera del carceriere, che si occupò di lei. Durante la prigionia alla Conciergerie fu organizzato un nuovo piano di fuga dal cavaliere di Rougeville, ma anche questo si rivelò fallimentare. Alla Convenzione si accumulavano petizioni che chiedevano l'esecuzione capitale dell'ex-regina e, il 5 ottobre, venne pronunciato un discorso contro di lei: venne detto che era «la vergogna dell'umanità e del suo sesso». In uno degli interrogatori preliminari venne fatta una chiara allusione al suo capo d'accusa: l'alto tradimento. Le venne chiesto se avesse insegnato lei "l'arte del dissimulare" al consorte, con la quale il re aveva ingannato il popolo di Francia. Maria Antonietta rispose: «Sì, il popolo è stato ingannato, è stato crudelmente ingannato, ma non da mio marito o da me». L'ex-regina continuava a credere nei precetti della monarchia assoluta, voluta da Dio, e, secondo questa logica, chiunque osasse ribellarsi a essa era da considerarsi un criminale da mettere a morte. La logica monarchica e quella della rivoluzione erano assolutamente inconciliabili.
Nonostante non avesse ancora trentotto anni, Maria Antonietta apparve in tribunale notevolmente invecchiata e irriconoscibile; evidenti erano: il fisico esile, capelli bianchi e viso emaciato. Il 14 ottobre, portata davanti al Tribunale rivoluzionario, venne paragonata alle malvagie regine dell'antichità e del Medioevo: l'accusa la volle presentare come la responsabile di tutti i mali della Francia, sin dal suo arrivo nel paese. Le vennero mosse fondamentalmente tre accuse: «esaurimento del tesoro nazionale», «intrattenimento di rapporti e corrispondenza segreti» con il nemico (l'Austria e i filomonarchici) e «cospirazioni contro la sicurezza nazionale ed estera dello Stato». Era evidente che la donna veniva processata per alto tradimento.
I testimoni erano quarantuno ed erano stati tutti prodotti dall'accusa perché denigrassero Maria Antonietta, che venne accusata di complotti d'assassinio, falsificazioni di assegnati, proditoria rivelazione di segreti ai nemici francesi.
La regina si difese con vigore e non venne mai sorpresa a mentire o contraddirsi. Il deputato Jacques-René Hébert presentò alla corte un'accusa di incesto contro Maria Antonietta, che le sarebbe stata intentata da suo figlio, che aveva allora appena otto anni. La regina rimase impassibile, sino a quando non le fu nuovamente domandato di rispondere. Visibilmente agitata, alzandosi in piedi, esclamò: «Se non ho risposto, è perché la Natura stessa si rifiuta di rispondere a una simile accusa lanciata contro una madre! Mi appello a tutte le madri che sono presenti!». La regina ebbe l'appoggio delle popolane presenti in sala e il processo si fermò per dieci minuti; fu chiaro che in quell'istante l'accusa si era spinta decisamente oltre. Quando Maximilien de Robespierre seppe di questo episodio, maledisse Hébert per aver concesso alla regina il suo "ultimo trionfo pubblico".
Alla fine del processo l'ex-regina sperava di essere estradata nella sua natia Austria, ma la successiva lettura di sentenza di morte infranse ogni sua speranza. Era sicura di non aver commesso i crimini dei quali era stata accusata, poiché aveva solo cercato di salvare la monarchia come l'aveva sempre concepita, ma ciò era considerato alto tradimento per la repubblica francese. Tuttavia, il suo era chiaramente un processo farsa, visto che il verdetto era già stato deciso in precedenza e la giuria la condannò all'unanimità alla pena di morte. Maria Antonietta ascoltò la sentenza senza proferire parola. Nella cella le vennero date le cose necessarie per scrivere il proprio testamento, una lettera rivolta a Madame Elisabetta, ai suoi figli e a tutti coloro che ha amato: «È a voi cara sorella che scrivo per l'ultima volta, sono stata condannata a una morte terribile destinata solo ai criminali, andrò a raggiungere vostro fratello, come lui innocente. La cosa che mi rattrista è quella di lasciare i miei figli, sapevate che vivevo solo per loro, che mio figlio non dimentichi le ultime parole di suo padre e che non cerchi di vendicare la nostra morte. Avevo degli amici; il solo pensiero di separarmi da loro mi spezza il cuore conserverò il vostro ricordo fino all'ultimo. Vi abbraccio con tutto il cuore così come abbraccio i miei cari adorati figli; mio Dio quanto è straziante doverli lasciare per sempre. Addio, addio».
La mattina del 16 ottobre, Maria Antonietta, alla quale era stato vietato di vestirsi di nero, indossò un abito bianco: nessuno ricordava che, un tempo, il bianco era il colore del lutto per le regine di Francia. Successivamente Charles-Henri Sanson, il boia, dopo averle tagliato i capelli fino alla nuca, le legò le mani dietro la schiena. L'ex-regina fu portata fuori dalla prigione e fatta salire sulla carretta dei condannati a morte; ella sperava di poter godere dello stesso trattamento del marito, ovvero quello di essere condotta sul patibolo in una carrozza coperta, ma purtroppo non fu così e la folla si accanì su di lei ricoprendola d'insulti e minacce. Ridotta ormai all'ombra di se stessa, seduta impettita con le mani legate dietro la schiena, i capelli tagliati rozzamente e uno sguardo immobile e iniettato di sangue: così Jacques-Louis David, a quei tempi giacobino e in seguito pittore di corte di Napoleone Bonaparte, ritrasse la regina in uno schizzo.
Arrivata in Place de la Révolution, salì rapidamente i gradini del patibolo. Si racconta che involontariamente pestò un piede del boia, al quale disse: «Pardon, Monsieur. Non l'ho fatto apposta.» e il boia la perdonò. Alle 12.15 la lama cadeva sul suo collo. Il boia prese la testa sanguinante e la mostrò al popolo parigino, che gridò «Viva la Repubblica!».
Dopo l'esecuzione le spoglie di Maria Antonietta furono sepolte in una fossa comune del non più esistente Cimitero della Madeleine, in rue d'Anjou, accanto a Luigi XVI. I resti dei sovrani, come quelli di altri decapitati, furono cosparsi di calce viva. Quando la notizia della sua morte si sparse in Europa, tutte le corti presero il lutto. La regina di Sicilia e Napoli, Maria Carolina, soffrì in maniera particolare per la morte della preferita tra le sue sorelle: tentò anche di dimenticare il francese, benché quella lingua le fosse ormai troppo abituale. Luigi Carlo, divenuto Luigi XVII per le monarchie europee, il 19 gennaio 1794, tre mesi dopo la morte di sua madre, fu murato vivo nella sua prigione. Le sue condizioni di vita divennero disumane: la cella si imputridì e si riempì di topi e parassiti; il bambino si ammalò gravemente. Liberato dopo la caduta di Robespierre, Luigi Carlo si spense l'8 giugno 1795. Maria Teresa, invece, fu liberata nel dicembre del 1795, all'età di diciassette anni, grazie a uno scambio di prigionieri avvenuto tra la Francia e l'Austria. Nel 1799, sposò il suo primo cugino, il duca d'Angoulême, ma non ebbe figli. La rivoluzione del 1830 costrinse nuovamente i Borboni all'esilio: la duchessa morì nel 1851 a Frohsdorf. Durante l'impero di Napoleone un'altra arciduchessa austriaca ricoprì il ruolo di consorte del sovrano: l'imperatrice Maria Luisa d'Asburgo-Lorena era, infatti, figlia di Francesco II d'Asburgo-Lorena, nipote di Maria Antonietta. Tuttavia, Maria Luisa non si sentì mai a casa nel paese che le aveva ucciso la prozia.
Dopo l'intermezzo napoleonico il congresso di Vienna, nel 1814, rimise sul trono di Francia i Borboni e il conte di Provenza poté ascendere al trono come Luigi XVIII. Il nuovo re si adoperò affinché suo fratello maggiore e sua cognata avessero degna sepoltura. I loro corpi furono ritrovati grazie a Pierre Louis Descloreaux (o Desclozeaux), un anziano avvocato ed ex magistrato realista, che viveva in rue d'Anjou e ricordava dov'erano le sepolture. Egli aveva acquistato il terreno e recintato le sepolture del re e della regina con siepi, piantandovi anche due salici piangenti. Le spoglie della regina furono ritrovate il 18 gennaio 1815: il corpo era ridotto a un mucchietto di ossa, ma vi erano applicate le sue giarrettiere, in perfetto stato di conservazione; la testa, invece, era quasi intatta, cosa che provocò grande sgomento nel poeta Chateaubriand (presente al ritrovamento), il quale svenne, a seguito del ricordo del "sorriso incantevole" rivolto a lui per la prima volta a Versailles dalla regina. Le spoglie del re furono ritrovate il giorno dopo. Il 21 gennaio 1815, giorno in cui cadeva il ventiduesimo anniversario dalla morte del re, avvenne una solenne processione sino all'abbazia di Saint-Denis, dove Luigi XVI e Maria Antonietta furono inumati; su parte del cimitero della Madeleine Luigi XVIII fece costruire una cappella espiatoria, accanto alla Chiesa della Madeleine. In Francia si sviluppò quindi il culto della "regina martire", per espiare la colpa del regicidio, e la vita di Maria Antonietta venne idealizzata.
Questo processo di romanticizzazione della figura di Maria Antonietta era iniziato già nel 1790, quando, prevedendone la tragica fine che avverrà tre anni dopo, lo scrittore e politico britannico-irlandese Edmund Burke aveva commentato sdegnato l'irruzione della plebe negli appartamenti della regina e gli oltraggi verbali perpetrati contro di lei, ricordando quando l'aveva incontrata e facendone il simbolo ideale della fine dell'età della cavalleria medievale da lui rimpianta:La storia di Maria Antonietta attirò a sé anche altre teste coronate. L'imperatrice Eugenia, moglie di Napoleone III, diede il via a una moda ispirata a quella di Maria Antonietta e si adoperò per ritrovare gli oggetti personali della regina per la "grande esposizione" dell'autunno del 1867. Ludwig II di Baviera sviluppò il culto di Maria Antonietta: a Linderhof fece erigere una statua della regina e, quando ci passava davanti, le faceva la riverenza e le accarezzava le guance. Alessandra Fëdorovna, l'ultima zarina di Russia (che avrebbe condiviso una sorte simile), teneva un ritratto di Maria Antonietta sulla sua scrivania al Palazzo d'Inverno. Nel Palazzo di Alessandro, a Tsarskoe Selo, accanto al suo ritratto, aveva fatto porre un arazzo di Maria Antonietta e ciò era visto come di cattivo auspicio. Nel 1896, durante una visita ufficiale in Francia, la zarina aveva dormito nella stanza di Maria Antonietta, a Versailles, e ne era stata felice, mentre il suo seguito trovava anche quel gesto di cattivo augurio. Lo scrittore e poeta Léon Bloy portò all'estremo il culto di Maria Antonietta, nel suo saggio La Cavaliera della Morte (1891), in cui la regina non venne definita santa, perché ciò avrebbe annullato i suoi tormenti terreni. Bloy, immedesimandosi nell'avvocato difensore di Maria Antonietta, le chiedeva il suo perdono, a nome della Francia: «O Madre oltraggiata come mai fu madre dopo Colei le cui lacrime rinnovarono il diluvio, dai secoli chiamata Dolorosa, io vi domando, in nome di Dio misericordioso, la grazia e il perdono per questo povero popolo» e concludeva dicendole che, nel regno dei Cieli, «l'aspettano i Principi fedeli, i disgraziati privi di terrena consolazione e la falange dei santi Martiri!».
In seguito, anche lo scrittore austriaco Stefan Zweig celebrò la regina nella sua biografia intitolata Maria Antonietta - Una vita involontariamente eroica (1932).
Negli ultimi due secoli la Francia ha ricordato più volte Maria Antonietta. Nel 1955, in occasione del bicentenario dalla nascita, fu organizzata un'imponente mostra a Versailles. Nel 2008 si è tenuta un'altra grande esposizione di opere e reperti al Grand Palais. Oggigiorno Maria Antonietta è anche considerata un'icona gay e, benché si sia ipotizzato che il suo legame con la Polignac e la Lamballe fosse sentimentale e non sessuale, quest'omaggio del mondo LGBT, secondo la storica Antonia Fraser, compensa gli insulti volgari dei suoi contemporanei. Protagonista di studi saggistici, film, fumetti e cartoni animati, Maria Antonietta da un lato è amata per la sua vita tragica e romantica, dall'altro continua ad avere i suoi detrattori.Il 17 luglio 2008, a quasi duecentoquindici anni di distanza dalla morte, il ministro degli Esteri francese Bernard Kouchner, a nome della Francia, si è ufficialmente scusato con l'Austria per l'esecuzione di Maria Antonietta. A differenza di quanto avvenuto con i Romanov, riabilitati ufficialmente dalla Corte suprema russa e canonizzati dalla Chiesa ortodossa, Maria Antonietta e Luigi XVI non sono mai stati simbolicamente "assolti" dall'accusa di tradimento da parte dei tribunali francesi moderni, sebbene le condanne furono implicitamente annullate già con la restaurazione di Luigi XVIII, che punì con l'esilio (legge contro i regicidi del 1816) i membri della Convenzione ancora vivi tra quelli che votarono la decapitazione dei sovrani (tra essi Jacques-Louis David e Emmanuel Joseph Sieyès).
Maria Antonietta ebbe un ruolo molto importante, al suo tempo, come icona di bellezza, stile e moda. Ammirata dai suoi contemporanei, fu considerata una delle donne più affascinanti del XVIII secolo. Il suo gusto per gli abiti e le acconciature faceva eco nell'intera Europa e, quando Maria Antonietta seguiva una nuova moda, tutte le altre dame la imitavano. La regina di Francia, che inizialmente si adeguò allo stile rococò della sua epoca, sviluppò in seguito un amore per l'eleganza e la semplicità. Il suo stile personale è definito Moyenne, a metà tra il rococò teresiano e il Neoclassicismo francese.
Moda: Tra il 1774 e il 1778 Maria Antonietta predilesse un gusto tipicamente rococò. Gli abiti di corte erano sontuosi ed estremamente ampi, ricchi di passamaneria, nastri e fronzoli, mentre quelli quotidiani erano più ridotti nelle dimensioni, ma non meno fantasiosi nelle forme (robe à la polonaise e derivati). Le acconciature erano alte, turrite e smisurate in altezza, coronate da boccoli e trecce pendenti, piume, fiocchi, fiori, broches di diamanti e perle. Dopo la nascita della prima figlia, Maria Antonietta cominciò ad adottare uno stile più semplice: i capelli venivano cotonati e gonfiati lateralmente, mentre il vestiario privato si ridusse alla cosiddetta chemise à la reine, un abito di mussola bianca di taglio neoclassico che si rifaceva allo stile agreste adottato dalle nobildonne inglesi dell'epoca. Per le occasioni più formali, prese invece il sopravvento la cosiddetta robe à l'anglaise.
Architettura: Maria Antonietta non amava lo stile ricco e pomposo della reggia di Versailles, come quello con cui è realizzata la sua camera da letto. Al Petit Trianon, sua proprietà personale, manifestò la sua predilezione per il Neoclassicismo: le forme sono semplici, prevalgono i motivi floreali, il bianco e i colori pastello. Di gusto tipicamente classico è il "Tempietto dell'amore", una replica di un tempio pagano a dodici colonne corinzie, al cui centro è posta una statua di Eros. Alle serre di Luigi XV, Maria Antonietta fece sostituire l'attuale giardino all'inglese, un'artefatta natura selvatica che meglio si adeguava al ritorno alla condizione naturale dell'uomo, una tematica in voga alla sua epoca. Reminiscenze del gusto rococò, ma già intrise di spirito romantico, sopravvivono nello Hameau, un finto villaggetto rurale.
Il matrimonio tra Luigi XVI e Maria Antonietta fu relativamente tranquillo e accomodante, nonostante i due fossero estremamente diversi, sia per temperamento fisico sia per interessi. Infatti, non era possibile che scaturissero tensioni, poiché il re e la regina evitavano ogni attrito tra di loro, il primo per apatia, la seconda per noncuranza. L'unico pesante ostacolo alla felicità coniugale dei sovrani di Francia fu rappresentato dalla mancata consumazione delle nozze nei primi sette anni di matrimonio. Ciò che rendeva questa situazione ancora più insopportabile per la giovane coppia era il fatto che, in quanto sovrani, la loro vita era sotto gli occhi di tutta la corte di Versailles, che da dietro le quinte malignava sui loro insuccessi.
L'umiliazione, derivante da questa peculiare circostanza, lasciò una macchia indelebile sulla loro relazione coniugale. Dal momento che non poteva soddisfare fisicamente la moglie né metterla nella circostanza di procreare un erede maschio per la Francia, Luigi XVI permise che la regina si desse a divertimenti costosi e sciocchi, per sopperire alle sofferenze del matrimonio e per dimenticare mortificazione e solitudine. Maria Antonietta, tranne che nelle questioni politiche, riusciva a ottenere dal re tutto quello che desiderava, nonostante questi non approvasse i suoi comportamenti, le sue considerevoli spese né apprezzasse le persone di cui si era circondata. Tuttavia, il re cedeva sempre dinanzi alle richieste di Maria Antonietta, come per scusarsi delle proprie colpe, che segretamente facevano soffrire entrambi.L'arrendevolezza di Luigi XVI nei confronti della moglie faceva sì che ella si sentisse superiore al re. Tuttavia, da un punto di vista prettamente politico, Maria Antonietta non riuscì ad avere particolare presa sul consorte, nonostante sia l'imperatrice Maria Teresa sia l'ambasciatore Mercy l'avessero spesso esortata ad acquistarsi le simpatie di Luigi XVI, al fine di influenzare la sua politica estera in favore della Casa d'Austria. Pertanto, Maria Antonietta si sentiva autorizzata dall'alto a pensare di essere superiore al re, un uomo che non amava e che l'aveva per anni umiliata come donna, respingendola sentimentalmente e fisicamente. In un'occasione, poco dopo l'incoronazione di Luigi XVI, nel 1775, Maria Antonietta si azzardò, con grande scandalo della madre, a definire il marito «quel pover'uomo».
Alla regina Maria Antonietta i libelli attribuirono innumerevoli amanti, sia uomini sia donne. L'unica relazione plausibile, platonica o fisica che fosse, fu quella con il conte svedese Hans Axel von Fersen, che non comparve nei famosi pamphlets scandalistici. Fersen, secondo figlio di un importante diplomatico svedese, aveva diciotto anni quando conobbe a un ballo in maschera la delfina Maria Antonietta, sua coetanea. Da allora il conte Fersen tornò regolarmente a Versailles, dove fu ricevuto con particolare cortesia, ma nel suo diario non citò altre conversazioni con Maria Antonietta, impegnata con l'allestimento dell'Ifigenia in Aulide di Gluck. Il 12 maggio 1774, due giorni dopo la morte di Luigi XV, Fersen partì per l'Inghilterra, interessato a contrarre matrimonio con un'ereditiera. Sfumato questo possibile matrimonio, Fersen decise, nel 1778, di dedicarsi alla vita militare e, dal momento che suo padre era stato a servizio sotto Luigi XV, il conte tentò la fortuna con Luigi XVI.Il 25 agosto 1778 Maria Antonietta, tra la folla di gente che le veniva presentata, riconobbe il conte che aveva incontrato quattro anni prima. Fersen cominciò a frequentare la corte e l'affetto tra lui e la regina, allora incinta di Madame Royale, divenne evidente e a palazzo cominciarono a spargersi delle maldicenze sull'inclinazione della sovrana per il conte, il quale, dal cantro suo, nonostante il favore di cui godeva, nutriva ambizioni militari, per cui decise di imbarcarsi per l'America e di combattere per la causa della rivoluzione americana, appoggiata dal re di Francia. Il conte Fersen tornò a Versailles nel 1783, quattro anni dopo la sua partenza. I possibili matrimoni di convenienza che stava perseguendo andarono a vuoto e alla propria sorella scrisse che non si sarebbe mai sposato, perché non avrebbe mai potuto avere la sola donna che realmente desiderava, Maria Antonietta. La regina ottenne per lui la creazione del reggimento francese dei Royal Suédois (gli svedesi reali) e, dal 1785, Fersen si trasferì definitivamente in Francia. Fino alla rivoluzione rimase a fianco della famiglia reale ed ebbe un ruolo fondamentale nella fuga a Varennes. Anche dopo cercò invano di aiutare i reali negli anni più bui della rivoluzione.
Svariati romanzi di autori contemporanei di varie nazionalità in cui si fa riferimento alla regina, tra gli altri: Lo scandalo della collana, Il traditore di Versailles, L'orologio di Maria Antonietta, Véronique e l'amante giacobino, Il pozzo di solitudine, Chéri, L'ultima al patibolo, Piccole Donne, La Piccola Principessa e The one thing more.
Senza contare le innumerevoli biografie, che dalla sua morte fino ad oggi, continuano ad essere pubblicate. Ma tra queste possono esser considerate letteratura le testimonianze biografiche lasciate, e pubblicate ancora oggi, da inservienti della regina, quali: la prima cameriera Campan, il parrucchiere Léonard, la modista e sarta Rose Bertin, il profumiere Fargeon e la domestica Rosalie Larmorlière presso la Consiergerie.
Degnissima di nota è la pubblicazione integrale in Francia di tutta la corrispondenza della regina curata dalla Lever, anche se in Italia troviamo solo una ridottissima pubblicazione di lettere in Il mesterie di regina.
Interessante sapere che altri grandi personaggi della cultura hanno scritto esplicitamente di lei descrizioni, riferimenti o lodi, tra i quali: la pittrice Élisabeth Vigée Le Brun (Memorie), Lamartine (una piesia), Edmond Burke (un saggio sulla Rivoluzione francese), René Guénon (saggi esoterici) e gli autori de Il Santo Graal-Una catena di misteri lunga duemila anni, tra sorprendenti teorie.
Ancora una recente pubblicazione italiana da notare: La Parigi di Maria Antonietta, una guida del tutto particolare che elenca e illustra i luoghi legati alla regina a Parigi e dintorni.
Maria Antonietta stessa compose un'arietta chiamata C'est mon ami, dal classico tema pastorale. Rimasta relativamente poco nota, è stata rievocata nel film di Sofia Coppola ed è stata inserita nel CD Les Musiques De Marie-Antoinette, una raccolta delle melodie preferite dalla regina.
Franz Joseph Haydn compose, nel 1785, sei sinfonie (n. 82-87), delle quali la numero 85 è chiamata La Reine, poiché piacque molto a Maria Antonietta e volle darle il suo nome.
Il compositore Jan Ladislav Dussek ha composto un'opera per pianoforte, dedicata alle vicende di Maria Antonietta, il Tableau de Marie Antoinette op. 23.
Nel 1974, il gruppo rock Queen pubblica il brano Killer Queen, nel quale viene citata la frase, falsamente attribuita a Maria Antonietta, "Let them eat cake" (Che mangino brioches!).
Nel 1975 i Rush pubblicano l'album Caress of Steel che contiene il brano Bastille Day: la frase d'apertura della canzone recita "There’s no bread, let them eat cake", facendo riferimento alla frasse attribuita a Maria Antonietta.
Roger Waters, ex-leader dei Pink Floyd, ha composto nel 2005 un'opera lirica, intitolata Ça ira, presentata in anteprima mondiale il 17 novembre 2005, all'auditorium Parco della Musica di Roma. L'opera tratta della rivoluzione francese e viene enfatizzato il personaggio di Maria Antonietta, dal suo arrivo in Francia fino alla sua decapitazione.
La cantante trap italiana Priestess intitola un suo brano, uscito nel 2017,  "Maria Antonietta", in cui nel ritornello ricorre all'espressione metaforica "perdere la testa", come la regina fece realmente,  per la "Maria", termine con cui nel gergo giovanile si fa riferimento alla marijuana.
Maria Antonietta è la coprotagonista della serie manga Le rose di Versailles, più noto in Italia col titolo di Lady Oscar, creato da Riyoko Ikeda a partire dal 1973, e poi trasformato in anime nel 1979, con la regia di Osamu Dezaki. La Ikeda ha deciso di creare una storia su di lei dopo aver letto, al liceo, la nota biografia scritta dall'austriaco Stefan Zweig ed esserne rimasta molto affascinata. L'aveva assunta inizialmente come personaggio principale del manga, per poi essere eclissato nella seconda parte dell'opera da Oscar François de Jarjayes. Tuttavia, riprende il suo ruolo di protagonista della serie solo dopo la morte di Oscar e di André. Nel seguito del manga, Eroica - La gloria di Napoleone, viene solo citata alcune volte.
Maria Antonietta è la coprotagonista dell'anime La Stella della Senna, prodotto nel 1975 dalla Sunrise, con la regia di Yoshiyuki Tomino, e in seguito trasposto in manga da Asuka Morimura, interrotto prima della conclusione.
Nell'anime del 1977, Le nuove avventure di Lupin III, nell'episodio 101 Folle amore a Versailles, il famoso ladro gentiluomo Arsenio Lupin III ruba la corona di Maria Antonietta.
Maria Antonietta è la protagonista del sesto capitolo del manga Devilman - Time Travellers, chiamato Il fascino sinistro della Regina di Versailles, creato da Go Nagai nel 1981.
Maria Antonietta è la coprotagonista del manga Marie Antoinette no Ryourinin, creato da Akira Shirakawa nel 2008. Il protagonista di questa storia è Isobe Kozirō, uno chef giapponese rinomato in tutta Europa, ora arrivato alla corte di Maria Antonietta per stupire i palati della nobiltà francese.
Maria Antonietta compare nel manga Innocent, creato da Shin'ichi Sakamoto nel 2013 e tuttora in corso di pubblicazione. Si tratta di una versione romanzata della biografia di Charles-Henri Sanson, il boia che decapitò Maria Antonietta.
Maria Antonietta compare come membro della classe Rider nel videogioco per cellulari Fate/Grand Order insieme al suo boia Charles-Henri Sanson, il quale è di classe Assassin
Léon Bloy, La Cavaliera della Morte, Milano, Adelphi, 1996, ISBN 88-459-1149-7.
 Madame Campan, La vita segreta di Maria Antonietta (Memorie), Roma, Newton Compton, 2006, ISBN 88-541-0785-9.
 André Castelot, Maria Antonietta - La vera storia di una regina incompresa, Milano, Fabbri Editori, 2000.
 Paolo Cortesi, Luigi XVII - Il bambino ucciso dal terrore, Forlì, Foschi, 2008, ISBN 88-89325-45-3.
 Benedetta Craveri, Maria Antonietta e lo scandalo della collana, Milano, Adelphi, 2006, ISBN 88-459-2105-0.
 Benedetta Craveri, Amanti e Regine - Il potere delle donne, Milano, Adelphi, 2008, ISBN 978-88-459-2302-9.
 Carolly Erickson, La zarina Alessandra - Il destino dell'ultima imperatrice di Russia, Milano, Mondadori, 2006, ISBN 88-04-55183-6.
 Carolly Erickson, Maria Antonietta, Milano, Mondadori, 1997, ISBN 88-04-43662-X.
 Antonia Fraser, Maria Antonietta - La solitudine di una regina, Milano, Mondadori, 2003, ISBN 88-04-50677-6.
 Cesare Giardini, I processi di Luigi XVI e Maria Antonietta (1793), Verona, Mondadori, 1934.
 Evelyne Lever, Maria Antonietta - L'ultima regina, Milano, BUR Biografie, 2007, ISBN 978-88-17-00940-9.
 Il mestiere di regina (Lettere 1770-1780) Maria Teresa d'Austria, Maria Antonietta di Francia, Milano, Rossellina Archinto, 1989, ISBN 88-7768-011-3.
 Alice Mortali, Guida alla Parigi di Maria Antonietta, Milano, Ugo Mursia Editore, 2015, ISBN 978-88-425-5414-1.
 Adriano Prosperi, Giustizia bendata - Percorsi storici di un'immagine, Torino, Einaudi, 2008, ISBN 88-06-19403-8.
 Antonio Spinosa e Carmine Mastroianni, Luigi XVI - L'ultimo sole di Versailles, Milano, Mondadori, 2008, ISBN 978-88-04-58134-5.
 Élisabeth Vigée-Le Brun, Memorie di una ritrattista, Milano, Abscondita, 2004, ISBN 88-8416-135-5.
 Louis Massignon, Un voto e un destino: Maria Antonietta, regina di Francia, in Parola data, Milano, Adelphi, 1995  [1955],  pp. 193–230.
(EN) Charles Duke Yonge, The Life of Marie Antoinette, Queen of France, Large Print Edition.
 Stefan Zweig, Maria Antonietta - Una vita involontariamente eroica, Verona, Mondadori, 1948.
 Wikimedia Commons contiene immagini o altri file su Maria Antonietta d'Asburgo-Lorena
(EN) Maria Antonietta d'Asburgo-Lorena, su Enciclopedia Britannica, Encyclopædia Britannica, Inc. 
 Maria Antonietta d'Asburgo-Lorena, su enciclopediadelledonne.it, Enciclopedia delle donne. 
(EN) Maria Antonietta d'Asburgo-Lorena, Robert Appleton Company, Catholic Encyclopedia. 
(EN) Spartiti di Maria Antonietta d'Asburgo-Lorena, su International Music Score Library Project, Project Petrucci LLC. 
(CA) Maria Antonietta d'Asburgo-Lorena (XML) (Enciclopèdia Catalana), Gran Enciclopèdia Catalana on line.
Maria Comnena, in greco Μαρία Κομνηνή, Maria Komninì (Costantinopoli, marzo 1152 – Costantinopoli, luglio 1182), era la figlia primogenita dell'Imperatore Manuele I Comneno e della sua prima moglie, Berta di Sulzbach. Era la sorellastra di Alessio II Comneno.
Nel 1163 divenne promessa sposa del futuro Bela III d'Ungheria; Manuele non pensava più di poter generare un figlio maschio e quindi, offrendo la mano di sua figlia a Bela, lo aveva designato di fatto futuro imperatore bizantino. In questo modo il Regno d'Ungheria si sarebbe unito all'Impero bizantino. Manuele nominò Bela Despota e alla corte bizantina Bela venne chiamato Alessio. Questo fidanzamento però fu annullato nel 1169, perché l'Imperatore Manuele aveva avuto un figlio maschio che chiamò Alessio in onore di suo fratello Alessio, morto nel 1143 di un morbo al tempo sconosciuto. Allora Maria venne fidanzata dal padre con il Re Guglielmo II di Sicilia, ma anche questo fidanzamento fu interrotto. Infine, nel 1179, Maria venne promessa al futuro marito Ranieri del Monferrato che, cambiato il suo nome in Giovanni, fu nominato Cesare da Manuele.
Dopo la morte del padre nel 1180, Maria e Ranieri tentarono più volte di prendere la reggenza del trono, combattendo la matrigna di Maria, l'Imperatrice Maria (Xene), che era la reggente al trono di Costantinopoli, governando insieme a suo figlio, l'Imperatore Alessio II Comneno che aveva undici anni. Scoppiò un tumulto tra i cittadini di Costantinopoli  contro l'Imperatrice madre, fomentato da Maria e Ranieri, ma non riuscì il loro tentativo di prendere la reggenza del trono.
In Grecia il cugino paterno di Manuele, Andronico I Comneno ormai sessantenne, raccolse molti consensi tra gli abitanti dell'Impero perché diventasse il reggente al posto di Maria, che era odiata perché latina. In breve Andronico I Comneno giunse nella capitale dell'Impero bizantino, Costantinopoli, e tolse la reggenza a Maria, divenendo il nuovo reggente di Alessio (1182).
Maria Comnena e Ranieri morirono nel luglio del 1182, poco dopo l'arrivo di Andronico. Quest'ultimo aveva paura che i due si ribellassero come avevano fatto con l'Imperatrice madre, che ora si trovava in prigione, e quindi li fece uccidere, con molta probabilità furono avvelenati.
Dopo la loro morte Andronico fece uccidere l'Imperatrice madre e un anno dopo fece uccidere anche l'Imperatore Alessio, che però forse, per la pietà dei suoi carnefici, ebbe salva la vita.
Charles Diehl, Figure bizantine, introduzione di Silvia Ronchey, 2007 (1927 originale), Einaudi, ISBN 978-88-06-19077-4
Dopo aver lasciato l'Istria nell'esodo giuliano-dalmata nel 1945, si è trasferita in Veneto con la famiglia. Ha studiato a Venezia e Padova, dove si laureò in letteratura greca nel 1962, con Carlo Diano come relatore. Dal 1980 insegna lingua e civiltà greca e storia della tradizione classica presso l'Università di Padova. È nota soprattutto per le sue traduzioni in prosa dell'Iliade (1990) e dell'Odissea (1994), ma anche per le sue traduzioni di tragedie di Sofocle, Eschilo ed Euripide. La sua traduzione dell'Iliade le valse il Premio Mondello nel 1991.
Variazioni sul mito. Euripide, Seneca, Grillparzer, Alvaro: Medea, Venezia, Marsilio Editori, 1999.

Maria Piantanida (Busto Arsizio, 28 gennaio 1905 – Busto Arsizio, 10 settembre 1990) è stata un'allenatrice di ginnastica artistica, cestista e atleta italiana multidisciplinare.
Di professione maestra elementare dal 1922 e insegnante di educazione fisica, fu nove volte campionessa italiana, tra il 1923 e il 1924, in sette differenti specialità dell'atletica leggera. Partecipò alla prima edizione dei campionati italiani assoluti di atletica leggera aperti alla partecipazione di atlete donne.
Fu una pioniera della pallacanestro (all'epoca "palla al cesto") femminile in Italia, quando questo sport era riservato quasi esclusivamente agli uomini in quanto poco femminile. Vinse quattro campionati italiani organizzati dalla FIAF tra il 1925 e il 1928, sempre con la maglia della Pro Patria, e arrivò anche a disputare una gara con una selezione italiana che il 29 luglio 1928 affrontò la squadra di Edmonton.
Dal 1931 al 1956 diresse e allenò le squadre di ginnastica femminile della Società Ginnastica Pro Patria et Libertate di Busto Arsizio. Partecipò ai Giochi olimpici di Berlino 1936 in qualità di capitana della squadra italiana femminile di ginnastica, che comprendeva anche quattro ginnaste della Pro Patria: Annamaria e Vittoria Avanzini, Clara Bimbocci e Giannina Guaita.A Maria Piantanida è intitolato il palazzetto dello sport di Busto Arsizio, inaugurato nel 1997.
2 volte campionessa italiana assoluta nel lancio del giavellotto a due mani (1923 e 1924)1923 Oro ai campionati italiani assoluti di atletica leggera, 80 metri piani - 11"2
 Oro ai campionati italiani assoluti di atletica leggera, staffetta 4×75 metri - 40"8 (con Lina Banzi, Giuseppina Ferrè e Sidonia Radice)
 Oro ai campionati italiani assoluti di atletica leggera, lancio del giavellotto a due mani - 33,18 m1924 Oro ai campionati italiani assoluti di atletica leggera, salto in lungo - 4,63 m
 Oro ai campionati italiani assoluti di atletica leggera, lancio del giavellotto a due mani - 35,71 m
 Campionati italiani "assoluti" - Donne. Tutti i campioni italiani 1923-2013 (PDF), su sportolimpico.it. URL consultato il 2 gennaio 2014 (archiviato dall'url originale l'11 dicembre 2013).
Mary Stuart, italianizzata in Maria Stuarda (Linlithgow, 8 dicembre 1542 – Fotheringhay, 8 febbraio 1587), è stata regina di Scozia dal 14 dicembre 1542 al 24 luglio 1567, regina consorte di Francia dal 10 luglio 1559 al 5 dicembre 1560 e regina d'Inghilterra per i legittimisti inglesi dell'epoca che non riconoscevano Elisabetta I come legittima erede di Enrico VIII.
Regina a pochi giorni di vita, consacrata per diritto divino a soli nove mesi: quella di Maria Stuarda fu una vita che cominciò e finì tragicamente. Scappata dalle guerre anglo-scozzesi, fu cresciuta nell'ambiente colto e raffinato della corte francese di Caterina de' Medici ed ebbe un'ottima educazione in ambito culturale, ma non altrettanto approfondita in ambito politico, dal momento che come regina consorte di Francia non avrebbe dovuto avere potere effettivo.
Alla morte del primo marito, il re di Francia Francesco II, Maria Stuarda tornò in Scozia, dove l'attendeva lo scontro con la nuova religione calvinista, istituita durante la sua assenza. Fu una sovrana molto tollerante e questo non fece altro che aumentare il potere dei Lord protestanti, che riuscirono a rivoltarle contro il paese, approfittando della sua turbolenta vita privata. Scappata in Inghilterra, pensava di poter essere aiutata dalla regina protestante Elisabetta I d'Inghilterra, sua cugina, che invece la imprigionò per quasi vent'anni.
In questi due decenni la regina di Scozia divenne il fulcro e l'anima del cattolicesimo inglese e molti complotti furono organizzati in suo nome per assassinare Elisabetta e innalzare Maria al trono. La regina di Scozia si ritrovò dunque a essere il simbolo vivente della Controriforma e finì sacrificata nella lotta tra la Spagna cattolica di Filippo II e l'Inghilterra protestante di Elisabetta I. La sua esecuzione fu un duro colpo all'autorità divina dei sovrani assoluti: per la prima volta nella storia una "regina consacrata da Dio" fu giudicata e condannata a morte.Il suo unico figlio, Giacomo VI di Scozia e I d'Inghilterra, fu il primo re britannico che riunì i domini scozzesi a quelli inglesi. Da Maria Stuarda discende l'attuale regina del Regno Unito Elisabetta II.
Durante il XIV secolo, sotto il regno di Roberto II di Scozia, era stato stabilito che la corona scozzese dovesse essere ereditata soltanto dai maschi nella linea di discendenza di Roberto, che erano stati nominati in tale Atto parlamentare. Le donne e la linea femminile avrebbero potuto ereditare la corona solo dopo l'estinzione della linea maschile.
Maria Stuarda ascese al trono perché, con la morte di suo padre, Giacomo V, non vi erano rimasti eredi diretti maschi di Roberto II di origini indiscutibilmente legittime.
Ella fu il primo membro della casa reale Stuart a utilizzare la grafia gallicizzata Stuart, piuttosto che il precedente Stewart. Adottò questa grafia durante la sua permanenza in Francia, e lei e i suoi discendenti continuarono a usarla.
La principessa Maria Stuarda nacque in una stanza del primo piano del palazzo di Linlithgow, nel Lothian Occidentale, l'8 dicembre 1542, dal re Giacomo V di Scozia e dalla sua seconda moglie, la duchessa francese, e vedova del ciambellano di Francia Luigi II d'Orleans Longueville, Maria di Guisa, che alcuni anni prima era stata oggetto di scandalo per il suo rifiuto di divenire la quarta moglie del sovrano inglese Enrico VIII, zio da parte di madre di re Giacomo. Nel palazzo di Falkland a Fife, suo padre, dopo aver sentito della nascita, profetizzò: «Adieu, addio, tutto è incominciato con una ragazza, con una ragazza passerà». Giacomo credette che la nascita di Maria avesse segnato la fine del regno degli Stuart in Scozia, ma al contrario, attraverso il figlio di Maria ebbe inizio il loro dominio sia sul Regno di Scozia sia sul Regno d'Inghilterra.
Sei giorni dopo la sua nascita, il 14 dicembre del 1542, divenne regina di Scozia, poiché suo padre era morto all'età di trent'anni, probabilmente di colera, anche se i suoi contemporanei ritenevano che la sua morte fosse stata causata dal dolore per la sconfitta scozzese contro gli inglesi, nella battaglia di Solway Moss. James Hamilton, conte di Arran, secondo a Maria nella linea di successione al trono, fu reggente in suo nome fino al 1554, quando venne sostituito dalla regina madre, che continuò la reggenza fino alla propria morte, avvenuta nel 1560.
Nel luglio del 1543, quando Maria aveva sei mesi di età, i trattati di Greenwich dichiararono che ella dovesse sposare il suo cugino di II grado Edoardo, figlio del re Enrico VIII d'Inghilterra, nel 1552, e i loro eredi avrebbero ereditato i regni di Scozia e d'Inghilterra. Sua madre, fortemente contraria alla proposta, due mesi più tardi si nascose con Maria nel castello di Stirling, dove vennero compiuti i preparativi per l'incoronazione di sua figlia.Il 9 settembre 1543, a soli nove mesi, Maria fu incoronata regina di Scozia nella cappella reale del castello di Stirling. La bambina, riccamente vestita, fu portata da lord Livingston in una solenne processione verso la cappella reale, dove fu unta dal cardinale David Beaton con l'olio consacrato. Il conte di Lennox (il cui figlio Enrico Stuart, molti anni dopo, sarebbe diventato il secondo marito di Maria) portò avanti lo scettro, donato alla Scozia nel 1494 dal papa Alessandro VI; invece la spada di Stato, regalata a Giacomo IV nel 1507 da Papa Giulio II, fu presentata dal conte di Argyll e il cardinale procedette con la cerimonia dei tre tocchi di spada sul corpo della bambina. Infine, il conte di Arran offrì la corona, che il cardinale tenne sul capo di Maria, mentre i conti di Arran e di Lennox le baciavano la guancia, seguiti dal resto dei prelati e dei pari che si inginocchiarono davanti a lei e le giurarono fedeltà, ponendo la mano sulla corona.
I trattati di Greenwich vennero meno poco dopo l'incoronazione di Maria, l'11 dicembre del 1543. Infatti, il fidanzamento non sarebbe stato ottimale per gli scozzesi, soprattutto perché Enrico VIII cercò di modificare l'accordo in modo da poter avere con sé Maria anni prima della data prevista per il matrimonio; inoltre avrebbe anche voluto rompere la tradizionale alleanza degli scozzesi con la Francia. Temendo una sommossa tra il popolo, il Parlamento scozzese ruppe il trattato e l'impegno alla fine dell'anno.
Enrico VIII allora dichiarò guerra alla Scozia - conflitto che venne poi rinominato da Walter Scott "The war of the Rough Wooing", la guerra del brutale corteggiamento - avendo progettato di imporre il matrimonio tra suo figlio e Maria. La guerra consistette in una serie di incursioni sul territorio scozzese e altre azioni militari, costate più di mezzo milione di sterline e molte vite. Nel maggio del 1544, l'inglese conte di Hertford (poi nominato duca di Somerset da Edoardo VI), arrivò a Firth of Forth, sperando di espugnare la città di Edimburgo e rapire Maria, ma Maria di Guisa nascose la bambina nelle camere segrete del castello di Stirling.
Il 10 settembre 1547, noto come il "sabato nero", gli scozzesi subirono un'amara sconfitta nella battaglia di Pinkie Cleugh. Maria di Guisa, preoccupata per la figlia, la inviò temporaneamente nel priorato di Inchmahome, e tornò dall'ambasciatore francese Monsieur D'Oysel.
La Francia, rimanendo fedele all'Auld Alliance, venne in aiuto degli scozzesi. Il nuovo re francese, Enrico II, propose allora di unire la Francia e la Scozia facendo sposare la piccola regina al figlio appena natogli, il delfino Francesco. Questa sembrò a Maria di Guisa l'unica soluzione ragionevole per risolvere la situazione. Nel febbraio del 1548, dopo aver sentito che gli inglesi erano sulla strada del ritorno, Maria trasferì la figlia al castello di Dumbarton. Gli inglesi lasciarono una scia di devastazione dietro di loro ancora una volta e occuparono la città di Haddington, strategicamente collocata. Entro il mese di giugno, il tanto atteso aiuto francese era arrivato. Il 7 luglio, il trattato di matrimonio con la Francia venne firmato presso il convento di monache vicino a Haddington.
Grazie al suo matrimonio già combinato, a cinque anni d'età, Maria fu inviata in Francia nel 1548 per trascorrere i suoi successivi tredici anni alla corte dei Valois, dove i suoi parenti, i Guisa, regnavano incontrastati sugli ultimi membri di questa dinastia. Enrico II si offrì di proteggerla e allevarla. Il 7 agosto 1548, la flotta francese inviata da Enrico II salpò da Dumbarton diretta in Francia portando la quinquenne regina di Scozia, accompagnata dal suo piccolo entourage composto da due signori, due fratellastri e dalle "quattro Marie", quattro bambine della sua età tutte chiamate Maria, figlie di alcune delle più nobili famiglie scozzesi: Beaton, Seton, Fleming e Livingston.Maria, che tutte le fonti storiche dell'epoca concordano nel descrivere come una bambina vivace, bella, dotata di un carattere amabile e intelligente, aveva davanti a sé un'infanzia promettente e fu molto favorita alla corte francese, dove fu allevata dalla nonna Antonia di Borbone-Vendôme, appartenente al ramo cadetto della casa regnante. Ricevette la migliore istruzione possibile e alla fine dei suoi studi aveva padronanza del francese, del latino, del greco, dello spagnolo, dell'italiano in aggiunta alla sua nativa lingua scozzese. Imparò anche a suonare due strumenti, il liuto e il virginale, e fu istruita nella prosa, nella poesia, nell'equitazione, nella caccia con il falcone e nel ricamo. La bellezza di Maria fu decantata da molti suoi contemporanei: dotata di un'altezza straordinaria, ben un metro e ottanta, aveva per conformazione fisica il portamento solenne che era apprezzato in una sovrana. I suoi capelli, biondo-cinerini durante l'infanzia, si scurirono sempre più nella maturità sino a raggiungere un colore fulvo; i suoi occhi a mandorla erano invece color nocciola. La qualità maggiormente apprezzata nel suo aspetto era la pelle bianchissima che, quando Maria si ammalò di vaiolo, fu preservata da un unguento speciale (Elisabetta I, invece, vide il suo incarnato sfigurato dalla terribile malattia). Il suo naso era diritto e con una lieve tendenza all'aquilino, la sua bocca piccola e graziosa, il collo graziosamente slanciato.Il 24 aprile 1558 si sposò con il delfino Francesco a Notre-Dame de Paris. Diversamente dalla giovane sposa, dotata di un'istruzione eccellente e di una viva intelligenza, Francesco era ritenuto immaturo per la sua - pur giovanissima - età e assai poco promettente. Il 1º luglio del 1559, durante i festeggiamenti per la pace di Cateau-Cambrésis, Enrico II, mentre partecipava a una giostra, rimase ferito dalla scheggia di una lancia. Quando il 10 luglio Enrico II morì, Maria divenne la regina consorte di Francia accanto al marito divenuto re come Francesco II.
Il 17 novembre 1558 morì Maria Tudor, figlia di Enrico VIII, l'ultima regina d'Inghilterra di fede cattolica. Secondo la discendenza genealogica, Maria Stuarda era seconda nella linea di successione al trono inglese dopo la cugina Elisabetta, sorellastra di Maria Tudor. I diritti vantati dalla regina di Scozia risalivano ai fratelli Enrico VIII e Margherita Tudor. Quest'ultima era infatti la nonna paterna di Maria. Margherita aveva sposato Giacomo IV di Scozia, padre di Giacomo V di Scozia, a sua volta padre di Maria. Dal momento, però, che Elisabetta era considerata illegittima da molti cattolici in Europa - e, di fatto, il suo stesso padre l'aveva proclamata tale, annullando le proprie nozze con la madre di Elisabetta, Anna Bolena - Enrico II reclamò il trono d'Inghilterra per la nuora, da allora considerata anche regina d'Inghilterra.
Dopo la sua ascesa al trono, Francesco II, in quanto marito della presunta regina d'Inghilterra, reclamò il titolo di re di quella nazione e cominciò a utilizzare anche le insegne inglesi insieme con quelle francesi e scozzesi. Nel frattempo in Scozia continuavano gli scontri con le truppe inglesi e in questo contesto la Francia si impegnò ad aiutare gli scozzesi. Tuttavia, l'incremento ugonotto in Francia, sovvenzionato da Elisabetta e sfociato nel tumulto d'Amboise (6 marzo - 17 marzo 1560), rese impossibile per la Francia aiutare i sostenitori di Maria in Scozia. In seguito i 52 congiurati di Amboise vennero pubblicamente giustiziati alla presenza del popolo, del re Francesco, di sua madre Caterina de' Medici, del fratello Carlo e di Maria. Quest'ultima fu l'unica tra i presenti a mostrare segni di orrore, ma fu ripresa da Caterina, la quale riteneva che una regina non dovesse provare emozioni. Il 10 giugno 1560 morì Maria di Guisa e poco dopo, il 6 luglio, i rappresentanti di Maria Stuarda firmarono il trattato di Edimburgo, in base ai termini del quale la Francia si impegnava a ritirare le truppe dalla Scozia e a riconoscere a Elisabetta il diritto di regnare sull'Inghilterra. La delicata situazione politica e religiosa che si stava verificando in Francia non permetteva altre soluzioni, ma Francesco e Maria rifiutarono di ratificare ufficialmente il trattato.
Dopo appena due anni di matrimonio, il 5 dicembre 1560, Francesco II morì a causa di una grave infezione a un orecchio che gli aveva procurato un ascesso cerebrale. La diciottenne vedova Maria, indossato il lutto bianco, visse in solitudine i quaranta giorni rituali del lutto regale, poi si trasferì in Lorena presso i suoi zii. La suocera di Maria, Caterina de' Medici, divenuta reggente per il figlio minorenne Carlo IX, riteneva che due regine vedove fossero di troppo e, quando la Stuarda rientrò a corte, le ordinò di ritornare in Scozia per sistemare la grave crisi che si stava verificando nel suo paese. Infatti, il Parlamento scozzese, senza l'assenso della sovrana, aveva ratificato la modifica della religione di Stato passando da quella cattolica a quella protestante.
Maria Stuarda sbarcò a Leith il 19 agosto 1561. L'educazione ricevuta in Francia le aveva fornito molti talenti e virtù, ma non le capacità per far fronte alla pericolosa e complessa situazione politica della Scozia del tempo: senza l'appoggio di Elisabetta, ella avrebbe dovuto rapidamente capitolare.In quanto devota cattolica romana, la regina fu guardata con sospetto da molti dei suoi sudditi, nonché dalla protestante Elisabetta. La Scozia era divisa tra le fazioni cattoliche e quelle protestanti, e il fratellastro illegittimo di Maria, Giacomo Stewart, era un leader della fazione protestante. Inoltre, anche il riformatore calvinista John Knox, che aveva fatto molti proseliti fra la popolazione, predicò contro Maria, condannandola per l'ascolto della messa, la pratica della danza, gli abiti troppo elaborati, e per molti altri "reati", reali o immaginari che fossero. La sovrana, dal canto suo, non ebbe la capacità né la fermezza per affrontare con piglio deciso il problema.
Con la conseguente delusione della parte cattolica, Maria tollerò la supremazia protestante recentemente istituita e nominò il fratellastro Giacomo Stewart come suo principale consulente. In questo, ella palesò l'effettiva lacuna di un potere militare rispetto ai lord protestanti. Infatti si unì a Giacomo nella distruzione del capo della fazione cattolica, Lord Huntly, nel 1562.
Maria ebbe anche dei ripensamenti circa l'oltraggio fatto a Elisabetta, e tentò di ricomporre la rottura, inviando William Maitland di Lethington in veste di ambasciatore alla corte inglese per sostenere la propria causa come potenziale erede al trono. Elisabetta rifiutò di nominare ufficialmente un erede presuntivo, temendo che questo avrebbe scatenato dei complotti per assassinarla e sostituirla con il successore designato: «Io conosco l'incostanza del popolo d'Inghilterra, so come gli dispiaccia sempre il governo presente e abbia gli occhi fissi sulla persona prossima in ordine di successione». D'altro canto la regina Elisabetta assicurò all'ambasciatore che, tra i possibili eredi, Maria era la sua preferita nonché quella dotata dei diritti più legittimi.Nel dicembre del 1561 furono presi degli accordi per far incontrare le due regine in Inghilterra, a York o Nottingham, nell'agosto o settembre 1562, ma Elisabetta inviò Sir Henry Sidney a luglio per cancellare l'incontro a causa della guerra civile scoppiata in Francia. Nel 1563 la regina d'Inghilterra tentò un'altra via per neutralizzare Maria, suggerendole di sposare Robert Dudley, conte di Leicester, del quale Elisabetta si fidava essendo un suo grande favorito - e secondo alcune fonti, suo amante - e che poteva controllare. Inoltre, essendo Dudley un protestante, una simile unione avrebbe risolto in maniera soddisfacente il doppio problema della regina. La sovrana inviò un ambasciatore per riferire a Maria la proposta: se lei avesse voluto sposare qualcuno (ancora non nominato) scelto da Elisabetta, ella avrebbe proceduto «all'inquisizione sul suo diritto e titolo per essere la nostra prossima cugina e erede». Maria, nondimeno, rifiutò la proposta.
Una delle primarie necessità della giovane regina fu quella di trovare un nuovo marito, in grado di garantirle un'utile alleanza politica. Senza chiedere il suo assenso, il cardinale di Lorena, suo zio, diede inizio a trattative matrimoniali con l'arciduca Carlo d'Austria, figlio dell'imperatore Ferdinando I. Tuttavia, Maria non vedeva vantaggi in quell'unione ed ebbe un alterco con lo zio, colpevole di averla coinvolta suo malgrado in quei negoziati. Personalmente Maria intavolò delle trattative con la Spagna per sposarne l'erede al trono, il mentalmente instabile Don Carlos, ma l'offerta fu rifiutata da Filippo II.Il 29 luglio 1565, all'Holyrood Palace di Edimburgo, convolò a nozze con Enrico Stuart, Lord Darnley, suo cugino di primo grado. L'unione fece infuriare Elisabetta, la quale riteneva che si sarebbe dovuto chiedere il suo benestare, poiché l'uomo era un suddito inglese. Inoltre, Elisabetta si sentiva minacciata dal loro matrimonio, perché sia Maria sia Enrico erano pretendenti al trono, in quanto discendenti diretti di Margherita Tudor, la sorella maggiore di suo padre, Enrico VIII. Gli eventuali discendenti della coppia avrebbero ereditato entrambe le rivendicazioni e, di conseguenza, sarebbero stati prossimi al trono d'Inghilterra.Questo matrimonio con un leader cattolico incitò il fratellastro di Maria, il conte di Moray a unirsi con gli altri lord protestanti in una ribellione aperta, fomentati da Elisabetta. Maria organizzò un incontro a Stirling il 26 agosto 1565 per confrontarsi, e ritornò a Edimburgo il mese seguente per aumentare il numero delle truppe. Moray e i lord ribelli furono messi in fuga ed esiliati, con una decisiva azione militare divenuta nota come "l'incursione di Chaseabout".
Non molto tempo dopo, Maria rimase incinta. Darnley, fisicamente prestante ma ottuso e violento, divenne arrogante e domandò un potere commisurato al suo titolo di re. In una occasione aggredì fisicamente Maria nel tentativo, infruttuoso, di provocarle un aborto. L'intelligente e ambizioso musico di origine piemontese Davide Rizzio (o Davide Riccio) divenne il più intimo confidente di Maria, nonché suo segretario particolare: i rapporti fra i due erano così stretti che si cominciò a mormorare che fossero amanti. Lo strano legame cominciò a destare l'accesa ostilità dei nobili protestanti sconfitti da Maria e, nel marzo del 1566, sebbene cattolico, Darnley si unì a loro in una cospirazione. Il 9 marzo, un gruppo di nobiluomini accompagnati da Darnley, uccise Rizzio davanti agli occhi di Maria, mentre i due si trovavano a colloquio a Holyrood Palace. Darnley in seguito cambiò fazione e tradì i lord, ma l'omicidio del musico fu la causa della rottura del loro matrimonio. Enrico si era rivelato incapace come marito e come regnante, al punto da costringere Maria a esautorarlo gradualmente di ogni carica regale e coniugale.
In seguito alla nascita del loro figlio, Giacomo, il 19 giugno 1566, fu organizzato un piano per eliminare Darnley, che era già malato (ufficialmente di vaiolo, ma è possibile che fosse affetto da sifilide). Darnley si stava curando in una casa di Edimburgo, dove Maria lo andava a trovare spesso, in modo tale che sembrasse possibile una riappacificazione. Nel febbraio del 1567, si verificò un'esplosione nella casa di Kirk o' Field e Darnley fu trovato morto in giardino. Questo evento, che avrebbe dovuto essere la salvezza di Maria, danneggiò invece la sua reputazione, benché ancora sia dubbio se essa fosse o meno a conoscenza del piano per assassinare il marito. James Hepburn, IV conte di Bothwell, un avventuriero che sarebbe diventato il suo terzo marito, fu accusato di essere colpevole dell'omicidio e fu portato davanti a un processo farsa, dal quale fu comunque assolto. Maria cercò di riconquistare il sostegno dei suoi lord, mentre Bothwell spinse molti di loro a firmare l'Ainslie Tavern Bond, nel quale si accordarono per sostenere le sue pretese di sposare Maria.
Il 24 aprile 1567 Maria visitò per l'ultima volta suo figlio Giacomo, che all'epoca aveva circa dieci mesi, al castello di Stirling. Durante il viaggio di ritorno a Edimburgo, con il suo accordo o meno, venne rapita da Bothwell e dai suoi uomini e condotta al castello di Dunbar, dove Bothwell potrebbe averla forzata a consumare immediatamente, e quindi irreparabilmente, il matrimonio previsto dall'Ainslie Tavern Bond, a cui lei pure si era impegnata. Secondo la testimonianza del diplomatico James Melville di Halfill (1535–1617), che era presente a Dunbar, si trattò effettivamente di uno stupro, ma l'opinione pubblica dominante ritenne subito che tutta la faccenda del rapimento fosse stata in effetti solo una montatura finalizzata a salvare la faccia della regina. Il 6 maggio ritornarono a Edimburgo e, previo tempestivo divorzio di Bothwell dal suo precedente matrimonio, il 15 maggio, presso il palazzo di Holyrood, lui e Maria si sposarono con il rito protestante.
La nobiltà scozzese si rivoltò contro Maria e Bothwell e sollevò un esercito contro di loro. Si confrontarono a Carberry Hill il 15 giugno, ma non ci fu alcuna battaglia, poiché Maria aveva accettato di seguire i lord a condizione che essi la reinsediassero sul trono e lasciassero andare Bothwell (il quale fu incarcerato in Danimarca e, diventato pazzo, morì nel 1578 ancora in prigione). Tuttavia i lord ruppero la loro promessa, riportarono Maria a Edimburgo e la imprigionarono nel castello di Loch Leven, situato nel mezzo di un'isola. Tra il 18 giugno e il 24 giugno Maria abortì due gemelli. Il 24 luglio 1567 fu costretta ad abdicare al trono scozzese in favore del suo unico figlio, Giacomo, che aveva solo un anno.
Il 2 maggio 1568, Maria scappò da Loch Leven e ancora una volta riuscì a radunare un piccolo esercito, si gettò nel campo di battaglia e cavalcò alla testa dei suoi soldati, esortandoli a seguire il suo esempio. Dopo la sconfitta del suo esercito nella battaglia di Langside il 13 maggio, si rifugiò in Inghilterra, sulla base di una lettera della cugina Elisabetta che le prometteva aiuto. Quando Maria entrò in Inghilterra il 19 maggio, tuttavia, fu imprigionata dagli ufficiali di Elisabetta a Carlisle.Maria fu trasferita nel castello di Bolton nel luglio del 1568 e vi rimase sotto la tutela di Lord Scrope. Visse in questo castello, che fu attrezzato per il suo soggiorno, fino al gennaio del 1569, quando fu reclusa nel castello di Tutbury.
Dopo alcune indecisioni sul fatto che Maria dovesse essere processata o meno per l'assassinio di Darnley, Elisabetta ordinò un'inchiesta invece di un processo, che si svolse a York dall'ottobre del 1568 fino al gennaio del 1569. L'inchiesta fu politicamente influenzata, ma Elisabetta non volle accusare apertamente Maria di omicidio.
Maria rifiutò di riconoscere il potere di processarla a un qualsiasi tribunale in quanto era una "regina consacrata da Dio", e inoltre l'uomo incaricato del perseguimento penale era il suo fratellastro Giacomo, che regnava in Scozia in assenza di Maria, e quindi il suo movente principale era di mantenere lei fuori dalla Scozia e i suoi sostenitori sotto controllo. A Maria non fu permesso né di vedere questi ultimi, né di parlare in loro difesa davanti al tribunale. Inoltre Maria rifiutò di lasciare una difesa, a meno che Elisabetta non avesse garantito un verdetto di non colpevolezza, cosa che la regina d'Inghilterra non avrebbe fatto. L'indagine era incentrata sulle "lettere del cofanetto", ovvero un lungo componimento poetico e otto lettere presumibilmente scritte da Maria a Bothwell, segnalate da James Douglas, IV conte di Morton, che le aveva trovate a Edimburgo in un cofanetto d'argento con incisa una F (che forse indicava Francesco II) insieme con un certo numero di altri documenti, incluso il certificato di matrimonio tra Maria e Bothwell. Il contenuto delle lettere indicava che la regina Mary era coinvolta insieme a Bothwell nell'omicidio di suo marito Lord Darnley. L'autenticità delle lettere del cofanetto è stata fonte di molte polemiche tra gli storici, perché gli originali sono andati persi e le copie disponibili in varie collezioni non formano un insieme completo. Maria sosteneva che la sua scrittura non era difficile da imitare e, recentemente, sono state suggerite diverse ipotesi: o che le lettere fossero completamente false, o che i passaggi incriminati fossero stati inseriti in lettere originali prima dell'indagine, o anche che fossero state scritte a Bothwell da altre persone. Analisi dello stile e dei contenuti hanno escluso la possibilità che esse fossero opere originali di Maria Stuarda. Tali lettere non apparvero pubblicamente se non all'Inchiesta di York del 1568. La storica Jenny Wormald crede che questa riluttanza degli scozzesi a mostrare le lettere e poi a distruggerle nel 1584 possa essere motivata dal contenuto delle suddette, prova indiscussa del coinvolgimento di Maria Stuarda, mentre la storica Alison Weir crede che il tempo che gli scozzesi presero per mostrare le lettere alla regina inglese fosse stato utilizzato per crearle. Due ipotesi agli estremi della vicenda che vedono, nella prima, la complicità di Maria e, nella seconda, la sua innocenza. In ogni caso molti dei contemporanei della regina di Scozia credettero alla loro veridicità, tra questi vi era anche il Duca di Norfolk. I commissari, una buona parte, accettarono la presunta autenticità delle lettere avendole confrontate con la calligrafia di Maria. Elisabetta I, in ogni caso, non concluse nulla da questa commissione: nulla era ancora provato.
Dopo l'inchiesta di York, nel gennaio del 1569, Elisabetta ordinò che Maria venisse trasferita, sotto la custodia di Lord Knollys, marito di sua cugina Catherine Carey, nel castello di Tutbury, dove arrivò il 3 febbraio. Il castello si trovava vicino a un'ampia palude e i miasmi che ne salivano non portavano beneficio alla cagionevole salute della regina di Scozia. Qui Maria conobbe Bess di Hardwick e suo marito George Talbot, VI conte di Shrewsbury, che divenne il suo custode per quindici anni e mezzo, salvo alcune brevi interruzioni. La principale attività di Maria Stuarda divenne il ricamo, e insieme con Lady Shrewsbury realizzò molti arazzi di pregiata fattura. Fu in quest'occasione che incominciò a ricamare sulle sue vesti il famoso motto En ma Fin gît mon Commencement (Nella mia fine è il mio principio), cui affiancò anche lo stemma di sua madre Maria di Guisa: una fenice che risorgeva dalle fiamme. Maria però lo aveva caricato di un nuovo significato legato alla vittoria dell'anima sul corpo dopo la morte.In marzo la salute di Maria peggiorò e cominciò ad avere un forte dolore alla milza, ma nemmeno il trasferimento alla più salubre residenza di Wingfield migliorò la situazione. A maggio, fu trasferita nella bella Chatsworth House dove fu visitata da due medici. Ben presto Maria intrecciò un rapporto epistolare con Thomas Howard, IV duca di Norfolk, l'unico duca inglese, nonché cugino di Elisabetta. Maria sperava di poter sposare il «suo Norfolk», come lo chiamava, e di poter essere liberata, senza contare che confidava nell'approvazione regia per il suo nuovo matrimonio. In più, il conte di Leicester inviò una lettera a Maria in cui la informava che, se avesse mantenuto la fede protestante in Scozia e sposato Norfolk, i nobili inglesi le avrebbero fatto restituire il trono e sarebbe stata nominata legittima erede di Elisabetta. A questo punto Norfolk e Maria si fidanzarono e lui le inviò un anello di diamanti. A settembre, Elisabetta scoprì le trattative segrete e, infuriatasi, fece condurre il duca di Norfolk nella Torre di Londra, mentre Maria fu nuovamente trasferita a Tutbury con un nuovo carceriere, Huntington.
Nel maggio 1570, Maria fu nuovamente portata a Chatsworth House, ma nello stesso periodo papa Pio V promulgò la bolla Regnans in Excelsis che scomunicava Elisabetta e rendeva i sudditi cattolici liberi dall'obbedirle. Alcuni signorotti locali organizzarono un piano di fuga per liberare la regina di Scozia, ma quest'ultima non vi prese parte, poiché confidava ancora nella possibilità che Elisabetta - ormai prossima ai quarant'anni, nubile e senza eredi - la reinsediasse sul trono. Elisabetta, infatti, fu persuasa dai rappresentanti di Carlo IX a promettere di aiutare Maria a riconquistare il trono. Lord Cecil fece visita a Maria nel castello di Sheffield e le presentò una lunga serie di articoli che avrebbero stabilito l'alleanza tra lei e Elisabetta. Le trattative prevedevano la ratifica del trattato di Edimburgo, con la relativa rinuncia al trono inglese da parte della regina di Scozia; inoltre, quest'ultima non avrebbe potuto sposarsi senza il consenso della cugina. Alla fine però non se ne fece nulla e, nella primavera del 1571, Maria scrisse in una lettera a Sussex che ormai confidava poco nella risoluzione dei suoi problemi.Nell'agosto del 1570 Norfolk fu liberato dalla Torre e, di lì a poco, prese parte a una cospirazione assai più pericolosa della precedente. Un banchiere italiano, Roberto Ridolfi, fece da intermediario tra il duca di Norfolk e la regina Maria affinché i due si sposassero con l'aiuto delle potenze straniere. Infatti, il suo piano prevedeva che il Duca d'Alba invadesse l'Inghilterra dai Paesi Bassi causando una sommossa dei cattolici inglesi, quindi, una volta catturata Elisabetta, Maria sarebbe salita sul trono insieme con il suo nuovo consorte. Ma né Filippo II di Spagna, né il duca d'Alba avevano intenzione di aiutarlo, inoltre non era assicurata la sollevazione inglese. Elisabetta, messa in allerta dal granduca di Toscana, che era facilmente venuto a conoscenza dei piani di Ridolfi, scoprì il complotto e fece arrestare i congiurati. Norfolk, arrestato il 7 settembre 1571, fu processato nel gennaio del 1572 e giustiziato il 2 giugno dello stesso anno. Il complotto Ridolfi provocò un ripensamento in Elisabetta. Con l'incoraggiamento della regina, il parlamento introdusse un disegno di legge che nel 1572 bloccò Maria dall'ascesa al trono. Elisabetta inaspettatamente rifiutò di dare il suo consenso. Il più estremo limite cui giunse fu nel 1584, quando introdusse un documento, il Bond of Association, finalizzato a prevenire che eventuali aspiranti al trono approfittassero del suo omicidio e che tali mandanti venissero perseguiti sino alla morte. Dal momento che numerosi complotti erano rivendicati in nome di Maria, di fatto il documento si rivelò una cospirazione ai danni della regina di Scozia. Non era giuridicamente vincolante, ma fu firmato da migliaia di persone, tra cui Maria stessa.
In nome di Maria Stuarda furono rivendicati numerosi complotti per assassinare Elisabetta, aumentare i cattolici dell'Inghilterra del Nord e innalzare la regina di Scozia al trono inglese con l'aiuto della Francia e della Spagna. Il più importante fu il complotto Babington, che fu il risultato di diverse congiure, con diversi scopi: di fatto si rivelò una trappola tesa a Maria da parte di Sir Francis Walsingham, il capo delle spie di Elisabetta, e dei nobili inglesi che ritenevano inevitabile l'esecuzione del «mostruoso drago scozzese». Dal 1585 Maria era stata affidata, nel castello di Tutbury, alla custodia di Amyas Paulet, un rigido puritano immune al fascino della regina di Scozia e che, a differenza di Knollys e Shrewsbury, la trovava fastidiosa: da quel momento la prigionia di Maria divenne un vero e proprio incarceramento. Paulet riteneva suo compito leggere tutte le lettere di Maria e inoltre le impedì di inviarle segretamente attraverso le lavandaie; per di più non tollerava che la regina facesse la carità ai poveri, ritenendo che fosse soltanto un modo per ingraziarsi la gente del luogo. Si spinse al punto di voler bruciare un pacchetto, diretto alla regina, che conteneva «abominevoli porcherie», ovverosia rosari e stoffe di seta con la scritta Agnus Dei. Dal momento che Maria non tollerava la malsana aria di Tutbury, fu deciso di trasferirla a Chartley Hall, una residenza del conte di Essex, dove giunse a Natale. A questo punto Walsingham incominciò a muoversi.
Gilbert Gifford, un corriere coinvolto in un piano per liberare Maria, al suo ritorno dalla Francia, fu catturato da Walsingham e convinto da quest'ultimo a lavorare per lui: una volta avvisato Paulet, Gifford ebbe modo di contattare Maria, che non riceveva più lettere da un anno, e le fece scoprire un modo per contattare i suoi corrispondenti francesi, "senza" che Paulet lo scoprisse. Maria dettava le sue lettere al suo segretario Nau, che le scriveva in codice, quindi venivano avvolte in un sacchetto di cuoio e inserite nei turaccioli delle botti di birra che regolarmente rifornivano il palazzo. Le lettere giungevano nelle mani di Gifford nella vicina Burton, quest'ultimo le riportava a Paulet, che le faceva decifrare e portare a Londra da Walsingham. Una volta ricopiate, Gifford le consegnava all'ambasciatore francese, che le portava a Parigi da Thomas Morgan, il corrispondente di Maria.
Dunque alla falsa cospirazione di Gifford per liberare Maria, venne a unirsi un reale complotto operato da alcuni giovani gentiluomini inglesi. Il capo di questo gruppo di giovani cattolici, che vedevano in Maria una martire, era Sir Anthony Babington: il loro piano era quello di uccidere Elisabetta e di porre sul trono la regina di Scozia. Babington, che aveva avuto dei contatti con Morgan in passato, si trovò a unire, inconsapevolmente, il suo complotto a quello orchestrato da Walsingham. Maria, che aveva sempre tenuto in scarsa considerazione i piani della piccola nobiltà locale, si sentì rassicurata sul conto di Babington sia da parte di Morgan, sia da parte del cognato di Nau. Perciò, intraprese una corrispondenza col giovane, che il 14 luglio le inviò l'esatto piano di fuga e di assassinio di Elisabetta. Walsingham, che aveva già decrittato la lettera di Babington, aspettò la risposta di Maria, che l'avrebbe indiscutibilmente resa colpevole di alto tradimento. Maria, confusa e indecisa sul da farsi, chiese un parere di Nau, che le consigliò di lasciar perdere, come aveva sempre fatto, simili piani. Maria alla fine decise di rispondere e il 17 luglio scrisse una missiva in cui indicava con esattezza le condizioni necessarie per liberarla, ma non dette una reale risposta sull'attentato a Elisabetta. In questo modo, la colpevolezza di Maria non era assicurata, motivo per cui Phelippes, il decrittatore di Walsingham, ci aggiunse un poscritto relativo all'assassinio della regina inglese. Due giorni dopo l'invio, la lettera era nelle mani di Walsingham e Phelippes, e il 29 luglio raggiunse Babington. Quest'ultimo, dunque, fu arrestato il 14 agosto e condotto nella Torre di Londra, dove confessò l'intero piano.
Una volta scoperti, i congiurati vennero torturati, processati sommariamente e squartati. Nel settembre del 1586, Maria fu condotta nel castello di Fotheringhay, sempre sotto la custodia di Amyas Paulet. I giuristi si trovarono in difficoltà nell'organizzare il processo a Maria, poiché un sovrano straniero non poteva essere giudicato e in un caso simile avrebbe dovuto essere esiliato dal paese. Per evitare di andare contro le leggi ricercarono esempi di altri sovrani giudicati da un tribunale, ma i risultati furono piuttosto inconcludenti: lo sconosciuto Caietano, tetrarca dei tempi di Giulio Cesare, Licinio, cognato di Costantino, Corradino di Svevia e Giovanna di Napoli. La legge era contro di loro: infatti, a quel tempo, prevedeva che un accusato venisse giudicato da persone sue pari e ovviamente nessuno dei più alti lord inglesi era al pari della regina scozzese e la stessa Elisabetta non avrebbe potuto giudicarla. I giuristi fecero leva sul fatto che il "crimine" fosse avvenuto in Inghilterra e, utilizzando questa scusante, poterono procedere e istituire un tribunale formato dai più importanti nobili d'Inghilterra.
Maria, tuttavia, non volle categoricamente sottostare a una simile condizione e contro gli ambasciatori che le fecero visita l'11 ottobre, tuonò queste parole: «Come, la vostra signora non sa che sono nata regina? Crede che umilierò la mia posizione, il mio stato, la famiglia da cui provengo, il figlio che mi succederà, i re e i principi stranieri i cui diritti vengono calpestati nella mia persona, accettando un simile invito? No! Mai! Per quanto possa sembrare piegata, il mio cuore è saldo e non si sottoporrà a nessuna umiliazione». Il giorno seguente Maria fu visitata da una deputazione di commissari, tra i quali Sir Thomas Bromley, che le intimò che, per quanto protestasse, ella era suddita inglese e soggetta alle leggi dell'Inghilterra e quindi avrebbe dovuto presenziare al processo: qualora non lo avesse fatto, sarebbe stata ugualmente condannata in absentia. Maria rimase scossa, pianse e affermò che non era una suddita e avrebbe preferito «morire mille volte» piuttosto che riconoscersi tale, poiché avrebbe negato il diritto divino dei sovrani e avrebbe ammesso di essere soggetta alle leggi inglesi anche sotto un punto di vista religioso. Alla fine disse loro: «Guardate nelle vostre coscienze e ricordate che il teatro del mondo è più vasto del regno d'Inghilterra».La regina, resasi conto della sua condizione di futura condannata a morte senza speranza, capitolò il 14 ottobre e improntò ogni suo atto a una singolare imitatio Christi. Maria fu processata il 15 ottobre 1586, con l'accusa di alto tradimento, da una corte di quaranta uomini, tra i quali vi erano anche dei cattolici. Si difese da ogni accusa con dignità, sottolineando il fatto di essere una "regina consacrata da Dio" e quindi immune alle leggi d'Inghilterra. Dopo la prima giornata del processo, Maria, stanca e afflitta, confidò ai suoi servitori di essersi sentita come Gesù davanti ai farisei che urlavano «Tolle, tolle, crucifige!». Alla fine del processo pronunciò queste parole davanti ai suoi giudici: «Miei signori e gentiluomini, io pongo la mia causa nelle mani di Dio».Elisabetta I, terrorizzata dall'idea di mandare a morire una regina consacrata, per di più sua parente, rimandò di mese in mese la firma del mandato di esecuzione. Maria divenne una responsabilità che Elisabetta non poteva più sopportare, così chiese a Amyas Paulet se volesse pianificare un qualche incidente per eliminare la regina di Scozia senza lo sconvolgimento che un'esecuzione formale avrebbe inevitabilmente provocato, ma egli rifiutò sulla base del fatto che non avrebbe lasciato una tale macchia sulla sua discendenza. Infine Elisabetta si risolse a firmare la condanna il 1º febbraio 1587.
L'8 febbraio 1587, il giorno fissato per l'esecuzione, presso il castello di Fotheringhay, Maria, come riferiscono le fonti, entrò nel salone con aria tranquilla, indossando un abito scuro e un lungo velo bianco, simile a quello di una sposa. Quando il boia le presentò le sue scuse, ella gli disse: «Vi perdono con tutto il mio cuore, perché spero che ora porrete fine a tutte le mie angustie». Sul patibolo le sue dame, Elizabeth Curle e Jane Kennedy, l'aiutarono a spogliarsi, rivelando un sottabito rosso cremisi, il colore della passione dei martiri cattolici, appositamente scelto dalla regina, che davanti ai protestanti inglesi voleva morire da martire cattolica. Una volta bendata e posizionata la testa sul ceppo pronunciò le parole: «In manus tuas, Domine, commendo spiritum meum» ovvero: «Signore, nelle tue mani affido il mio spirito».La decapitazione fu, stando ai testimoni, particolarmente brutale: la testa della regina si staccò dal corpo solo con un secondo colpo di scure. Dopo la morte, la sovrana subì l'umiliazione della ostensio davanti alla folla. Inoltre, quando gli esecutori si avvicinarono al corpo senza vita per prendere gli ultimi ornamenti rimasti, prima che venisse imbalsamato, la gonna di Maria incominciò a muoversi e dal di sotto uscì il piccolo cane della regina, che ella era riuscita a nascondere sotto le lunghe vesti.La regina di Scozia moriva all'età di quarantaquattro anni. Elisabetta, morta nubile, non ebbe figli e il figlio di Maria, Giacomo Stuart, di religione protestante, divenne re d'Inghilterra, designato da Elisabetta sul letto di morte.
La richiesta di Maria di essere sepolta in Francia venne rifiutata da Elisabetta. Il suo corpo venne imbalsamato e lasciato insepolto in una bara di piombo fino alla sua sepoltura, avvenuta nella Cattedrale di Peterborough alla fine di luglio del 1587. Le sue interiora, rimosse come parte del processo di imbalsamazione, furono sepolte in segreto nel castello di Fotheringhay. Il suo corpo fu riesumato nel 1612, quando suo figlio, il re Giacomo I d'Inghilterra, ordinò che venisse sepolta nell'Abbazia di Westminster, in una cappella di fronte alla tomba di Elisabetta I.Nel 1867, durante alcuni lavori per trovare la bara di Giacomo I, mai registrata a Westminster, la cripta posta sotto il monumento funebre della Regina fu aperta. Si scoprì che Maria condivideva la tomba, con numerosi discendenti, assieme a sua nipote Elisabetta Stuart la regina d’inverno, nonna di Giorgio I (futuro re inglese), ed anche quelle di Arbella Stuart e gli infanti nati morti della regina Anna Stuart, e di Giacomo II e Rupert del Palatinato. Lei che non regnò mai in Inghilterra, e che morì per mano di Elisabetta, riposa ora in mezzo ai re inglesi. Da lei discende direttamente ogni sovrano di Gran Bretagna, fino alla presente regina, che appartiene alla 13ª generazione.
Nel 1603 alla morte di Elisabetta I d'Inghilterra, salì al trono il figlio di Maria, Giacomo VI di Scozia, col nome di Giacomo I d'Inghilterra. A succedergli fu il figlio avuto da Anna di Danimarca, Carlo I, il quale fu detronizzato durante la guerra civile inglese e in seguito decapitato, nel 1649, come la nonna. Nel 1660 fu restaurata la monarchia inglese e sul trono salì Carlo II Stuart, figlio di Carlo I e di Enrichetta Maria di Francia. Il matrimonio di quest'ultimo con la sterile Caterina di Braganza fece sì che alla sua morte il trono venisse ereditato dal fratello Giacomo II Stuart. Giacomo II, di fede cattolica, fu detronizzato dalla Gloriosa rivoluzione e al suo posto salirono sul trono come co-regnanti, nel 1689, sua figlia Maria II Stuart e il di lei marito, nonché primo cugino, Guglielmo III d'Orange, figlio di Guglielmo II d'Orange e di Maria Enrichetta Stuart, figlia di Carlo I. Maria morì nel 1694 e Guglielmo continuò a regnare da solo; alla sua morte salì sul trono la sorella di Maria, Anna Stuart.
L'erede di Anna, designata dall'Act of Settlement, era Sofia di Hannover, figlia di Federico V del Palatinato e di Elisabetta Stuart, figlia di Giacomo I d'Inghilterra. Sofia morì due mesi prima di Anna, la quale designò come suo erede il figlio di Sofia, Giorgio di Hannover, che nel 1714 salì al trono come Giorgio I di Gran Bretagna, inaugurando il casato di Hannover. A Giorgio I succedettero in linea diretta il figlio Giorgio II e poi il nipote Giorgio III. A Giorgio III dapprima succedette il figlio Giorgio IV, ma dal suo matrimonio con Carolina di Brunswick nacque una figlia premorta al padre, Carlotta. Dopo Giorgio IV salì al trono suo fratello, Guglielmo IV, il quale morì senza eredi, passando il trono a Vittoria, figlia di suo fratello Edoardo Augusto di Hannover. Vittoria salì al trono nel 1837 e dal suo matrimonio con il principe Alberto ebbe inizio la dinastia di Sassonia-Coburgo-Gotha.
A Vittoria succedettero suo figlio, Edoardo VII del Regno Unito e il nipote, Giorgio V, il quale, a causa dei sentimenti anti-tedeschi sviluppatisi durante la prima guerra mondiale, cambiò il nome tedesco della casata in Windsor. Dopo Giorgio V salì sul trono suo figlio, Edoardo VIII, che abdicò in favore del fratello Giorgio VI. A quest'ultimo, nel 1952, succedette la figlia Elisabetta. Perciò, da Maria Stuarda discende l'attuale regina del Regno Unito, Elisabetta II.
compare come uno dei personaggi storici principali nel capitolo finale della trilogia di Ken Follett, "La colonna di fuoco", romanzo del 2017.
Lamento di Maria Stuarda (o Lamento della Regina di Scozia) di Giacomo Carissimi, per soprano e basso continuo, probabilmente composto intorno al 1620.
Maria Stuarda (1834) opera di Gaetano Donizetti, basata sul dramma di Friedrich Schiller.
Marie Stuart (1844), grand opéra di Louis Niedermeyer (musica) e Théodor Anne (libretto).
Sandy Denny chiamò Fotheringay il suo gruppo folk, in ricordo del castello dove fu decapitata Maria.
Lo stemma dell'anello di Maria Stuarda, una M incastonata in una phi greca (φ), simbolo del marito Francesco II di Francia, è diventato il logo della band progressive metal statunitense dei Dream Theater.
Canti di prigionia per coro a voci miste e strumenti (1938-1941) di Luigi Dallapiccola; il primo dei tre canti contiene la preghiera O domine Deus! Speravi in Te scritta da Maria Stuarda negli ultimi anni di prigionia.
Roland H. Bainton, Donne della Riforma, Torino, Claudiana, 1997, ISBN 88-7016-263-X.
 Jane Dunn, Cugine. Rivali. Regine. Elisabetta I regina d'Inghilterra e Maria Stuarda regina di Scozia, Milano, Bompiani, 2008, ISBN 88-452-6048-8.
 Carolly Erickson, Elisabetta I - La Vergine Regina, Milano, Mondadori, 2000, ISBN 88-04-47749-0.
 Antonia Fraser, Maria Stuart - La tragedia di una regina, Milano, Mondadori, 1996, ISBN 88-04-41332-8.
 Claudina Fumagalli, Maria Stuarda: tre mariti, due corone, un patibolo, Milano, De Vecchi, 1967.
(EN) David Michael Loades, John Dudley, Duke of Northumberland, 1504-53, Oxford, Oxford University Press, 1996.
 François Auguste Alexis Mignet, Maria Stuarda, regina di Scozia, Milano, Aurora, 1936.
(EN) Richard Oram, The Kings & Queens of Scotland, Tempus Publishing, 2006, ISBN 978-0-7524-3814-6.
 Jean Orieux, Caterina de' Medici. Un'italiana sul trono di Francia, Milano, Arnoldo Mondadori Editore, 1988, ISBN 88-04-30464-2.
 Stefan Zweig, Maria Stuarda - La rivale di Elisabetta I d'Inghilterra, Milano, Bompiani, 2001, ISBN 88-452-9116-2.
(EN) Spartiti di Maria Stuarda, su International Music Score Library Project, Project Petrucci LLC.
Marija Jur'evna Poljakova (in russo: Мария Юрьевна Полякова?; 8 maggio 1997) è una tuffatrice russa.
Ai Europei di nuoto di Glasgow 2018 ha vinto la medaglia d'oro nel concorso del trampolino 1 metro, terminado la gara avanti alla connaionale Nadežda Bažina ed all'italiana Elena Bertocchi.
Europei di nuotoGlasgow 2018: oro nel trampolino 1 m;Giochi europeiBaku 2015: oro nel trampolino 1 m; argento nel trampolino 3 m sincro;UniversiadeTaipei 2017: bronzo nel trampolino 3 m sincro;

Marija Jur'evna Šarapova (in cirillico: Мария Юрьевна Шарапова, ; Njagan', 19 aprile 1987) è una tennista russa.
Considerata una delle più forti tenniste dell'epoca contemporanea, è entrata nella storia per essere stata la prima numero uno di nazionalità russa e per aver vinto il torneo di Wimbledon all'età di soli 17 anni (seconda giocatrice più giovane di sempre nell'era Open dopo Martina Hingis a vincere Wimbledon).La WTA l'ha classificata come numero uno al mondo in singolare in cinque diverse occasioni, per un totale di 21 settimane. È diventata numero uno per la prima volta a 18 anni il 22 agosto 2005 e per l'ultima volta nel luglio 2012. Inoltre ha conseguito per ben cinque volte l'ESPY Award come miglior tennista (2005, 2007, 2008, 2012 e 2014).Ha vinto 5 tornei del Grande Slam (due volte a Parigi) ed è una delle dieci giocatrici della storia del tennis ad aver completato il Career Grand Slam (assieme a Maureen Connolly, Doris Hart, Shirley Fry, Margaret Smith Court, Billie Jean King, Chris Evert, Martina Navrátilová, Steffi Graf e Serena Williams), traguardo raggiunto il 9 giugno 2012 con la vittoria del Roland Garros. Nella sua carriera, ha vinto in tutto 36 tornei in singolare, tra cui le WTA Finals nel 2004 e 12 tornei "Premier", ed è la terza giocatrice in attività per numero di titoli vinti in singolare, dietro a Serena e Venus Williams.
Nel 2012 si è aggiudicata la medaglia d'argento in singolare alle Olimpiadi di Londra, nella sua unica Olimpiade giocata. Ha vinto nella sua carriera anche tre titoli di doppio. Malgrado i numerosi infortuni, Marija Šarapova è una delle giocatrici più longeve del circuito femminile. Ha, infatti, vinto almeno un torneo in singolare per tredici anni consecutivi (un anno in meno rispetto alle sole Steffi Graf, Martina Navrátilová e Chris Evert). Unica vittoria assente nel suo palmarès è, invece, quella in Fed Cup, nonostante una finale raggiunta nel 2015.La tennista russa eccelle nel circuito femminile per l'aggressività del suo stile di gioco e soprattutto per forza mentale e spirito competitivo. Molti commentatori e leggende del passato, come Monica Seles e John McEnroe, hanno notato questo aspetto e l'hanno definita una delle "sportive più competitive di sempre". È stata, per 11 anni consecutivi, dal 2004 al 2015, l'atleta donna più pagata al mondo. È anche la terza giocatrice di sempre (dietro alle sorelle Williams) che ha guadagnato di più dai montepremi dei tornei a cui ha partecipato: 37 milioni di dollari.È inoltre considerata, insieme alla sua ex-collega Anna Kurnikova, una delle atlete più belle di sempre, riuscendo ad entrare, nel 2006, nella classifica delle 50 donne più belle del mondo.
Soprannominata Masha, Marija Šarapova è nata in Siberia, nell'allora Unione Sovietica. Fino al 1986 i genitori vivevano a Gomel, città della Bielorussia vicina al confine con l'Ucraina ma, in seguito all'incidente di Chernobyl, emigrarono nella città siberiana di Njagan', dove nacque Maria e nel 1989 si trasferirono a Soči. Cominciò a giocare a tennis all'età di 4 anni. All'età di 6 anni nel 1993 la piccola Marija incontrò Martina Navrátilová, che intravide in lei delle potenzialità e le consigliò perciò di trasferirsi con il padre negli Stati Uniti, cosa che fece due anni dopo, nel 1995, per frequentare l'Accademia di Nick Bollettieri. Si iscrisse però all'Accademia solo all'età di nove anni grazie a un finanziamento della IMG, che pagò la retta annuale. Prima dell'offerta della IMG, Marija era allenata da Rick Macci. Vive a Bradenton, in Florida, ma possiede anche un'altra residenza a Manhattan Beach, California.Oltre che per i risultati in campo, Marija Šarapova è nota per il suo aspetto avvenente e il fisico longilineo: ottiene, infatti, contratti milionari per servizi pubblicitari o per indossare capi d'abbigliamento, grazie ai quali è la più ricca tra le tenniste ancora in attività.Nel giugno del 2016, in seguito alla squalifica per l'uso del Meldonium, ha deciso di iscriversi alla Harvard Business School per studiare economia.Secondo la rivista americana Forbes dal 2005 al 2011, è stata una delle 100 celebrità piu potenti del pianeta.
Forbes dichiara annualmente dal 2006 che Marija Šarapova è la tennista più pagata al mondo, davanti anche a Li Na e a Serena Williams. Il suo patrimonio netto si aggirerebbe attorno ai 195 milioni di dollari, di cui solamente 37 milioni sono dati dal prize money. Il restante capitale è stato guadagnato in seguito alle numerose sponsorizzazioni e ad alcuni investimenti. 
La rivista Forbes inserì per 5 anni consecutivi (dal 2005 al 2009) la tennista nella lista delle celebrità più potenti del mondo. Nel 2015 fu eletta (per l'undicesimo anno consecutivo) sportiva più ricca del mondo.Subito dopo la sua vittoria a Wimbledon nel 2004, Marija Šarapova siglò un contratto con Motorola. È apparsa, inoltre, in alcune pubblicità per Land Rover e Canon. Il suo nome fu usato, inoltre, in alcuni prodotti di Tag Heuer e Tiffany & Co. Nell'estate del 2006, apparì in uno spot televisivo per Nike, chiamato Pretty. Nel 2007, firmò un contratto con Gatorade e Tropicana, recesso nel 2009. Il personaggio di Marija Šarapova appare in numerosi videogiochi, tra cui Top Spin, Virtua Tennis e Grand Slam Tennis. Dopo l'infortunio alla spalla, la russa, dato che non poteva guadagnare sui campi da tennis, si concentrò nel trovare numerose sponsorizzazioni. Il contratto più remunerativo fu quello stipulato con Nike, che prevede un guadagno di 70 milioni di dollari distribuiti in 8 anni. Questo contratto di sponsorizzazione diventò il più redditizio di sempre per una tennista. Con Nike, creò una collezione di abbigliamento, indossata da lei stessa negli incontri e da altre tenniste del circuito WTA, come Eugenie Bouchard e Madison Keys. Dal 2013 è una delle ambasciatrici del marchio Porsche.Dal 2003 al 2010, la russa utilizzò diverse tipologie di racchette Prince. Dal 2011, però, scelse solo racchette Head e utilizza una Head Graphene XT Instrict MP Racquet.Nel 2013 ha creato insieme a Jeff Rubin una linea di caramelle chiamata Sugarpova.L'8 marzo 2016, in seguito alla sua dichiarazione di positività al doping, la Nike e la Tag Heuer annunciarono di ritirarle la sponsorizzazione. Il 14 marzo anche la Porsche ritirò la sua sponsorizzazione ed il 15 l'ONU le sospese il titolo di ambasciatrice Dopo l'annuncio della squalifica, la Nike decise di ritornare sui suoi passi e di continuare a lavorare con Marija Šarapova, dato che il tribunale aveva stabilito che la tennista non aveva intenzionalmente violato le norme ITF.
Agli US Open del 2004, Marija Šarapova indossò un nastro nero in ricordo della strage di Beslan, avvenuta pochi giorni prima. Sempre nel 2004, partecipò insieme con altri tennisti a dei match d'esibizione per raccogliere denaro da devolvere all'associazione Florida Hurricane Relief Fund. La russa promosse e inaugurò, nell'estate del 2006, una fondazione intitolata a suo nome, sul modello di quelle promosse da Agassi assieme alla moglie Steffi Graf e da altri tennisti in seguito, per occuparsi principalmente di lotta alla povertà e aiuto ai bambini in difficoltà.Nel 2007, diventò un'ambasciatrice UNDP. Nel 2008 donò 210 000 dollari per la scolarizzazione delle aree colpite dal disastro di Chernobyl. Precedentemente, aveva donato altri 100 000 dollari per finanziare altri progetti a favore dei giovani. Dopo la sua visita a Chernobyl nel 2010, la tennista decise di donare altri 250 000 dollari per un programma delle Nazioni Unite a sostegno delle attività motorie per i giovani della zona coinvolta dal disastro.Nel 2009, Marija Šarapova sostenne la campagna UNDP Seal the Deal contro il riscaldamento globale, comparendo in alcuni poster.Marija Šarapova contribuì a promuovere le Olimpiadi invernali di Sochi e aiutò a riaprire alcune strutture tennistiche della città.
Ha avuto, tra le altre, una relazione con il cestista Saša Vujačić dal 2009 al 2012, e successivamente con il tennista Grigor Dimitrov fino al 2015.
Marija, all'età di 8 anni, venne portata negli Stati Uniti dal padre Jurij, per frequentare l'accademia di tennis di Nick Bollettieri a Bradenton, in Florida. Nel 2000 partecipò al torneo Avvenire di Milano, riservato ai tennisti under 16, nel quale venne sconfitta dalla tennista cinese Peng in finale. Sempre in Florida, nell'aprile 2001, al torneo di Sarasota avvenne il suo esordio nel circuito ITF, in cui venne sconfitta al primo turno in 3 set dalla connazionale Karin Miller. Marija continuò nel corso di quell'anno a competere nel circuito juniores, nel quale iniziò a farsi notare come nuova promessa della Bollettieri Academy.
Nel 2002 esordì nel circuito maggiore WTA grazie a una wild card ottenuta a Indian Wells: al primo turno superò in tre set la numero 302 del ranking, Brie Rippner. Al secondo turno, la russa sfidò Monica Seles (ex numero uno del mondo negli anni Novanta), da cui incassò una pesante sconfitta: 0-6, 2-6. Nel circuito ITF conquistò tre titoli in sequenza: a Gunma senza concedere set, a Vancouver e Peachtree.Grazie ai successi nel circuito minore riuscì a guadagnare un'altra wild card per il suo secondo torneo WTA, il Japan Open a Tokyo, nel quale fu sconfitta al primo turno dalla svizzera Gagliardi. Raggiunse altre due finali negli ultimi tornei della stagione: con questi risultati chiuse un anno positivo che la vide raggiungere la quinta posizione nella classifica juniores e la posizione numero 186 del ranking WTA.
Il 2003 si aprì per la russa con l'esordio in un torneo dello Slam. All'Australian Open superò infatti le qualificazioni, fermandosi però al primo turno contro Klára Koukalová, che la batté con il punteggio di 6-4, 7-66. Ottenne due wild card per Indian Wells e Miami, ma si fermò entrambe le volte al primo turno per mano di Samantha Reeves e Els Callens, così come a Charleston dopo aver superato le qualificazioni. In accordo con il suo staff, dopo non aver raggiunto i risultati sperati nel circuito maggiore, tornò a partecipare a un torneo ITF e trionfò subito a Sea Island.
La russa affrontò e superò le qualificazioni del Roland Garros ma al primo turno si arrese alla spagnola Serna con un doppio 6-3. Provò la qualificazione al torneo di Birmingham, sull'erba, per prepararsi al meglio per Wimbledon: nel tabellone principale ottenne ottimi risultati raggiungendo i quarti di finale ed eliminando sulla sua strada Dechy e Elena Dement'eva, prima di arrendersi a Shinobu Asagoe in semifinale per 6-2, 2-6, 7-63. Questo risultato le valse l'ingresso nella top 100, ma soprattutto l'accesso al tabellone di Wimbledon tramite una wild card.
Proprio a Wimbledon la russa giocò un gran torneo, sconfiggendo in modo netto Harkleroad, Bovina e soprattutto la n. 12 del seeding, Jelena Dokić, tutte in 2 set. Al quarto turno affrontò un'altra giovane russa in ascesa, Svetlana Kuznecova, con la quale, dopo aver perso in modo netto il primo set e vinto altrettanto nettamente il secondo, perse con il punteggio di 1-6, 6-2, 5-7.
Marija Šarapova guadagnò altri punti in classifica e cominciò la stagione americana raggiungendo il terzo turno a Los Angeles contro la numero 2 del mondo, la belga Kim Clijsters, da cui viene sconfitta in tre set. Allo US Open uscì già al secondo turno contro la francese Loit, arrivò poi ai quarti a Shanghai, nei quali impegnò la Dement'eva.
Entrò successivamente tra le top 50 e si presentò al Japan Open come testa di serie n. 5: raggiunse la finale contro Kapros e si aggiudicò il primo titolo WTA per 2-6, 6-2, 7-65. Al torneo di Lussemburgo uscì in semifinale contro Kim Clijsters, perdendo nettamente 0-6, 3-6. Terminò il 2003 con la seconda vittoria, al torneo di Quebec City, in cui si presentò come testa di serie n. 2 e sconfisse in finale Sequeros che, dopo aver perso il primo set per 2-6, si ritirò. Al termine della stagione le venne consegnato il premio Newcomer of the year da parte della WTA per gli ottimi risultati raggiunti.
All'Australian Open, Marija venne sconfitta al terzo turno dalla connazionale Anastasija Myskina per 4-6, 6-1, 2-6. Le due giocatrici si ritrovarono nel quarto turno a Indian Wells ed è nuovamente Myskina ad avere la meglio, ancor più nettamente, concedendo solo tre game a Marija. Anche a Miami e Berlino il cammino di Marija si interruppe di fronte alle prime top ten riservatele dal tabellone. A Roma riuscì a vincere per la prima volta contro una top ten, battendo la n. 10 Dement'eva 6-1, 6-4, ma uscì subito dopo per mano di Silvia Farina Elia. Disputò un buon Roland Garros, raggiungendo i quarti, in cui venne nettamente battuta da Paola Suárez per 1-6, 3-6. La stagione sull'erba fu molto proficua: Marija ritornò a Birmingham, dove migliorò la semifinale del 2003 e conquistò il titolo battendo in finale Tatiana Golovin in tre set, vincendo il suo primo titolo su erba.
A Wimbledon, se i primi due turni furono delle formalità, al terzo trovò la Hantuchová, giocatrice di buon talento che praticava un gioco piuttosto simile al suo, ma la russa fu capace di imporsi facilmente. Il quarto turno fu piuttosto faticoso contro la veterana Amy Frazier, superata per 6-4 7-5, ma ancor più duro fu il turno successivo contro Ai Sugiyama. Marija rischiò seriamente l'eliminazione nel secondo set, ma chiuse col risultato di 5-7, 7-5, 6-1. Affrontò in semifinale la ex numero 1 Lindsay Davenport: la statunitense conquistò agevolmente il primo set; nel secondo Marija riuscì a strappare il break decisivo e a chiudere 7-5 al tie-break; il terzo set, infine, fu vinto dalla russa per 6-1. In finale Marija trovò la testa di serie n.1 Serena Williams: chiudendo con il punteggio di 6-1, 6-4 si aggiudicò il primo Slam in carriera e diventò la prima russa a vincere il torneo di Wimbledon, nonché la terza più giovane vincitrice di un titolo al torneo londinese (dopo Lottie Dod e Martina Hingis).La stagione sul cemento americano fu avara di soddisfazioni: uscì nei quarti a San Diego in 2 set per mano di Myskina, al terzo turno a Montréal contro Zvonarëva e sempre al terzo allo US Open, sconfitta in 3 set dalla francese Mary Pierce. Anche a Pechino il cammino di Marija si interruppe di fronte alla prima avversaria di spessore, Svetlana Kuznecova, in semifinale, mentre l'agevole tabellone (l'avversaria classificata meglio è Stosur, n. 81) di Seul le permise di aggiungere un nuovo torneo al suo palmarès, a cui si sommò anche il Japan Open giocato la settimana successiva. Marija riuscì a ottenere la qualificazione per le WTA Finals grazie alla finale di Zurigo, persa contro l'australiana Molik.
Al WTA Championship perse nei gironi contro Mauresmo mentre ottenne vittorie importanti su Kuznecova e Zvonarëva, battuta 7-5, 6-4. In semifinale l'attese la connazionale Anastasija Myskina, che si aggiudicò agevolmente il primo set 6-2, per poi perdere: il match si chiuse infatti a favore di Marija che si aggiudicò i restanti set con un duplice 6-2. In finale opposta a Serena Williams riuscì a recuperare uno svantaggio di 4-0 nel terzo set grazie all'infortunio dell'avversaria che proseguì la partita per sportività. Marija si aggiudicò il titolo con il punteggio di 4-6, 6-2, 6-4 e chiuse questa stagione salendo al n. 4 del ranking e aggiudicandosi i premi di giocatrice migliorata di più e di giocatrice dell'anno.
Marija si presentò all'Australian Open come una delle favorite: al primo turno eliminò la bulgara Sesil Karatančeva con un netto 6-3, 6-1, al secondo turno batté con il punteggio di 4-6, 6-0, 6-3 Lindsay Lee-Waters e al terzo lasciò solo due game alla Li. Agli ottavi di finale batté l'italiana Silvia Farina Elia 4-6, 6-1, 6-2 e ai quarti superò Svetlana Kuznecova, rimontando un set di vantaggio, per incontrare in semifinale Serena Williams. Il match fu intensissimo, ma fu la statunitense a vincere per 2-6, 7-5, 8-6. La russa si riprese aggiudicandosi il Tier I di Tokyo, in finale su Davenport, chiudendo al tie-break del terzo set e successivamente conquistò anche il torneo di Doha, battendo nel corso del torneo Gisela Dulko, Marion Bartoli, Daniela Hantuchová e Alicia Molik.
Si presentò a Indian Wells come numero 3 del ranking, imbattendosi in semifinale nuovamente contro Davenport, numero 1 della classifica: la russa venne sconfitta però con un doppio 6-0. A Miami, pur non vincendo, disputò un buon torneo, sconfiggendo nei quarti la rientrante Justine Henin e in semifinale Venus Williams, ma in finale fu la Clijsters ad avere la meglio. La terra non le riservò grosse soddisfazioni: a Roma perse contro Schnyder in semifinale, mentre a Parigi riuscì a difendere i quarti ottenuti l'anno precedente battendo in sequenza Evgenia Linetskaya per 63-7, 6-2, 6-4, Aravane Rezaï per 6-3, 6-2, Anna Čakvetadze per 6-1, 6-4 e Nuria Llagostera Vives per 6-2, 6-3. Si imbatté nei quarti contro Justine Henin, che si aggiudicò l'incontro con il facile punteggio di 6-4, 6-2.
Sull'erba, in preparazione a Wimbledon, si aggiudicò per la seconda volta il torneo di Birmingham, sconfiggendo la Jankovic in finale. Nel corso del torneo batté la lussemburghese Anne Kremer per 6-3, 6-0, l'australiana Samantha Stosur in tre set 6-3, 3-6, 6-1, la greca Eléni Daniilídou per 7-5, 2-6, 6-1 e la francese Tatiana Golovin con il punteggio di 7-5, 6-1. A Londra si presentò a difendere il titolo. Raggiunse la semifinale contro Venus Williams, ma contro la statunitense si dovette arrendere in due set. In finale contro Venus arrivò Lindsay Davenport, che si infortunò successivamente alla schiena: costretta a un breve riposo, la numero 1 non poté difendere i punti conquistati l'anno precedente e così, il 22 agosto, la russa diventò numero 1 del ranking. Il regno durò solo una settimana, poiché la Davenport, di ritorno, si aggiudicò il torneo di New Haven, tornando numero 1.Successivamente Marija si ritirò dal Canada Masters per via di un infortunio. Agli US Open Marija superò agevolmente i primi turni lasciando alle avversarie appena 12 game in 4 incontri. Giunta ai quarti di finale fu costretta a giocare il terzo set contro la connazionale Nadia Petrova. Alla fine riuscì a prevalere con il punteggio di 7-5, 4-6, 6-4. Venne sconfitta in tre set, però, in semifinale da Kim Clijsters. Ad ogni modo, Marija tornò numero 1 del ranking, ma i pessimi risultati collezionati nel resto dell'anno la condussero al WTA Championships con il numero 3 del ranking, dopo solo 6 settimane di regno. La russa si qualificò per le semifinali, in cui affrontòAmelie Mauresmo, che si aggiudicò l'incontro con il punteggio di 7-6, 6-3. Marija chiuse quindi l'anno al numero 4 del ranking.
La stagione della russa cominciò con gli Australian Open, in cui arrivò agevolmente in semifinale. Marija affrontò la Henin, ma perse in tre set per 6-4, 1-6, 4-6. Šarapova a Tokyo uscì nettamente in semifinale per mano della Hingis che la eliminò con un pesante 6-3, 6-1. Marija si prese un'immediata rivincita su Martina Hingis nei quarti di Dubai con una vittoria piuttosto netta per 6-3, 6-4. In semifinale superò la Davenport in tre set 3-6, 6-1, 6-3, guadagnandosi così la rivincita in finale contro la belga Justine Henin, che però la sconfisse ancora in 2 set.
La russa successivamente prese parte al torneo di Indian Wells, dove all'esordio eliminò facilmente la Jackson per 6-4, 6-3, al terzo turno batté Lisa Raymond con un netto 6-4, 6-0 e agli ottavi di finale batté Shahar Peer per 7-62, 6-1. Ai quarti eliminò senza problemi Anna-Lena Grönefeld per 6-1, 6-3 e in semifinale superò Martina Hingis. Conquistò il suo primo titolo stagionale battendo in finale la connazionale Dement'eva. Proseguì il buon momento di forma al Tier I di Miami in cui però venne battuta in finale dalla Kuznecova in due set. Al Roland Garros venne eliminata dalla connazionale Dinara Safina al quarto turno.
A Wimbledon Šarapova arrivò in un periodo di forma non eccelso: dopo aver superato senza grossi problemi i primi turni al quarto turno batté con qualche difficoltà l'italiana Flavia Pennetta, mentre nei quarti vinse agevolmente un match, contro Dement'eva, che sarà più ricordato per l'invasione di uno streaker. In semifinale Marija affrontò Mauresmo: è la francese alla fine a vincere con il punteggio di 6-3, 3-6, 6-2.
Šarapova tornò in campo sul cemento americano in buona forma: ottenne la vittoria a San Diego, dominando Clijsters in un match molto equilibrato, a Los Angeles perse però inaspettatamente in semifinale contro Dement'eva. Marija arrivò a New York in ottima forma: superò la Mauresmo in 3 set in semifinale, aggiudicandosi primo e terzo set con il punteggio di 6-0. In finale affrontò Justine Henin: il match fu equilibrato, ma questa volta Marija vinse con un duplice 6-4, che le valse il secondo Slam in carriera. La russa, molto vicina a raggiungere la numero uno, si aggiudicò il torneo di Zurigo in finale sulla Hantuchová e il torneo di Linz sulla Petrova.Marija giunse ai Master di fine anno al secondo posto e con la possibilità di scavalcare Amélie Mauresmo ma venendo insidiata anche dalla numero 3, la belga Henin. Marija nel round robin infilò 3 vittorie contro Dement'eva, Clijsters e Kuznecova. In semifinale si trovò di fronte, in un match che valse il primo posto della classifica WTA, Justine Henin. La belga riuscì a vincere in due set. La sconfitta non permise alla russa di salire sul gradino più alto del ranking, ma di rimanere al n. 2, scavalcata proprio da Justine Henin.
Agli Australian Open faticò già al primo turno nel quale superò Camille Pin solo per 9-7 al terzo set. Superò facilmente al secondo turno la connazionale Anastasija Rodionova per 6-3, 6-0, al terzo turno batté la 30ª testa di serie Tathiana Garbin, e agli ottavi sconfisse con il punteggio di 7-5, 6-4 la russa Vera Zvonarëva. Ai quarti si impose con il punteggio di 7-65, 7-5 sulla connazionale Anna Čakvetadze e in semifinale ebbe la meglio sulla testa di serie n. 4 Kim Clijsters per 6-4, 6-2. Raggiunse, così, la sua terza finale Slam. Si trovò di fronte Serena Williams con la quale perse con il punteggio di 1-6, 2-6. Grazie alla finale conquistata e alla mancata partecipazione di Henin, Marija tornò sul gradino più alto del ranking WTA, per la prima volta dal 2005.
Al torneo di Tokyo, dopo aver superato l'italiana Francesca Schiavone e Sugyama, Marija fu costretta al ritiro contro Ana Ivanović a causa di un infortunio muscolare. Dopo il ritiro dal torneo di Tokyo Marija annunciò che non sarebbe stata presente al torneo di Dubai per un infortunio al bicipite femorale. Fece il suo ritorno a Indian Wells, in cui fu chiamata a difendere il titolo uscente e la prima posizione del ranking. Superò con una certa fatica giocatrici come Michaëlla Krajicek e Nathalie Dechy, per poi dover affrontare nel quarto turno Vera Zvonarëva. Nonostante Šarapova fosse andata a servire per il match sul 6-4 5-4, perse la partita per 1-6 al terzo cedendo così la prima posizione (che occupò per 14 settimane) a Justine Henin. A Key Biscayne, per il Tier I di Miami, Marija affrontò un tabellone molto impegnativo: al terzo turno incontrò Venus Williams, rimontò un set e chiuse la pratica per 2-6, 6-2, 7-5. Al quarto turno affrontò Serena Williams, che la sconfisse nuovamente come a Melbourne con il punteggio di 6-1, 6-1.
A causa di un problema muscolare alla spalla fu costretta a saltare buona parte della stagione sul rosso, rientrando solamente al torneo di Istanbul come preparazione a Parigi. In Turchia la russa non fu ancora brillante: superò con fatica nei quarti Radwanska, per poi cedere in semifinale per 2-6, 4-6 ad Aravane Rezaï. Šarapova giunse al Roland Garros dopo un infortunio e su una superficie che le era ancora poco congeniale, tuttavia disputò un buon torneo caratterizzato dalla vittoria per 9-7 al terzo set del quarto turno contro Schnyder (salvando anche 2 match point). Nei quarti si impose sulla connazionale Čakvetadze in due set, con il punteggio di 6-3, 6-4, per poi essere sconfitta in semifinale da Ivanović, con un netto 6-1, 6-2. 
Marija tornò in campo a Birmingham dove raggiunse la finale dopo aver avuto la meglio su Lilia Osterloh (6-4, 6-0), Tamira Paszek (6-3, 4-6, 6-2), Elena Lichovceva (6-2, 6-3) e Marion Bartoli (7-5, 6-0). In finale fu superata però da Jelena Janković in tre set. Al successivo torneo di Wimbledon Šarapova, dopo aver superato agevolmente i primi turni, venne sconfitta nuovamente da una Williams, questa volta Venus, con il punteggio di 6-1, 6-3. A causa dei continui problemi alla spalla rinunciò alla Fed Cup, ma la russa ebbe l'occasione di rifarsi al Tier I di San Diego in cui infilò una serie di vittorie su Golovin, Mirza e Čakvetadze, per poi chiudere in finale contro Patty Schnyder con un secco 6-0 al terzo che le permise di aggiudicarsi nuovamente un trofeo dopo gli US Open dell'anno precedente. Al successivo torneo di Los Angeles si infortunò durante la fase di riscaldamento prima della semifinale contro Nadia Petrova.La russa partecipò comunque all'ultimo Slam dell'anno in cui, al primo turno, lasciò soltanto un game a Roberta Vinci. Stessa sorte capitò all'australiana Casey Dellacqua ma, nonostante le vittorie nette, rimediò una sconfitta al terzo turno per mano della giovane Radwańska. In seguito Marija scese fino alla posizione n. 6 del ranking mondiale a causa dei forfait agli ultimi tornei dell'anno, tra i quali quelli di Linz e Zurigo (nei quali doveva difendere i numerosi punti conquistati l'anno precedente). Riuscì comunque, nonostante una stagione poco brillante, a qualificarsi per il Championships di fine anno nel quale, grazie a una ritrovata forma, raggiunse la finale in cui viene sconfitta dopo quasi 3 ore di gioco dalla numero 1 del mondo, la belga Justine Henin. Chiuse l'anno in quinta posizione mondiale e con un solo titolo in più nella sua bacheca.
L'anno nuovo cominciò nel miglior modo possibile: Marija centrò infatti il terzo Slam della carriera. Agli Australian Open ottenne vittorie molto prestigiose, tutte senza cedere alcun set: batté infatti Lindsay Davenport al secondo turno, la numero 3 del mondo Jelena Janković in semifinale, e in finale la numero 4 Ana Ivanović, ma il risultato di maggior rilievo lo compì nei quarti di finale superando la n. 1 del mondo Justine Henin (imbattuta da 32 partite), concedendole appena 4 game (6-4, 6-0).
Il 2008 vide Marija per la prima volta indossare la maglia della Russia: infatti fece il suo esordio in Fed Cup nel primo turno contro Israele, vincendo le 2 partite giocate. Il 24 febbraio vinse il torneo Qatar Total Open a Doha sconfiggendo in finale la connazionale Vera Zvonarëva per 6-1, 2-6, 6-0. Nel corso del torneo superò Galina Voskoboeva per 6-4, 4-6, 6-1, Tamarine Tanasugarn con un doppio 6-2, Caroline Wozniacki per 6-0, 6-1 e Agnieszka Radwańska con il punteggio di 6-4, 6-3.
La russa, ancora imbattuta nel 2008, arrivò al secondo Tier I dell'anno (Indian Wells). Dopo aver usufruito di un bye al primo turno, batté all'esordio la qualificata Stéphanie Cohen-Aloro, concedendole solo un game, al terzo turno eliminò Eléni Daniilídou con il punteggio di 7-5, 6-3, e agli ottavi riuscì a prevalere in tre set su Al'ona Bondarenko con il risultato finale di 6-2, 5-7, 6-4. Masha arrivò nei quarti di finale dove sconfisse per 7-62, 6-1 la detentrice del titolo e semifinalista agli Australian Open Daniela Hantuchová. In semifinale, però, venne superata dalla connazionale Kuznecova, che non vinceva contro la siberiana dalla finale di Miami 2006. Dopo questo inaspettato risultato, che comunque migliora quello del 2007, Šarapova annunciò che non avrebbe giocato il torneo di Miami nel quale l'anno precedente fu malamente eliminata da Serena Williams.Si ripresentò sul campo al torneo di Amelia Island dove cominciò nel migliore dei modi la stagione sulla terra, vincendo in finale contro l'emergente slovacca Dominika Cibulková per 7-67, 6-3. Dopo un primo set complicato, fu la russa a comandare il gioco e conquistare il suo primo titolo in assoluto sulla terra. Agli Internazionali BNL d'Italia, sconfisse nuovamente Dominika Cibulková in tre set, con il punteggio di 6-2, 3-6, 6-4. Agli ottavi batté un'altra giovane promessa, la danese Caroline Wozniacki per 6-4, 7-63 e ai quarti ebbe la meglio su Patty Schnyder, con il punteggio di 63-7, 7-5, 6-2. In semifinale si ritirò poche ore prima del match, che l'avrebbe opposta alla serba Janković, per dei problemi muscolari. Marija tornò comunque numero uno del tennis grazie al ritiro della belga Justine Henin, dominatrice del tennis femminile prima dell'addio alle competizioni. Al Roland Garros, dopo aver battuto Evgenija Rodina, Bethanie Mattek-Sands e Karin Knapp perse agli ottavi per mano della connazionale Dinara Safina e cedette il primo posto della classifica alla serba Ivanović, dopo che quest'ultima conquistò il suo primo titolo dello Slam battendo in finale la Safina. A Wimbledon venne clamorosamente eliminata al secondo turno dalla connazionale Alla Kudrjavceva per 6-2, 6-4. In seguito partecipò all'Open del Canada dove vinse il primo turno contro la polacca Domachowska per 7-5, 5-7, 6-2 per poi annunciare il ritiro dal torneo per un problema alla spalla. A causa di ciò saltò le Olimpiadi, gli US Open e tutto il resto della stagione.
Non prese parte nemmeno al primo Slam del 2009. Il ritorno, seppure in doppio, arrivò a marzo nel torneo di Indian Wells dove, in coppia con Elena Vesnina, si fermò al primo turno, venendo eliminata dalla coppia Nakarova-Puček per 6-2, 4-6, [10-7]. Ancora una volta Marija Šarapova si ritirò da tornei del calibro di Miami e ritornò ufficialmente nel torneo di Varsavia per cominciare la stagione sulla terra rossa, nel quale arrivò ai quarti di finale.
Marija proseguì i suoi allenamenti in vista dello Slam parigino dove si presentò non al massimo della forma dato lo stop di 9 mesi. Al primo turno batté la Jakimova per 3-6, 6-1, 6-2 in 1 ora e 59 minuti. Nel secondo turno sconfisse la testa di serie numero 11, Nadia Petrova per 6-2, 1-6, 8-6 in 2 ore 12 minuti. Arrivò agli ottavi battendo in 3 set Jaroslava Švedova in 2 ore e 27 minuti con i parziali di 1-6, 6-3, 6-4. Batté sorprendendo tutti anche Li Na per 6-4, 0-6, 6-4 in due ore e 13 minuti. Venne però eliminata da Dominika Cibulková nei quarti per 6-0, 6-2 salvando 5 match point sul 6-0, 5-0. Poche settimane dopo cominciò il suo allenamento sull'erba partecipando al torneo di Birmingham. Dopo aver oltrepassato i primi turni, nei quarti di finale impiegò 3 set per battere Yanina Wickmayer per 6-1, 2-6, 6-3 in un'ora e 45 minuti. In semifinale Marija venne eliminata in un match a senso unico da Li Na in due set.
Marija si presentò a Wimbledon come testa di serie numero 24. Dopo aver eliminato la Kutuzova al primo turno 7-5 6-4 nel secondo turno venne eliminata malgrado una rimonta di 6 game nel secondo set da Gisela Dulko in 3 set 6-2, 3-6, 6-4.
Marija, dopo un mese dedicato all'allenamento, decise di inaugurare la stagione sul cemento partecipando al WTA di Stanford: arrivò sino ai quarti di finale, dove venne battuta da Venus Williams in 2 set per 6-2, 6-2.
Successivamente partecipò al torneo di Los Angeles dove arrivò sino alla semifinale, perdendo da Flavia Pennetta in 3 set per 2-6, 6-4, 3-6, malgrado fosse avanti nel terzo set. Precedentemente, la russa aveva battuto Viktoryja Azaranka e Bondarenko. Successivamente, Marija si iscrisse al WTA di Toronto dove disputò un ottimo torneo conquistando vittorie su giocatrici del livello di Nadia Petrova, Vera Zvonarëva e Radwanska. Arrivò in finale contro Elena Dement'eva, dove venne però battuta in due set per 6-4, 6-3.
Agli US Open, venne battuta al terzo turno dalla statunitense Melanie Oudin in tre set. Ai turni precedenti aveva eliminato Cvetana Pironkova (6-3, 6-0) e Christina McHale (6-2, 6-1).
Marija si presentò al Toray Pan Pacific Open di Tokyo senza che le fosse attribuita alcuna testa di serie. Al primo turno incontrò l'italiana Francesca Schiavone, che batté in rimonta con il punteggio di 4-6, 7-5, 6-1. Al secondo turno estromise dal torneo la testa di serie n. 12 Samantha Stosur, concedendole soltanto 1 game nel secondo parziale. Agli ottavi di finale batté la connazionale Alisa Klejbanova con il risultato finale di 2-6, 6-2, 6-2, e ai quarti la tennista ceca Iveta Benešová per 6-4, 7-5. In semifinale ebbe la meglio sull'undicesima testa di serie Agnieszka Radwańska per 6-3, 2-6, 6-4 e così guadagnò la sua seconda finale stagionale. Nell'ultimo atto del torneo, incontrò la serba Jelena Janković che, dopo essere andata sotto 5-2 nel primo parziale, si ritirò per un problema fisico, facendo in modo che la russa vincesse il suo primo torneo in stagione. Successivamente partecipò al China Open, dove, dopo aver battuto la nona testa di serie Viktoryja Azaranka con il punteggio di 6-3, 65-7, 7-5, venne eliminata al turno successivo dalla cinese Peng Shuai, con un netto 6-2, 6-4. Chiuse l'anno come numero 14 al mondo.
Il 2010 non cominciò bene, in quanto uscì al primo turno dagli Australian Open sconfitta per 7-64, 3-6, 6-4 nel derby con la connazionale Marija Kirilenko. Šarapova non perdeva al primo turno in uno Slam dal Roland Garros 2003. Si riscattò vincendo il Regions Morgan Keegan Championships and the Cellular South Cup 2010 di Memphis dove le era stata attribuita la prima testa di serie; al primo turno eliminò la tennista americana Shenay Perry, concedendole solo 2 game, al secondo turno batté la wild card Bethanie Mattek-Sands con un duplice 6-1, ai quarti la testa di serie n. 8 Elena Baltacha per 6-2, 7-5. Accedette in finale battendo la ceca Petra Kvitová con il punteggio di 6-4, 6-3. In finale ebbe la meglio sulla qualificata Sofia Arvidsson col punteggio netto di 6-2, 6-1. Al BNP Paribas Open di Indian Wells, venne eliminata al 3º turno dalla cinese Zheng Jie e, a causa di un'ecchimosi ossea al gomito sinistro, non partecipò a Miami e alla Family Circle Cup.Ritornò al Mutua Madrileña Madrid Open dove venne prematuramente eliminata al primo turno dalla ceca Lucie Šafářová con un doppio 6-3. Successivamente partecipò all'Internationaux de Strasbourg, dove al primo turno eliminò la connazionale Regina Kulikova in tre set, con il punteggio di 6-3, 3-6, 6-1, al secondo batté la qualificata Dia Evtimova con un netto 6-3, 6-0 e ai quarti la tedesca Julia Görges per 7-62, 6-1. In semifinale incontrò la 5ª testa di serie Anabel Medina Garrigues, che batté in tre set 4-6, 6-2, 6-2. Guadagnò così la sua seconda finale stagionale, dopo quella vinta al torneo di Memphis; in finale ebbe la meglio su Kristina Barrois per 7-5, 6-1, conquistando il suo primo titolo sulla terra rossa. 
Al Roland Garros uscì di scena al terzo turno per mano della belga Justine Henin, che la eliminò in tre set, dopo aver battuto la connazionale Ksenija Pervak per 6-3, 6-2 e la belga Kirsten Flipkens con un doppio 6-3.
Prima di Wimbledon partecipò al torneo di Birmingham, dove superò facilmente i primi turni battendo la statunitense Bethanie Mattek-Sands e la connazionale Alla Kudrjavceva. Ai quarti eliminò la kazaka Sesil Karatančeva per 6-2, 6-4 e in semifinale batté la qualificata Alison Riske con il punteggio di 6-2, 4-6, 6-1. In finale venne sconfitta dalla cinese Na Li 7-5, 6-1. A Wimbledon, la sua corsa si arrestò agli ottavi di finale, quando venne sconfitta dalla futura campionessa del torneo, Serena Williams, che la batté due set.
Sul cemento americano, invece, raggiunse la finale a Stanford, dove venne però sconfitta dalla bielorussa Viktoryja Azaranka 1-6, 4-6. Nel corso del torneo batté Zheng Jie per 6-4, 7-5, Vol'ha Havarcova con un doppio 6-3, Elena Dement'eva per 6-4, 2-6, 6-3 e Agnieszka Radwańska per 1-6, 6-2, 6-2. Raggiunse la finale anche al torneo di Cincinnati dove, dopo aver condotto a lunghi tratti, si arrese alla belga Kim Clijsters per 2-6, 7-64, 6-2. Agli US Open arrivò fino agli ottavi di finale, ma dovette arrendersi alla testa di serie n. 1 Caroline Wozniacki in due set 3-6, 4-6. Ai turni precedenti aveva eliminato l'australiana Jarmila Gajdošová per 4-6, 6-3, 6-1, la ceca Iveta Benešová con un netto 6-1, 6-2 e la wild card americana Beatrice Capra con un doppio bagel.
Al China Open sconfisse al primo turno la tennista bulgara Cvetana Pironkova per 6-4, 7-65, ma al turno successivo venne eliminata dalla connazionale Elena Vesnina, con il punteggio di 7-62, 6-2. Al Toray Pan Pacific Open di Tokyo venne clamorosamente eliminata dalla trentanovenne giapponese Kimiko Date. Chiuse l'anno in 18ª posizione del ranking mondiale.
La stagione si aprì con l'aggiunta nel team della tennista di Thomas Högstedt, ex allenatore della cinese Li Na. Marija partecipò al primo Slam stagionale come testa di serie n. 14; ai primi turni batté rispettivamente la sua ex compagna di doppio Tamarine Tanasugarn per 6-1, 6-3, la francese Virginie Razzano per 7-63, 6-3 e la tedesca Julia Görges per 4-6, 6-4, 6-4; agli ottavi di finale incontrò Andrea Petković, che al turno precedente aveva eliminato Venus Williams, e venne battuta in due set, con un netto 2-6, 3-6. Ritornò alle gare disputando il BNP Paribas Open 2011 di Indian Wells; batté in sequenza Anabel Medina Garrigues (7-5, 63-7, 6-1), Aravane Rezaï (6-2, 6-2), Dinara Safina (6-2, 6-0), Shuai Peng (6-2, 5-7, 6-3), prima di arrendersi in semifinale alla numero uno del mondo Caroline Wozniacki.
Dopo la sconfitta subita in semifinale dalla Wozniacki a Indian Wells, Marija prese parte al Sony Ericsson Open di Miami, dove riuscì a conquistare la finale battendo nell'ordine Petra Martić per 6-3, 6-2, Sabine Lisicki per 6-2, 6-0, Samantha Stosur per 6-4, 6-1, Alexandra Dulgheru per 3-6, 7-66, 7-65 e Andrea Petković per 3-6, 6-0, 6-2. In finale venne sconfitta da Viktoryja Azaranka in due set (1-6, 4-6), ma, nonostante la sconfitta, rientrò, per la prima volta dal febbraio 2009, nella top ten del ranking mondiale.
Durante il mese di maggio partecipò al Mutua Madrileña Madrid Open. Sconfisse al primo turno la wild card olandese Arantxa Rus in tre set, con il punteggio di 2-6, 6-3, 6-2. Incontrò la connazionale Ekaterina Makarova al secondo turno e riuscì a prevalere con lo score di 6-3, 3-6, 6-1. Agli ottavi di finale venne però sconfitta dalla slovacca Dominika Cibulková in due set (5-7, 4-6). Dopo Madrid, partecipò agli Internazionali BNL d'Italia. All'esordio batté Ekaterina Makarova con un doppio 6-1, agli ottavi di finale eliminò con un doppio 6-2 Shahar Peer e ai quarti passò il turno grazie al ritiro di Viktoryja Azaranka a metà incontro. In semifinale riuscì a battere la n. 1 del mondo Caroline Wozniacki con il punteggio di 7-5, 6-3, guadagnando la sua seconda finale stagionale. In finale dominò la partita contro l'australiana Samantha Stosur, vincendo con il netto punteggio di 6-2, 6-4.Al Roland Garros le fu attribuita la settima testa di serie; al primo turno batté la croata Mirjana Lučić per 6-3, 6-0, al secondo sconfisse la wild card francese Caroline Garcia al terzo set; al terzo turno batté nettamente la taiwanese Chan Yung-jan per 6-2, 6-3 e agli ottavi sconfisse in due set Agnieszka Radwańska, con il punteggio di 7-64, 7-5. Accedette in semifinale battendo Andrea Petković con un netto 6-0, 6-3; in semifinale venne sconfitta però dalla futura campionessa del torneo Li Na per 6-4, 7-5. Il 2 luglio disputò la sua quinta finale Slam a Wimbledon, perdendo contro una giovane Kvitová per 6-3, 6-4. Durante il suo cammino batté in sequenza Anna Čakvetadze (6-2, 6-1), Laura Robson (7-64, 6-3) , Klára Zakopalová (6-2, 6-3), Shuai Peng (6-4, 6-2), Dominika Cibulková (6-1, 6-1) e Sabine Lisicki (6-4, 6-3).
Cominciò la stagione sul cemento americano partecipando al Bank of the West Classic di Stanford. Dopo aver ricevuto un bye al primo turno, batté all'esordio la slovacca Daniela Hantuchová in tre set, con il punteggio di 6-2, 2-6, 6-4. Ai quarti di finale si scontrò con Serena Williams, che batté la russa con un netto 6-1, 6-3. Nel mese di agosto partecipò alla Rogers Cup di Toronto. Anche in questo caso ricevette un bye al primo turno, al secondo turno batté la Jovanovski, ma agli ottavi di finale venne sconfitta dalla kazaka Galina Voskoboeva. Il 22 agosto vinse il torneo WTA Premier di Cincinnati, dove, dopo 2 ore e 49 minuti di gioco, ebbe la meglio su Jelena Janković per 4-6, 7-63, 6-3; nel corso del torneo batté Anastasija Rodionova per 6-1, 6-3, Svetlana Kuznecova per 6-2, 6-3, Samantha Stosur per 6-3, 6-2 e Vera Zvonarëva per 6-3, 7-66.
Agli US Open, dopo aver sconfitto Heather Watson e Nastas'sja Jakimava, venne battuta al terzo turno dall'italiana Flavia Pennetta col punteggio di 3-6, 6-3, 4-6. Grazie all'uscita di Vera Zvonarëva ai quarti di finale, per mano di Samantha Stosur, Marija tornò numero 2 del ranking mondiale dietro alla danese Caroline Wozniacki. Successivamente partecipò al Toray Pan Pacific Open dove fu la seconda testa di serie del seeding. Si ritirò nel match di quarti di finale contro Petra Kvitová, per un infortunio alla caviglia, che le impedì di partecipare al China Open.
Partecipò come testa di serie n. 2 al WTA Tour Championships: dopo essere stata sconfitta dalla Stosur per 6-1, 7-5 e da Li Na con il punteggio di 7-66, 6-4, decise di non disputare l'ultimo incontro del round robin per un problema alla caviglia. Chiuse l'anno in 4ª posizione mondiale, dietro a Viktoryja Azaranka, Petra Kvitová e Caroline Wozniacki.
Il 2012 cominciò con il ritiro dal torneo di Brisbane a causa dei continui dolori alla caviglia. All'Australian Open, primo torneo della sua stagione a cui partecipò come testa di serie n. 4, batté in sequenza Gisela Dulko, Jamie Hampton, Angelique Kerber e Sabine Lisicki giungendo per la quinta volta (la prima dal 2008) nei quarti di finale dello Slam australiano. Superata la connazionale Ekaterina Makarova per di 6-2 6-3 e la ceca Petra Kvitová (testa di serie n.2) per 6-2 3-6 6-4, Marija giunse per la sesta volta (la terza in Australia) in una finale Slam, dove però venne battuta da Viktoryja Azaranka, numero tre del seeding. Il piazzamento ottenuto le consentì di guadagnare una posizione nel ranking mondiale e diventare la nuova n. 3 alle spalle di Petra Kvitová e della stessa Azaranka, la nuova numero uno del mondo. Dopo una sconfitta per 6-4, 6-4 ai quarti di finale dell'Open GDF Suez per mano di Angelique Kerber, che comunque le consentì di guadagnare una posizione mondiale, Marija prese parte al torneo di Indian Wells dove superò agevolmente Gisela Dulko, Simona Halep e Roberta Vinci approdando così al suo terzo quarto di finale stagionale. Qui incontrò la connazionale Marija Kirilenko, che superò con il punteggio di 3-6 7-5 6-2. In semifinale sfruttò il ritiro di Ana Ivanović sul punteggio di 6-4 0-1 e giunse per la seconda volta in carriera nella finale del torneo americano, dove fu nuovamente opposta a Viktoryja Azaranka, dalla quale fu nuovamente sconfitta. Il torneo successivo che disputò fu quello di Miami: con la testa di serie nº2 Marija Šarapova giunse per la quarta volta in finale (dopo le edizioni del 2005, 2006 e 2011) battendo Shahar Peer, Sloane Stephens, Ekaterina Makarova, Na Li e Caroline Wozniacki; tuttavia anche la terza finale stagionale non la vide trionfare, dato che il titolo fu conquistato da Agnieszka Radwańska.
La stagione sulla terra cominciò dal torneo di Stoccarda. Accreditata come seconda testa di serie, dopo aver superato Alizé Cornet per ritiro sul 6-3 1-0, Samantha Stosur in una battaglia di 3 ore conclusasi con il punteggio di 65-7, 7-65, 7-5 e Petra Kvitová per 6-4, 7-63, conquistò il suo primo titolo stagionale e 25° complessivo battendo la numero 1 del mondo Viktoryja Azaranka per 6-1 6-4. Al torneo di Madrid, primo nella storia giocato su terra blu, Marija conquistò il sesto quarto di finale su sei tornei giocati ma venne eliminata dalla testa di serie numero nove Serena Williams con il punteggio di 6-1, 6-3.
Grandi soddisfazioni, invece, arrivarono al torneo di Roma dove la russa, campionessa uscente e seconda favorita del seeding, giunse in semifinale senza perdere un set battendo Christina McHale, Ana Ivanović e Venus Williams; superando in semifinale Angelique Kerber per 6-3 6-4, giunse alla quinta finale nel 2012 e seconda consecutiva a Roma, che la vide opposta alla campionessa in carica del Roland Garros Na Li. Con il punteggio di 4-6 6-4 7-65, Šarapova si confermò regina di Roma.Al Roland Garros, come testa di serie n. 2, superò rispettivamente Alexandra Cadanțu 6-0, 6-0, Ayumi Morita 6-1, 6-1, Shuai Peng 6-2, 6-1, Klára Zakopalová 6-4, 65-7, 6-2 e Kaia Kanepi 6-2, 6-3 e approdò per la terza volta in semifinale nell'unico torneo dello Slam che non era ancora riuscita a conquistare. Con la vittoria per 6-3, 6-3 su Petra Kvitová, Marija superò l'Azaranka nel ranking e tornò a essere n. 1 del mondo; due giorni dopo, in seguito alla vittoria in finale su Sara Errani, diventò la decima giocatrice della storia a completare il Career Grand Slam, ossia essere riuscita a vincere almeno una volta tutte le prove dello Slam. La stagione sulla terra si concluse con 3 titoli (Stoccarda, Roma e Roland Garros).
Arrivò al torneo di Wimbledon come numero 1 mondiale, finalista uscente e con una striscia di 12 partite vinte consecutivamente. Šarapova, tuttavia, incontrò notevoli difficoltà già nel secondo turno, dove impiegò 3 set per battere la numero 38 del mondo Cvetana Pironkova, vincendo per 7-63, 65-7, 6-0; venne eliminata successivamente agli ottavi di finale, dove venne superata per 6-4, 6-3 da Sabine Lisicki (testa di serie numero 15 del torneo). A seguito della sconfitta subita a Wimbledon, la siberiana perse la prima posizione mondiale, mantenuta per 4 settimane (21 complessive). Tornò così n. 3 dietro a Agnieszka Radwańska, dopo che quest'ultima ebbe raggiunto la finale, e Viktoryja Azaranka, che riguadagnò la prima posizione.
Ai Giochi della XXX Olimpiade, per i quali fu scelta come portabandiera della Federazione Russa, le venne conferita la testa di serie numero tre: le Olimpiadi si giocarono a Londra e i campi furono quelli di Wimbledon. Le vittorie contro Shahar Peer per 6-2, 6-0 e Laura Robson per 7-65, 6-3 la proiettarono verso la rivincita contro Sabine Lisicki. Il match fu molto equilibrato, ma la russa si aggiudicò la partita per 68-7 6-4 6-3. Superò anche i quarti contro Kim Clijsters per 6-2, 7-5 e la semifinale contro Marija Kirilenko per 6-2, 6-3. La finale la vide opposta a Serena Williams: la posta in gioco non era solo una medaglia d'oro, dato che entrambe avevano la possibilità di completare uno storico Career Golden Slam, impresa riuscita alla sola Steffi Graf. L'americana, campionessa di Wimbledon e autrice di un torneo a dir poco perfetto, rispettò il pronostico e vinse in due set.La siberiana fu costretta a ritirarsi dalla Rogers Cup e da Cincinnati per un problema virale e tornò per lo US Open, ultimo Slam stagionale, come terza favorita del tabellone. Perse solo 7 games nelle prime tre partite, superando Melinda Czink 6-2, 6-2, Lourdes Domínguez Lino 6-0, 6-1 e Mallory Burdette 6-1, 6-1. Superando Nadia Petrova in tre set, la russa tornò nei quarti di finale a New York per la prima volta dal 2006, anno che la vide trionfare. La partita contro Marion Bartoli finì 3-6 6-3 6-4 e Marija Šarapova centrò la quinta semifinale Slam degli ultimi sette giocati e la terza complessiva a New York. Nella semifinale contro Viktoryja Azaranka (testa di serie numero uno del torneo) fu ancora la bielorussa a prevalere, questa volta però in rimonta con il punteggio di 3-6 6-2 6-4. Tornata n. 2 ai danni di Radwanska, partecipò al Premier di Tokyo, dove però venne fermata ai quarti di finale da Samantha Stosur (che si era qualificata come numero otto del torneo) per 6-4, 7-610. A Pechino, arrivò in finale senza perdere un set battendo in ordine Simona Halep 7-5 7-5, Sorana Cirstea 6-2 6-2, Polona Hercog 6-0, 6-2, Angelique Kerber in seguito al ritiro della tedesca e Na Li 6-4, 6-0: ancora una volta, però, fu Viktoryja Azaranka a fermarla in finale con il punteggio di 6-3 6-1.
L'ultimo torneo stagionale fu il WTA Tour Championships di Istanbul: a Marija Šarapova fu attribuita la testa di serie n. 2 e venne inserita nel gruppo insieme con Agnieszka Radwanska, Petra Kvitová e Sara Errani. La siberiana vinse tutte le partite del Round Robin: 6-3 6-2 contro Errani, 5-7 7-5 7-5 contro Radwanska e 6-3 6-0 contro Samantha Stosur, chiamata a sostituire l'infortunata Kvitova. In semifinale ci fu un nuovo scontro con Viktoryja Azaranka, che stavolta si arrese per 6-4, 6-2. In finale, invece, la russa fu contro Serena Williams, che vinse contro di lei con il punteggio di 6-4, 6-3. La russa terminò così la stagione alla seconda posizione della classifica mondiale con 3 titoli (tutti sulla terra battuta) e un saldo di 60 vittorie e 11 sconfitte: di queste, 7 arrivarono da Serena Williams (3) e Viktoryja Azaranka (4).
Aprì il 2013 con il ritiro al torneo di Brisbane per infortunio. Successivamente partecipò agli Australian Open, dove al primo turno si aggiudicò l'incontro contro Ol'ga Alekseevna Pučkova per 6-0, 6-0. Stessa sorte capitò anche a Misaki Doi. Al terzo turno batté Venus Williams per 6-1, 6-3; agli ottavi di finale lasciò invece solo un game alla belga Kirsten Flipkens. Ai quarti batté con un doppio 6-2 Ekaterina Makarova, accedendo così in semifinale perdendo appena 9 giochi. Cedette però contro la cinese Li Na per 6-2, 6-2.
Partecipò poi al torneo di Doha dove batté in sequenza Caroline Garcia per 6-3, 6-2, Klára Koukalová per 6-3, 6-3 e Samantha Stosur per 6-2, 6-4. In semifinale si arrese alla futura vincitrice del torneo Serena Williams, con il punteggio di 6-3, 6-2. Nel mese di marzo, partecipò al torneo di Indian Wells, dove accedette agevolmente alla finale, che la vide opposta a Caroline Wozniacki. In finale riuscì a imporsi con il punteggio di 6-2 6-2, conquistando il torneo senza perdere un solo set. Nel corso del torneo batté anche la numero sei del tabellone Sara Errani e la numero 13 Marija Kirilenko.
Continuò la sua stagione sul cemento americano partecipando al torneo di Miami, dove batté in sequenza Eugenie Bouchard per 6-2, 6-0, Elena Vesnina per 6-4, 6-2, Klára Zakopalová per 6-2, 6-2, Sara Errani per 7-5, 7-5 e Jelena Janković per 6-2, 6-1. In finale incontrò Serena Williams e a differenza dei precedenti scontri fra le due, Marija conquistò il primo set per 6-4, ma cedette gli altri due per 6-3, 6-0, perdendo così la sua quinta finale a Miami.
Dopo circa un mese inaugurò la stagione della terra rossa presentandosi al premier Stoccarda per difendere il titolo vinto l'anno precedente, centrando l'obbiettivo e battendo in finale Li Na per 6-4, 6-3.
Successivamente prese parte al Mutua Madrileña Madrid Open, dove al primo turno eliminò Alexandra Dulgheru per 7-5, 6-2, al secondo turno sconfisse facilmente la statunitense Christina McHale per 6-1, 6-2. Al terzo turno incontrò e batté Sabine Lisicki con lo score di 6-2, 7-5 e ebbe la meglio su Kaia Kanepi per 6-2, 6-4. Accedette in finale battendo Ana Ivanović per 6-4 6-3. La vittoria ottenuta in semifinale contro la serba fu la 500ª in carriera. In finale incontrò nuovamente Serena Williams, da cui venne sconfitta in due set.
Dopo Madrid, la russa fu impegnata agli Internazionali BNL d'Italia 2013. Accedette senza troppi problemi ai quarti di finale, ma annunciò il ritiro a causa del persistere di un'influenza che la colpì già una settimana prima a Madrid.Agli Open di Francia 2013, Marija dovette difendere il titolo conquistato l'anno precedente. Riuscì ad approdare in finale dopo aver battuto in sequenza Hsieh Su-wei per 6-2, 6-1, Eugenie Bouchard per 6-2, 6-4, Zheng Jie per 6-1, 7-5, Sloane Stephens per 6-4, 6-3, Jelena Janković per 0-6, 6-4, 6-3 e Viktoryja Azaranka per 6-1, 2-6, 6-4. Incontrò per la terza volta nell'anno Serena Williams, contro cui cedette per 6-4, 6-4. Questo risultato le costò il secondo posto nel ranking WTA.Partecipò successivamente al torneo di Wimbledon. Al primo turno incontrò la francese Kristina Mladenovic, che batté per 7-65, 6-3. Al secondo turno venne però eliminata dalla portoghese Michelle Larcher de Brito in due set (3-6, 4-6). Tornò in campo dopo più di un mese al torneo di Cincinnati dove uscì di scena al secondo turno per mano della statunitense Sloane Stephens. Si ritirò dagli US Open e dagli altri tornei in programma a fine anno a causa di una borsite alla spalla destra. Pur essendosi qualificata, non prese parte neanche ai Championships di fine anno, sempre a causa dell'infortunio alla spalla. A metà novembre annunciò che stava lavorando con il suo nuovo allenatore, Sven Groeneveld, ex coach di Monica Seles, Caroline Wozniacki e Ana Ivanovic, tutte ex numero uno del mondo. Malgrado non avesse partecipato alla seconda parte di stagione, Marija chiuse l'anno in quarta posizione mondiale, grazie ai risultati ottenuti nei primi mesi dell'anno.
Marija cominciò il 2014 con l'ufficializzazione del nuovo coach, Sven Groeneveld. Prese parte al Brisbane International, dove batté in sequenza Caroline Garcia (6-3, 6-0), Ashleigh Barty (per ritiro) e Kaia Kanepi (4-6, 6-3, 6-2). Arrivò in semifinale, dove venne fermata ancora una volta da Serena Williams, che la sconfisse in due set (6-2, 7-67). Masha partecipò agli Australian Open dove già rischiò al secondo turno contro l'italiana Karin Knapp, battuta soltanto 10-8 al terzo. Agli ottavi di finale venne sconfitta a sorpresa dalla slovacca Dominika Cibulková in tre set.
Il 27 gennaio partecipò al torneo Open GDF Suez di Parigi come testa di serie n. 1 e venne sconfitta in semifinale da Anastasija Pavljučenkova, con il punteggio di 4-6, 6-3, 6-4. Al torneo di Indian Wells non riuscì a difendere il titolo conquistato l'anno precedente, venendo sconfitta al terzo turno dall'italiana Camila Giorgi. In seguito a questa sconfitta, la russa uscì dalla top 5. Dopo Indian Wells, la russa si presentò al torneo di Miami. Riuscì ad arrivare ai quarti di finale battendo Kurumi Nara per 6-3, 6-4, Lucie Šafářová per 6-4, 67-7, 6-2, e Kirsten Flipkens per 3-6, 6-4, 6-1. Accedette in semifinale, battendo in modo convincente la ceca Petra Kvitová con il punteggio di 7-5, 6-1. In semifinale venne sconfitta però da Serena Williams con il punteggio di 6-4, 6-3.
Cominciò bene la stagione sulla terra rossa vincendo il suo trentesimo titolo in carriera al Porsche Tennis Grand Prix di Stoccarda. Durante il suo cammino batté Lucie Šafářová per 7-65, 65-7, 7-62, Anastasija Pavljučenkova per 6-4, 6-3, la testa di serie n. 1 Agnieszka Radwańska per 6-3, 6-4, Sara Errani per 6-1, 6-2 e in finale Ana Ivanović per 3-6, 6-4, 6-1. A maggio vinse per la prima volta in carriera il torneo di Madrid, dove batté ai quarti la numero due Li Na (2-6, 7-65, 6-3), in semifinale la numero tre Agnieszka Radwańska (6-1, 6-4) e in finale la numero cinque Simona Halep (1-6, 6-2, 6-3). La sua serie di vittorie consecutive si fermò agli Internazionali BNL d'Italia, dove venne sconfitta agli ottavi di finale da Ana Ivanović.
Il 26 maggio si presentò agli Open di Francia con la testa di serie n. 7: superò agevolmente i primi turni battendo Ksenija Pervak 6-2, 6-1, Cvetana Pironkova 7-5, 6-2 e Paula Ormaechea 6-0, 6-0. Agli ottavi sconfisse l'australiana Samantha Stosur per 6-0 al terzo set dopo essere stata sotto 3-6, 3-4. Ai quarti di finale gareggiò contro la spagnola Garbiñe Muguruza, che aveva eliminato al secondo turno Serena Williams, battendola con il punteggio finale di 1-6, 7-5, 6-1, Dopo essere stata sotto di un set e 5-4 nel secondo per la spagnola. Superando in semifinale la ventenne Eugenie Bouchard in tre set (4-6, 7-5, 6-2), riuscì a ottenere la sua nona finale slam, la terza consecutiva al Roland Garros.
La finale la vide opposta alla n. 4 del mondo Simona Halep, dopo quella di Madrid che vide trionfare la russa in tre set. Il match si concluse al terzo set (il quarto nel torneo per la siberiana), nel quale Šarapova riuscì a imporsi sulla rivale per 6-4 conquistando il quinto slam in carriera, secondo a Parigi. Grazie al trionfo parigino la Sharapova si issò al primo posto della Road to Singapore, superando in un solo colpo Agnieszka Radwańska, Serena Williams e Na Li.
La stagione sulla terra si concluse con un bilancio di 19 partite vinte su 20 incontri, e con tre titoli vinti (Stoccarda, Madrid e il Roland Garros).Dopo il trionfo parigino Marija prese parte a Wimbledon. Dopo aver superato in scioltezza i primi tre turni venne sconfitta a sorpresa da Angelique Kerber, col punteggio di 7-64, 4-6, 6-4.
Dopo Wimbledon, cominciò la stagione sul cemento americano. Alla Rogers Cup di Montréal venne eliminata al terzo turno dalla spagnola Carla Suárez Navarro in tre set (6-2, 4-6, 6-2). A Cincinnati, invece, riuscì ad accedere in semifinale, battendo in ordine Madison Keys, Anastasija Pavljučenkova e Simona Halep. In semifinale venne però sconfitta da Ana Ivanović, in uno dei match più belli dell'anno, con il punteggio di 6-2, 5-7, 7-5, non riuscendo a convertire nel terzo set due match point sul 5-4 in suo favore.La siberiana prese parte all'ultimo slam stagionale come testa di serie numero cinque. Al secondo turno, batté in rimonta la numero 95 del mondo Alexandra Dulgheru. La sua corsa si fermò agli ottavi di finale, per mano della futura finalista Caroline Wozniacki, che la batté in tre set. Dopo New York, la russa tornò a occupare la 4ª posizione mondiale. Il 9 settembre, la tennista siberiana si qualificò matematicamente al WTA Tour Championships 2014 in singolare per l'ottava volta in carriera, quarta consecutiva.Cominciò la stagione asiatica partecipando alla prima edizione del torneo di Wuhan. Dopo aver battuto a fatica Svetlana Kuznecova all'esordio (3-6, 6-2, 6-2), venne clamorosamente sconfitta agli ottavi di finale dall'elvetica Timea Bacsinszky in due set (63-7, 5-7). La settimana successiva si presentò al China Open con la 4ª testa di serie. Raggiunse agevolmente la finale battendo nel corso del torneo Kaia Kanepi (6-4, 6-1), Elina Svitolina (6-2, 6-2), Carla Suárez Navarro (6-1, 7-63), Svetlana Kuznecova (6-0, 6-4) e Ana Ivanović (6-0, 6-4). Il 5 ottobre si aggiudicò il titolo, sconfiggendo in finale Petra Kvitová per 6-4, 2-6, 6-3. Era da diciotto mesi che la tennista russa non vinceva un torneo sul cemento. Grazie a questa vittoria tornò a essere la numero 2 dal ranking WTA dietro la sua eterna rivale Serena Williams.Arrivò alle WTA Finals come numero 2 mondiale e con la possibilità di ritornare in vetta al ranking in caso di vittoria finale. Fu inserita nel gruppo bianco insieme con Radwanska, Kvitova e Wozniacki. Perse il primo incontro del round robin contro una Caroline Wozniacki in splendida forma col punteggio di 7-64, 65-7, 6-2. Neanche il secondo incontro la vide trionfare poiché viene sconfitta nettamente dalla Kvitová in due set 3-6, 2-6. Nell'ultima giornata di qualificazioni per le semifinali Marija affrontò Agnieszka Radwańska, che le negò di accedere in semifinale perdendo in tre set (7-5, 64-7, 6-2).
Nonostante l'inaspettata eliminazione nel round robin la russa chiuse l'anno al numero 2 mondiale (per la terza volta in carriera), con quattro titoli vinti (Stoccarda, Madrid, Roland Garros e Pechino) e con un guadagno complessivo di 5 839 357 dollari, secondo solo a quello di Serena Williams.
Il 2015 cominciò alla grande per Marija: esordì a Brisbane da testa di serie n. 1, dove riuscì ad arrivare in finale contro Ana Ivanović, perdendo appena 9 games in 3 incontri. La russa si impose in finale in tre set, con il punteggio di 64-7, 6-3, 6-3, conquistando così il suo trentaquattresimo titolo in carriera, ventesimo sul cemento, portandosi così a meno di 700 punti dalla vetta del ranking, occupata dalla sua più grande rivale, Serena Williams.
Partecipò agli Australian Open, dove è accreditata della testa di serie numero 2. Approdò in semifinale battendo in sequenza Petra Martić (6-4, 6-1), Aleksandra Panova (6-1, 4-6, 7-5), Zarina Dijas (6-1, 6-1), Shuai Peng (6-3, 6-0) e Eugenie Bouchard (6-3, 6-2). Accedette alla sua decima finale slam, la quarta a Melbourne, battendo la neo top ten Ekaterina Makarova in due facili set (6-3, 6-2). In finale incontrò la numero 1 del mondo, Serena Williams, ma anche questa volta la statunitense ebbe la meglio, poiché vinse in due set con il punteggio di 6-3, 7-65.
Dopo la finale persa a Melbourne tornò a giocare la Fed Cup nei quarti contro la Polonia, dopo 3 anni dall'ultima apparizione. Vinse il secondo match di singolare contro la minore delle sorelle Radwanska con un perentorio 6-0, 6-3 e firmò il successo della Russia vincendo il match contro Agnieszka Radwańska, battuta con il punteggio di 6-1, 7-5. Tornò in campo nel torneo di Acapulco, dove si ritirò prima della semifinale che l'avrebbe vista opposta a Caroline Garcia per un problema allo stomaco. Nel mese di marzo prese parte al primo Premier Mandatory stagionale, Indian Wells, da testa di serie numero due, ma si fece sorprendere negli ottavi di finale dalla campionessa in carica Flavia Pennetta che la batté 3-6 6-3 6-2. Quella contro la Pennetta fu la seconda sconfitta stagionale, dopo quella subita nella finale di Melbourne. A Miami venne clamorosamente eliminata al secondo turno dalla giovane promessa russa Dar'ja Gavrilova, in due set con il punteggio di 7-64, 6-3.
Cominciò la stagione su terra partecipando al torneo WTA di Stoccarda (torneo in cui era imbattuta da tre edizioni), ma venne eliminata nel match di esordio da una sorprendente Angelique Kerber. Dopo la sconfitta subita per mano della teutonica, Šarapova cedette la seconda posizione alla rumena Simona Halep. Quella contro la Kerber fu la terza sconfitta consecutiva (dopo la sconfitta contro la Pennetta a Indian Wells e quella contro la Gavrilova a Key Biscayne): non accadeva dal 2003 che la tennista russa subisse 3 sconfitte consecutive. In seguito partecipò al Mutua Madrid Open, dove le fu accreditata la testa di serie numero 3. Arrivò in semifinale dopo aver battuto in sequenza Timea Bacsinszky (6-2, 6-3), Mariana Duque Mariño (6-1, 6-2), Caroline Garcia (6-2, 4-6, 7-5) e Caroline Wozniacki (6-1, 3-6, 6-3). Nel penultimo atto Masha fu attesa da un derby russo contro Svetlana Kuznecova. Fu l'ultima citata, però, ad avere la meglio, vincendo inaspettatamente con il punteggio di 6-2, 6-4.
A Roma, invece, fu lei a imporsi, dopo un ottimo torneo: dopo il bye al primo turno, al secondo turno approfittò del ritiro di Jarmila Gajdosova mentre al terzo batté la serba Bojana Jovanovski, per 6-3 6-3. Ai quarti sconfisse 6-3 6-2 la ex numero uno del mondo Viktoryja Azaranka e in semifinale superò la sorprendente Dar'ja Gavrilova, per 7-5 6-3. Nell'atto conclusivo del torneo batté, in rimonta, l'iberica Carla Suárez Navarro, per 4-6 7-5 6-1; con questa vittoria ritornò nuovamente alla seconda posizione mondiale, strappatale qualche settimana prima dalla rumena Simona Halep. Partecipò al Roland Garros come campionessa uscente, ma uscì fuori già agli ottavi per mano della ceca Lucie Šafářová che batté la russa con il punteggio di 7-6, 6-4. A causa della deludente sconfitta subita al Roland Garros, perse il numero 2 mondiale e scese fino in quarta posizione.Arrivò a Wimbledon senza aver giocato nessun torneo di preparazione sull'erba. Pur non esprimendo il suo miglior tennis, arrivò ai quarti di finale (senza perdere set) a distanza di quattro anni dall'ultima apparizione. Approdò in semifinale battendo la statunitense Coco Vandeweghe in tre set (6-3, 63-7, 6-2). Nel penultimo atto del torneo affrontò la sua storica rivale, Serena Williams, per la ventesima volta in carriera. Perse con il punteggio di 6-2, 6-4, ma grazie alla semifinale conquistata ritornò in seconda posizione mondiale, scavalcando la Halep e la Kvitova.Saltò tutti i tornei sul cemento americano (US Open compreso) a causa di un infortunio alla gamba. Il 10 settembre, si qualificò matematicamente per le WTA Finals 2015 di Singapore. Tornò in campo al torneo di Wuhan, dove preferì ritirarsi già al primo turno in seguito a un lieve problema al braccio sinistro. A Singapore, durante l'ultimo torneo dell'anno, vinse tutte e tre le partite del round robin contro Simona Halep, Agnieszka Radwańska e Flavia Pennetta. Arrivata in semifinale, però, viene sconfitta in due set da Petra Kvitová. Il mese successivo disputa la sua prima finale in Fed Cup e contro la Russia c'è la Repubblica Ceca di Petra Kvitova. Nonostante le due vittorie ottenute in singolare (tra cui la rivincita contro la Kvitova) la Russia viene sconfitta al doppio decisivo. Concluse l'anno così alla quarta posizione mondiale, con due titoli in più in bacheca (Brisbane e Roma) e un bilancio di 37 vittorie e 9 sconfitte.
La tennista siberiana avviò il 2016 partecipando al primo Slam dell'anno, l'Australian Open. Accreditata come testa di serie numero 5, eliminò Nao Hibino (6-1, 6-3), Aljaksandra Sasnovič (6-2, 6-1), Lauren Davis (6-1 6(5)-7 6-0) e Belinda Bencic (7-5, 7-5). Ai quarti trovò la numero 1 del mondo, Serena Williams, che la batté agevolmente in due set.Il 7 marzo, in conferenza stampa, dichiarò di essere stata trovata positiva al controllo antidoping su un campione fornito nell'ambito del TADP (Tennis Anti-Doping Programme) il 26 gennaio, durante gli Australian Open, a causa dell'assunzione del farmaco Meldonium. La decisione della ITF riguardo alla squalifica giunse tre mesi più tardi: la tennista inizialmente avrebbe dovuto riprendere a giocare a partire dal 26 gennaio 2018. Il Meldonium era stato aggiunto alla lista delle sostanze proibite il 16 settembre 2015, con effetto a partire dal 1 gennaio 2016. La tennista decise quindi di ricorrere in appello, dato che l'ITF aveva deliberato che la violazione fosse stata di natura non intenzionale. Il 4 ottobre il Tribunale Arbitrale dello Sport rese noto l'esito del ricorso. La pena, dai 24 mesi iniziali, si ridusse a 1 anno e 3 mesi, permettendo così alla russa di tornare nell'aprile del 2017. La settimana successiva, il 10 ottobre, giocò in un'esibizione a Las Vegas insieme a varie leggende del passato come Martina Navrátilová e John McEnroe.Poco meno di due mesi dopo, il 15 dicembre, giocò un'esibizione a Porto Rico contro la vincitrice della medaglia d'oro alle Olimpiadi di Rio, Mónica Puig, perdendo con il punteggio di 6-3, 1-6, 10-6.
Il ritorno avvenne grazie a una wild card concessa per il Porsche Tennis Grand Prix di Stoccarda. Il debutto fu positivo, dato che sconfisse Roberta Vinci, Ekaterina Makarova, Anett Kontaveit (capace di sconfiggere al turno precedente la detentrice del Roland Garros, Garbiñe Muguruza) senza perdere nessun set. Ritornata subito in semifinale al primo torneo del rientro, venne sconfitta da una delle tenniste più in forma della stagione, Kristina Mladenovic, in rimonta, con il punteggio di 2-6, 7-5, 6-4. Grazie alla semifinale ottenuta, Marija Šarapova rientra ufficialmente nel ranking mondiale WTA, precisamente al numero 262.Una settimana dopo il torneo tedesco, la tennista prende parte al Premier Mandatory Mutua Madrid Open, sempre grazie a una wild card concessa dagli organizzatori. Dopo la vittoria al primo turno contro Mirjana Lučić-Baroni 4-6, 6-4, 6-0, venne sconfitta a sorpresa da Eugenie Bouchard con il punteggio di 7-5, 2-6, 6-4. Quest'ultima partita scatena un vero e proprio caso mediatico, poiché la canadese, pochi giorni prima dell'inizio del torneo, aveva parlato del caso Šarapova in un'intervista, definendo la russa "un'imbrogliona che non doveva tornare a giocare e un cattivo esempio per i giovani". Dopo il match la canadese affermò inoltre che prima della partita contro la siberiana, varie giocatrici le avevano augurato buona fortuna salvo poi smentite da giocatrici come Simona Halep e Svetlana Kuznecova, le quali affermarono di non aver alcun tipo di rapporto con la canadese.
La settimana successiva disputò gli Internazionali BNL d'Italia, ultimo torneo da lei vinto nel 2015. Batté agevolmente Christina McHale all'esordio per 6-4, 6-2, ma a causa di un infortunio alla gamba, fu costretta a ritirarsi nel match di secondo turno contro la Lucic-Baroni, sul punteggio di 4-6, 6-3, 2-1 in suo favore. Mezz'ora prima del match contro la croata, venne annunciato che non sarebbe stata concessa nessuna wild card alla tennista per l'Open di Francia, sia per il tabellone principale e sia per quello di qualificazioni.
Nonostante la riabilitazione per guarire dal problema alla gamba, l'infortunio si dimostrò più serio del previsto, costringendo la Šarapova a saltare anche tutta la stagione su erba (qualificazioni di Wimbledon comprese).Ritornò dopo due mesi, partecipando al Bank of the West Classic a distanza di 6 anni dall'ultima partecipazione. Vinse il match di primo turno contro Jennifer Brady (6-1, 4-6, 6-0), ma il giorno successivo annunciò il ritiro dal torneo a causa di un dolore al braccio sinistro; l'infortunio si prolungò fino alla vigilia degli US Open.
La USTA decise di concedere alla russa una wild card per gli US Open 2017, così da permetterle di giocare un torneo dello Slam a 19 mesi dall'ultima volta (Australian Open 2016). Al primo turno si scontrò subito con la testa di serie n.2 Simona Halep, contro la quale ebbe la meglio in quasi tre ore con il punteggio di 6-4, 4-6, 6-3. Vinse anche contro Tímea Babos 64-7, 6-4, 6-1 e Sofia Kenin 7-5, 6-2, mentre agli ottavi di finale è costretta ad arrendersi alla testa di serie n.16 Anastasia Sevastova che la sconfisse con il punteggio di 5-7, 6-4, 6-2. Il 15 ottobre 2017, a Tianjin, tornò a conquistare un titolo WTA senza cedere nessun set nel percorso battendo la diciannovenne bielorussa Aryna Sabalenka 7-5, 7-6(8). Concluse la sua stagione al 60esimo posto della classifica WTA, perdendo all'esordio della Kremlin Cup 2017 contro Magdaléna Rybáriková.
Nel 2018 la Šarapova debuttò al torneo di Shenzhen, battendo Mihaela Buzărnescu (6-3, 6-0), Alison Riske (4-6, 6-3, 6-2) e Zarina Diyas (6-3, 6-3), per poi perdere in semifinale contro Kateřina Siniaková (2-6, 6-3, 3-6) . Agli Australian Open, dopo aver battuto all'esordio Tatjana Maria (6-1, 6-4) e Anastasija Sevastova (6-1, 7-6) perse al terzo turno contro Angelique Kerber in un match a senso unico a favore dell'avversaria (1-6, 3-6). Tornò in campo a Doha dove si arrese a sorpresa all'esordio dalla rumena Monica Niculescu (6-4, 4-6, 3-6). Stessa sorte le toccò a Indian Wells, sconfitta dalla poi futura vincitrice Naomi Ōsaka per (4-6, 4-6).
Nel torneo che segnò il suo rientro in campo l'anno precedente perse subito dalla francese Caroline Garcia in tre set, portando a 4 la serie di sconfitte consecutive. A Madrid tornò a esprimere un buon tennis, sconfisse in sequenza Mihaela Buzărnescu (6-4, 6-1), Irina-Camelia Begu (7-5, 6-1) e Kristina Mladenovic (6-3, 6-4) per poi perdere ai quarti da Kiki Bertens per 6-4, 2-6, 3-6. Raggiunse i quarti di finale anche a Roma dove batté in rimonta la campionessa del Roland Garros, nonché numero 5 del mondo, Jeļena Ostapenko, per 6-7, 6-4, 7-5. In semifinale dovette capitolare a Simona Halep per 6-4, 1-6, 4-6 ma grazie a al risultato raggiunto rientrò in top 30 ed ebbe accesso ad una testa di serie per Parigi.
Ritorna a Parigi a tre anni di distanza dall'ultima apparizione. Approda (non senza difficoltà) al terzo turno dove si scontra con la testa di serie n.6 Karolína Plíšková. La russa domina il match vincendo in due facili set (6-2, 6-1), ottenendo così un'altra vittoria di prestigio contro una giocatrice classificata top ten. Approda ai quarti di finale del torneo parigino grazie al ritiro della rientrante Serena Williams, ferma nei mesi precedenti per via la gravidanza. Nei quarti viene sconfitta dalla numero 3 del mondo Garbine Muguruza Blanco in due set.
Prende parte a Wimbledon dove esce si scena già al primo turno venendo sconfitta dalla connazionale Vitalija D'jačenko. La Šarapova si porta a casa il primo set per 7-3 al tie-break, per poi perdere il secondo parziale con lo stesso risultato e subire la rimonta nel set decisivo per 3-6. Si presenta a Toronto dove lascia pochi games alle avversarie Sesil Karatančeva e Dar'ja Kasatkina, per poi perdere per 3-6 2-6 contro la numero sei del mondo, Caroline Garcia.
Partecipa al quarto e ultimo Slam della stagione, l'US Open. Dove, dopo essersi imposta in due set su: Patty Schnyder (6-2 7-66), Sorana Cîrstea (6-2 7-5) e Jeļena Ostapenko (6-3 6-2), viene sconfitta da Carla Suárez Navarro per 4-6 3-6. 
Inizia la stagione partecipando al torneo di Shenzhen superando Timea Bacsinszky per 6-2 7-6 ed usufruisce del ritiro di Xin Yu Wang sul punteggio di 6-7 5-2 in favore alla russa. In seguito, la stessa Sarapova si ritira contro la futura campionessa del torneo, Aryna Sabalenka, sul punteggio di 1-6 2-4 per la Top 10. Raggiunge il quarto turno all'Australian Open imponendosi su Harriet Dart con una vittoria secca (doppio 6-0), su Rebecca Peterson per 6-2 6-1 e sulla terza tennista del ranking e campionessa in carica, Caroline Wozniacki, per 6-4 4-6 6-3; viene poi sconfitta in rimonta dalla giocatrice di casa, Ashleigh Barty (6-4 1-6 4-6). In patria partecipa al torneo di San Pietroburgo, dove si sbarazza di Dar'ja Gavrilova, prima di ritirarsi senza scendere in campo contro Dar'ja Kasatkina. Non fa meglio nemmeno a Maiorca, venendo costretta a fermarsi al secondo turno dalla Top 10 Angelique Kerber, che ha la meglio per 6-2 6-3. Partecipa a Wimbledon, dove ha trionfato quindici anni fa, ma senza ottenere buoni risultati, in quanto è costretta a ritirarsi sul punteggio di 6-4 64-7 0-5 in favore a Pauline Parmentier. Ritorna in campo a Toronto, ma cede nuovamente in rimonta ad Anett Kontaveit (6-4 3-6 4-6). Questi risultati mediocri la fanno scivolare fino alla 97a posizione, la più bassa dal febbraio del 2017.
Il tennis di Marija Šarapova è praticamente esente da variazioni tecnico-tattiche e, per una serie di fattori fisici quanto legati alla sua indole, tutti i coach che l'hanno accompagnata durante la sua crescita tennistica hanno deciso di concentrarsi e sviluppare al massimo le potenzialità di pochi colpi. Marija è un attaccante da fondo campo che, sorretta da due solidi e potenti fondamentali, mira a prendere in mano le redini dello scambio in modo da comandare il gioco sin dalle fasi iniziali e di chiudere il punto il prima possibile. Per capire l'efficacia dei suoi colpi da fondo campo, si può riportare una statistica realizzata nel 2015 dalla IBM. Agli Australian Open di quell'anno, si dimostrò alla vigilia della finale disputata la tennista, sia tra gli uomini sia tra le donne, con il più alto numero di vincenti di dritto del torneo (6,5 per set, per un totale di 84 vincenti). Non tende a scendere a rete, se non per concludere un punto con uno smash o con uno schiaffo al volo. Considerata la sua altezza (188 cm), è una giocatrice rapida. Dal 2008, il gioco della russa è diventato più vario, dato che la tennista ha cominciato a colpire più frequentemente la pallina di rovescio con un effetto slice e a tentare delle palle corte.
Nonostante il gioco molto aggressivo, Šarapova ha nella sua arma migliore la forza mentale, e lo spirito competitivo, tanto che Nick Bollettieri definì la russa "dura come l'acciaio". John McEnroe disse, invece, di lei che è "una delle sportive più combattenti di sempre". Grazie a queste abilità, quando un match si prolunga al terzo set, è quasi sempre lei a spuntarla. Dal 2010 ad oggi, Marija Šarapova ha affrontato per 101 volte il terzo set, vincendolo in 77 occasioni.
Il procedimento che utilizza Marija Šarapova ogni volta che si appresta a servire potrebbe essere definito "rituale". La posizione quasi frontale, le gambe distanziate, uno sguardo all'avversaria e, dopo aver fatto rimbalzare la pallina, di solito due volte, l'avvio del movimento. Marija alza la punta del piede sinistro, tiene la pallina sotto al profilo della racchetta e, durante il lancio, unisce le gambe per poi piegarle in modo da sfruttare al massimo la spinta del corpo. Un movimento fluido che si conclude con un impatto che la proietta di un passo dentro al campo. Marija Šarapova predilige prime piatte, potenti, seppur abbia ottenuto ottimi risultati grazie a slice carichi di effetto comunque rapidi. Pur ottenendo molti punti grazie al servizio, Marija tende a commettere troppi doppi falli.All'inizio della sua carriera, la prima e la seconda di servizio della russa avevano la stessa velocità ed erano molto efficaci. A partire dal 2007, quando la tennista ebbe problemi alla spalla, il suo servizio diventò più debole e meno efficace. Sempre più spesso, infatti, la tennista compiva doppi falli. La mancanza di un servizio efficace comprometteva anche il suo gioco in battuta. Infatti, era sempre più costretta a forzare sia di dritto sia di rovescio per non subire break. Intorno al 2009, il suo servizio cominciò a essere nuovamente efficace, anche se commetteva comunque molti doppi falli, dato che non riusciva a controllare perfettamente il servizio. Dopo gli US Open di quell'anno, Marija Šarapova cominciò a provare a servire come faceva prima dell'infortunio alla spalla. I risultati di questo allenamento si videro a Birmingham nel 2010, dove servì la battuta più veloce della sua carriera (195 km/h). A partire dal 2013, in seguito agli allenamenti di Thomas Högstedt, si notarono miglioramenti: il servizio divenne sempre meno falloso.Le superfici più adatte allo stile di gioco della russa sono quelle veloci. Nella prima parte della carriera, Marija Šarapova riusciva a imporsi praticamente solo in queste due tipologie di terreno. A testimonianza di ciò, ci sono i primi tre titoli Slam vinti nella sua carriera, tutti su superfici veloci.
All'inizio della sua carriera, la russa non si sentiva a proprio agio sulla terra battuta, una superficie lenta poco adatta al suo gioco molto aggressivo.. Negli anni, mostrò numerosi miglioramenti nel suo gioco su questa superficie, tanto da riuscire, nel 2010, a vincere il suo primo titolo sulla terra a Strasburgo, sette anni dopo aver esordito nel circuito. In seguito alla vittoria dell'Open di Francia nel 2012, ottenne il Career Grand Slam. Arrivò in finale nel torneo parigino anche nel 2013 e nel 2014 lo vinse nuovamente. Grazie ai risultati ottenuti negli ultimi anni, Marija Šarapova è diventata la giocatrice in attività con la percentuale più alta di partite vinte sulla terra battuta (83,9%). Dopo il suo infortunio alla spalla, la superficie su cui ottiene più vittorie è diventata la terra, a discapito delle superfici veloci, dove, comunque, riesce a vincere ancora molti incontri.
È nota per le sue urla mentre gioca: alcune hanno raggiunto anche i 105 decibel. Numerosi giornali, sportivi e no, hanno analizzato le ragioni di queste numerose urla, ritenute da molte giocatrici (come Agnieszka Radwańska) fastidiose e da sanzionare. La russa ha parlato diverse volte dell'argomento, dicendo che lo considera un meccanismo naturale. Secondo alcune ricerche, l'emissione del cosiddetto grunting aumenterebbe di media la velocità di un colpo del 3,8%. Altri tennisti e commentatori ritengono che il grunting sia un modo per distrarre l'avversario.
Nella sua carriera, Marija Šarapova ha ottenuto diversi riconoscimenti dalla WTA e da altre organizzazioni. Divisi per anni, i più importanti sono i seguenti:
 Wikimedia Commons contiene immagini o altri file su Marija Šarapova Wikinotizie contiene l'articolo Tennis, Maria Sharapova non prenderà parte alle Olimpiadi di Pechino, 1º agosto 2008 Wikinotizie contiene l'articolo Maria Sharapova è l'atleta più sexy dell'ultimo decennio, 29 dicembre 2009
(EN) Marija Šarapova, su Enciclopedia Britannica, Encyclopædia Britannica, Inc. 
