
Kolotes (Eraclea, ... – ...) è stato uno scultore greco antico attivo nella seconda metà del V secolo a.C.
Fu allievo di Fidia e specializzato nella tecnica crisoelefantina. È particolarmente noto per la sua collaborazione alla realizzazione della statua di Zeus a Olimpia. Gli vengono inoltre attribuiti: un Asclepio a Cillene, il porto di Elide, e la mensa crisoelefantina, decorata a rilievo, che reggeva le corone dei vincitori ai giochi olimpici. Plinio il Vecchio (Nat. hist., XXXV, 34) gli attribuisce una statua di Atena per il santuario dell'acropoli di Elide che Pausania ritiene invece opera fidiaca (VI, 26).
 Karl Ludwig von Urlichs, Colotes 1, in William Smith (a cura di), Dictionary of Greek and Roman Biography and Mythology, Boston, Little, Brown and Company, 1867.
 Maria Teresa Amorelli, Kolotes, in Enciclopedia dell'arte antica classica e orientale, vol. 4, Roma, Istituto della enciclopedia italiana, 1961.
 Antonio Giuliano, Arte greca : Dall'età classica all'età ellenistica, Milano, Il saggiatore, 1987,  p. 790.

Korarou è un comune rurale del Mali facente parte del circondario di Douentza nella regione di Mopti.

Koray Günter (Höxter, 16 agosto 1994) è un calciatore tedesco di origini turche, difensore del Genoa.
Difensore centrale abile nell'impostazione del gioco e con un buon controllo palla, è bravo nei colpi di testa e può essere schierato anche come mediano.
Nella stagione 2013/2014 viene aggregato alla prima squadra nonostante continui a giocare anche con le giovanili. Inizia la stagione vincendo la Supercoppa di Germania ai danni del Bayern Monaco per 4-2. Esordisce per la prima volta in Bundesliga il 5 ottobre contro il Borussia Mönchengladbach, subentrando a Nuri Şahin nel finale della partita finita 2-0.
Il 30 gennaio 2014 il Galatasaray annuncia il suo acquisto a titolo definitivo per due milioni e cinquecentomila euro, con un contratto fino al 30 giugno 2018. Debutta da subentrato in una partita di Türkiye Kupası contro il Tokatspor il 5 febbraio 2014. Il 12 luglio 2016, in una partita amichevole contro il Thun, si procura la rottura del legamento crociato del ginocchio destro, infortunio che gli fa perdere tutta la stagione 2016-2017 e che condiziona anche la seguente, visto che totalizza appena otto presenze.
Il 20 luglio 2018 la Lega Serie A ufficializza il suo trasferimento al Genoa da svincolato.L'11 agosto successivo fa il suo esordio con la maglia dei grifoni subentrando nel secondo tempo al posto di Nicolás Spolli, in occasione della vittoria casalinga (4-0) contro il Lecce valida per il terzo turno di Coppa Italia. 
Ha partecipato agli Europei Under-17 del 2011, nei quali ha giocato 4 partite, e ai Mondiali Under-17 dello stesso anno, nei quali ha segnato tre gol in cinque partite.

Il Korson Veto è una società pallavolistica maschile finlandese, con sede a Vantaa: milita nel campionato finlandese di Lentopallon Mestaruusliiga.

Kotono Mitsuishi (Tokyo, 8 dicembre 1967) è una doppiatrice giapponese. È una delle seiyuu più popolari in Giappone. Fin da piccola ha dichiarato di avere una grandissima passione per il mondo degli anime, che l'ha spinta a debuttare nella serie OAV di Jenny la tennista nel 1990.
Dopo essere apparsa negli anime Arlslan e Samurai Pizza Cats, le proposte per Kotono aumentarono, ma riuscì a scegliere quella che più di ogni altra le darà un'immensa popolarità: il personaggio di Usagi Tsukino in Sailor Moon. Durante i cinque anni in cui è andato in onda l'anime, Mitsuishi Kotono prese parte, insieme alle altre quattro doppiatrici del serial, al gruppo canoro Peach Hips, che la tenne impegnata anche in diversi concerti.
In seguito ha doppiato personaggi molto amati dal pubblico come Misato Katsuragi in Neon Genesis Evangelion o Excel in Excel Saga.
Federica De Bortoli in Sailor Moon R The Movie - La promessa della rosa (ed. Shin Vision) e Excel Saga
Stella Musy in Neon Genesis Evangelion (voce principale), Card Captor Sakura - The Movie (ed. Shin Vision/Yamato Video) e I-wish you were here - vorrei tu fossi qui
Francesca Guadagno in Neon Genesis Evangelion: Death & Rebirth (primo doppiaggio) e in Neon Genesis Evangelion: The End of Evangelion
Chiara Colizzi in Utena la fillette révolutionnaire - The Movie: Apocalisse adolescenziale

Il Krasnogorodskij rajon (in russo: Красногородский район?) è un rajon dell'Oblast' di Pskov, nella Russia europea. Istituito nel 1927, il cui capoluogo è Krasnogorodsk.

È stata la 3ª edizione della Kremlin Cup, che fa parte della categoria World Series nell'ambito dell'ATP Tour 1992. Il torneo si è giocato allo Stadio Olimpico di Mosca, 
 Marius Barnard /  John-Laffnie de Jager hanno battuto in finale  David Adams /  Andrej Ol'chovskij, 6–4, 3–6, 7–6
 Sito ufficiale, su kremlincup.ru. URL consultato il 22 marzo 2010 (archiviato dall'url originale il 26 ottobre 2008).
La Kup Maršala Tita 1981-1982 fu la 34ª edizione della coppa nazionale calcistica della Jugoslavia e fu vinta dalla Stella Rossa che sconfisse in finale la Dinamo Zagabria.
A questa edizione ha partecipato anche una squadra composta da emigrati croati in Svizzera (in serbocroato si chiamò "Kroacija Cirih" - in italiano "Croazia Zurigo" -).

Kurt Langenbein (4 novembre 1910 – 22 ottobre 1978) è stato un calciatore tedesco, di ruolo centrocampista.
Jürgen Bitter: Deutschlands Fußball-Nationalspieler. Das Lexikon.  Sportverlag, Berlin 2000 ISBN 3-328-00749-0

Conosciuto  per avere interpretato film quali Arresti familiari (per il quale ha ricevuto una nomination agli Young Artist Awards) e Un genio in pannolino, nonché per i suoi ruoli nelle popolari serie televisive Love Boat - The Next Wave e Opposite Sex, Howard si è fatto apprezzare per il suo talento come attore dalla critica e dal pubblico, in particolar modo tra i teenager, i giovani e i giovanissimi.
Tra i giovani attori con cui ha lavorato vi sono Chauncey Leopardi, Taran Noah Smith, Jonathan Taylor Thomas, Zachery Ty Bryan, Corbin Allred.
8 semplici regole... per uscire con mia figlia (8 Simple Rules... for Dating My Teenage Daughter) – serie TV, episodi 3x16 (2005)

La Kypello Kyprou 2005-2006 fu la 64ª edizione della coppa nazionale cipriota. Vide la vittoria finale dell'APOEL Nicosia, che così conquistò il suo diciottesimo titolo.
I primi due turni sono stati su gara unica e vedevano schierate solo 40 squadre delle categorie inferiori (dalla Seconda Divisione in giù). A partire dal terzo turno entrarono in gioco 6 squadre di Divisione A (le tre neo promosse e le classificate dalla sestultima alla quartultima nella stagione precedente) e il turno era disputato su partite di andata e ritorno.
Il quarto turno era invece costituito da quattro gironi da quattro squadre (le 8 squadre promosse dal turno precedente e le formazioni che si erano classificate ai primi 8 posti di Divisione A nella stagione precedente); gli incontri previsti erano 6 per ogni squadra (i classici turni di andata e ritorno), con i tre punti a vittoria le prime due di ogni girone promosse ai quarti.
Infine quarti e semifinali erano su gare di andata e ritorno; in particolare nei quarti si affrontarono le prime di ogni girone contro le seconde (con ritorno in casa della prima classificata). Come da tradizione, la finale si giocò in partita unica il 13 maggio 2006 allo Stadio Neo GSZ di Larnaca.
Da questa edizione, per motivi di sponsor, la competizione assunse il nome alternativo Coca Cola Cup.
G = Partite giocate; V = Vittorie; N = Nulle/Pareggi; P = Perse; GF = Goal fatti; GS = Goal subiti; DR = Differenza reti.
G = Partite giocate; V = Vittorie; N = Nulle/Pareggi; P = Perse; GF = Goal fatti; GS = Goal subiti; DR = Differenza reti.
G = Partite giocate; V = Vittorie; N = Nulle/Pareggi; P = Perse; GF = Goal fatti; GS = Goal subiti; DR = Differenza reti.
G = Partite giocate; V = Vittorie; N = Nulle/Pareggi; P = Perse; GF = Goal fatti; GS = Goal subiti; DR = Differenza reti.

L'Abbaye ([labeˈi], toponimo francese) è un comune svizzero di 1 467 abitanti del Canton Vaud, nel distretto del Jura-Nord vaudois.
Ogni famiglia originaria del luogo fa parte del cosiddetto comune patriziale e ha la responsabilità della manutenzione di ogni bene ricadente all'interno dei confini del comune.
 Rémy Rochat, L'Abbaye, in Dizionario storico della Svizzera, 23 giugno 2009. URL consultato il 5 maggio 2018.
L'appuntamento di Charlot (Twenty Minutes of Love) è un film del 1914 diretto da Joseph Maddern e Charlie Chaplin. Il cortometraggio, prodotto dalla Keystone Pictures Studio, rappresenta l'esordio di Chaplin come regista e sceneggiatore. Alcune fonti accreditano la regia a Maddern, ma Chaplin fu sicuramente la forza creativa. Il film fu girato in un pomeriggio, completato il 28 marzo 1914 e distribuito negli Stati Uniti dalla Mutual Film il 20 aprile. In italiano è noto anche coi titoli Charlot pazzo per amore e Charlot e il cronometro, mentre in inglese come Cops and Watches, He Loves Her So e The Love Fiend.
A Westlake Park, Charlot si diverte a disturbare una coppia che si scambia tenere effusioni su una panchina. Su un'altra panchina, una ragazza chiede al suo fidanzato un regalo come prova del suo amore. L'uomo allora si reca poco lontano e ruba l'orologio a un uomo addormentato. Mentre lo sta portando alla ragazza, però, gli viene fugacemente sottratto da Charlot. Il ladro se ne accorge solo dopo essere arrivato dalla fidanzata, e mentre gira per il parco cercando l'orologio, Charlot arriva dalla ragazza e glielo regala. Ma, al ritorno del ladro, Charlot viene scoperto e fugge portandosi via l'orologio e cercando poi di venderlo a un uomo che però ne è il legittimo proprietario. Charlot allora si riprende l'orologio e fugge nuovamente, imbattendosi nella coppia. Ne nasce una rissa a cui prendono parte anche l'uomo derubato e due poliziotti, in seguito alla quale tutti finiscono nel lago tranne Charlot e la ragazza, che si allontanano insieme.

L'arpa discordata (L'arpa dëscordà, in piemontese) è un poemetto in lingua piemontese, scritto nel XVIII secolo probabilmente dal sacerdote Francesco Antonio Tarizzo. Narra gli eventi intercorsi tra il 1705 e il 1706 nel Piemonte sabaudo, durante l'invasione francese.
L'Arpa Scordata (come compare nel testo edito nel 1788) è un poemetto di circa 1700-1800 versi che narra la storia dell'assedio e della liberazione di Torino nel 1706. Venne scritta nella lingua del popolo, ed è infatti il popolo ad esserne il protagonista: dall'arrivo delle truppe di Louis d'Aubusson de la Feuillade (La Fojada, in piemontese) alla solenne cerimonia nel duomo di Torino, che chiude il poemetto, è il popolo ad animare le scene che via via si presentano. 
La prima versione di cui si ha notizia è databile al 1710 circa (il cosiddetto "testo Guigonio", oggi perduto), ma la prima edizione stampata a noi nota, il cosiddetto "testo Fontana", è datato al 1787. Del testo del Fontana si ha notizia che già circolasse nel 1788, e la Biblioteca civica di Torino oggi ne possiede tre copie. 
Non esiste però una versione definitiva del poemetto. Un secondo testo, edito da Soffietti, presenta notevoli differenze rispetto al testo "Fontana" del quale si è detto, più corto di circa 100 versi e con episodi nuovi rispetto al precedente.
L'autore è ignoto, ma molti studiosi propendono per identificarlo in Francesco Antonio Tarizzo, un prete di Favria del quale sono note altre composizioni; principalmente viene ricordato come l'autore del Ragguaglio istorico dell'assedio, difesa e liberazione della Città di Torino, opera preziosissima, testimonianza dell'assedio di Torino del 1706. 
L'attribuzione dell'Arpa al Tarizzo fu oggetto di numerosi studi; in primo luogo fu Vallauri, nella sua Storia della Poesia in Piemonte ad accostare il nome del sacerdote al poemetto, nel 1841. Da allora, studi più dettagliati hanno permesso di attribuire con maggiore precisione l'Arpa al Tarizzo, senza comunque numerose remore al riguardo. 

L'arte della fuga (nell'originale in tedesco, Die Kunst der Fuge) BWV 1080 è una raccolta di composizioni di Johann Sebastian Bach, senza indicazioni sulla strumentazione, formata da diciannove fughe (ma il loro numero varia a seconda del criterio di classificazione che i diversi editori adottarono per dividerle o accorparle) a tre e quattro voci, quattro canoni a due voci e un corale a quattro voci.Iniziata intorno al 1740, o forse anche prima, ma portata avanti con assiduità solo a partire dal 1747, L'arte della fuga restò incompiuta a causa della morte di Johann Sebastian Bach, avvenuta nel 1750. Nonostante fosse incompleta, Carl Philipp Emanuel Bach, figlio di Johann Sebastian, la fece stampare nel 1751. A questa pubblicazione ne seguì una seconda, sempre in versione incompleta, nel 1752. In entrambi i casi, però, l'opera non destò l'interesse del pubblico, ormai orientato verso diverse mode musicali, e vendette solo poche copie.La raccolta, che costituisce un vero e proprio saggio di arte del contrappunto, esplora sistematicamente tutte le possibilità offerte da un semplice tema in re minore elaborato secondo diverse tecniche compositive, come, ad esempio, la variazione e il rovesciamento degli intervalli in maniera speculare. Insieme con l'Offerta musicale, L'arte della fuga è riconosciuta come una delle opere più complesse e articolate mai scritte e viene universalmente considerata uno dei vertici più alti mai raggiunti dalla polifonia contrappuntistica nell'intera storia della musica.
Non è chiaro quando Bach iniziò la composizione de L'arte della fuga, ma, secondo il musicologo Christoph Wolff, avrebbe cominciato a lavorarci intorno al 1740, e forse anche prima. Una recente analisi stilistica, infatti, sostiene che i primi quattro brani precedano di molto quelli successivi. Il tema appare già in forma embrionale come soggetto della fuga in sol minore per organo BWV 578, composta intorno al 1707, mentre nel pedale della Fuga sopra il Magnificat BWV 733, composta anch'essa intorno al 1707, è presente una variante per aumentazione del tema del Contrapunctus 9. Bach, tuttavia, si dedicò assiduamente a L'arte della fuga solo a partire dal 1747, e, con ogni probabilità, il suo progetto era di completarla entro il 1749, in modo da poterla presentare come l'opera di tipo scientifico-musicale che i membri della Correspondierende Societät der musicalischen Wissenschaften di Lorenz Christoph Mizler, della quale Bach faceva parte, dovevano annualmente realizzare. La tradizione fa coincidere l'interruzione della composizione con la metà del 1749, quando la malattia agli occhi di Bach si era aggravata in maniera tale da rendergli quasi impossibile la lettura. È possibile, comunque, che il compositore possa aver interrotto l'avanzamento de L'arte della fuga anche prima, e per ragioni sconosciute.La trascrizione delle copie "in bella" da consegnare all'editore, affinché incidesse le lastre di rame per realizzare la stampa, iniziò, con ogni probabilità, già nel 1747. Quando lo stato di salute di Johann Sebastian Bach cominciò a declinare, i contatti con l'editore e l'incisione delle lastre vennero seguiti da suo figlio Johann Christoph Friedrich, il quale, riordinando il materiale, commise però anche alcuni errori. Ad esempio consegnò all'editore il Contrapunctus a 4 e lo fece includere nella raccolta, benché si trattasse solo di una versione primitiva del già presente Contrapunctus 10. a 4 alla Decima. Sempre a Johann Christoph Friedrich si deve anche la copia ridotta, da 239 battute a 232, dell'incompleta Fuga a 3 Soggetti, in modo che lo spartito dell'edizione a stampa si concludesse con una cadenza e non restasse in sospeso.
La morte di Johann Sebastian Bach, avvenuta nel 1750, lasciò l'opera incompiuta. La prima edizione a stampa, curata da suo figlio Carl Philipp Emanuel, subentrato a Johann Christoph Friedrich, incompleta e con il titolo Die / Kunst der Fuge / durch Herrn Johann Sebastian Bach / ehemahligen Capellmeister und Musikdirector zu Leipzig (in tedesco, "L'arte della fuga del signor Johann Sebastian Bach, già maestro di cappella e direttore musicale di Lipsia"), uscì al prezzo di cinque talleri e non riportava né il nome dell'editore, né l'anno, né la città di pubblicazione. Il titolo non era di Bach, ma venne probabilmente scelto dallo stesso Carl Philipp Emanuel o dal critico Friedrich Wilhelm Marpurg. La letteratura musicale, prendendo spunto da quella classica, era solita utilizzare il termine Arte con una certa frequenza: ne sono una dimostrazione, ad esempio, titoli come L'Arte del Contraponto di Giovanni Maria Artusi, L'Art de Toucher le Clavecin di François Couperin, L'Arte del Violino di Pietro Antonio Locatelli, Die Kunst des reinen Satzes in der Musik di Johann Philipp Kirnberger o Die Kunst das Clavier zu Spielen dello stesso Marpurg.Secondo gli avvisi datati 1º giugno 1751, che annunciavano l'imminente uscita dell'opera, la raccolta era costituita da ventiquattro pezzi. L'ultimo, tuttavia, è un corale intitolato Wenn wir in hoechsten Noethen ("Quando siamo nel momento del bisogno") che non ha alcun legame tematico (il soggetto de L'arte della fuga non compare in alcun punto), strutturale (il corale è in sol maggiore, mentre l'intera raccolta è in re minore) o storico (il corale risale a molti anni prima) con i brani precedenti. Non è chiaro per quale motivo venne aggiunto a L'arte della fuga. Secondo Johann Nikolaus Forkel quest'ultimo corale, del quale esiste anche un'altra versione, leggermente diversa, intitolata Vor deinen Thron tret ich hiermit ("Mi presento davanti al tuo trono"), sarebbe stato dettato da Bach, ormai cieco, a suo genero Johann Christoph Altnickol pochi istanti prima di morire.La letteratura ottocentesca, poi, tralasciò il nome originario di Wenn wir in hoechsten Noethen e si attestò sul titolo di Vor deinen Thron tret ich hiermit, in quanto calzava perfettamente con l'ideale romantico del genio che, di fronte alla propria fine, decide di lasciare un'ultima composizione emblematica. Tuttavia si tratta di una storia molto romanzata, in quanto, benché sia possibile che Bach possa averlo rimaneggiato nel corso del 1750, se non addirittura durante gli ultimi giorni di vita (come raccontato dal Forkel nella sua biografia), il corale Wenn wir in hoechsten Noethen è solo la rielaborazione del corale Wenn wir in höchsten Nöten sein, già presente nell'Orgelbüchlein come BWV 641 e composto molti anni prima, fra il 1708 e il 1717, periodo durante il quale Bach era organista presso la corte ducale di Weimar. Per il musicologo Georg von Dadelsen, comunque, il copista del corale Wenn wir in hoechsten Noethen non fu Johann Christoph Altnickol, e Christoph Wolff sostiene che il manoscritto venne realizzato probabilmente da Johann Nathanael Bammler o da Johann Gottfried Müthel, due allievi di Bach.Un tempo, secondo il racconto del Forkel, si pensava che il corale fosse stato aggiunto a L'arte della fuga per iniziativa di Carl Philipp Emanuel Bach. Diversi musicologi, invece, sostengono che sia stato inserito dall'editore come rattoppo per mascherare l'incompiutezza dell'opera, in quanto avrebbe ritenuto che i potenziali compratori sarebbero stati poco propensi ad acquistare un libro sostanzialmente caro e per giunta incompleto. Sergio Vartolo ipotizza che possa essere stato aggiunto sulla falsariga di una raccolta di fughe per strumento a tastiera di Johann Mattheson, Die wohlklingende Fingersprache ("Il melodioso linguaggio delle dita", edita in due parti, nel 1735 e 1737), che, nella sua ristampa del 1749 (intitolata le Doits parlans, "Le dita parlanti"), si concludeva con una fuga sul corale Werde munter mein Gemüthe.Studi recenti hanno appurato che l'incisore de L'arte della fuga fu Johann Heinrich Schübler (fratello minore di quel Johann Georg Schübler che, nel 1747, aveva stampato l'Offerta musicale), che l'anno di pubblicazione è probabilmente il 1751 e che la città dovrebbe essere Zella, in Turingia. Il mutato gusto del pubblico, ormai orientato verso lo stile rococò e lontano dalle forme del contrappunto antico coltivate da Bach, fece in modo che la pubblicazione restasse quasi completamente invenduta. L'opera, arricchita da una prefazione di Friedrich Wilhelm Marpurg e messa in vendita al prezzo di quattro talleri anziché cinque, venne ristampata nel 1752. Anche questa volta, però, L'arte della fuga non ottenne il successo sperato, tanto che il ricavato delle poche copie vendute non fu neanche sufficiente a coprire le spese di stampa.Nel 1756, poco dopo l'inizio della guerra dei sette anni, Carl Philipp Emanuel Bach vendette le sessanta lastre di rame incise usate per stampare L'arte della fuga, lamentando che ne erano state vendute solamente trenta copie e che il ricavato era stato molto inferiore alle aspettative. Il comportamento di Carl Philipp Emanuel fu probabilmente dettato, oltre che dal desiderio di rifarsi per le spese sostenute, anche dal timore che quelle ingombranti lastre di rame avrebbero potuto costituire un intralcio nel caso in cui Berlino, città nella quale viveva, avesse dovuto essere rapidamente sfollata a causa della guerra.L'opera restò dimenticata per tutta la seconda metà del XVIII secolo. La prima edizione dopo quella del 1752 venne pubblicata solo nel 1801, a Parigi, dall'editore Vogt, seguita dall'edizione stampata a Zurigo, nel 1802, da Hans Georg Nägeli. Fra le ristampe successive si segnalano quella del 1838 a cura di Carl Czerny, quella di Wilhelm Rust del 1878 all'interno della Bach-Gesellschaft Ausgabe e quella del 1894 a cura di Hugo Riemann. Nel corso del XX secolo sono degne di menzione le edizioni di Wolfgang Graeser del 1926, pubblicata come supplemento della Neue Bach-Ausgabe, la nuova opera omnia delle composizioni bachiane che la Neue Bachgesellschaft stava dando alle stampe (l'edizione di Graeser, tuttavia, non viene enumerata fra le pubblicazioni della Neue Bach-Ausgabe, ma viene considerata come il 47º volume della vecchia Bach-Gesellschaft Ausgabe), l'edizione di Hans Theodor David del 1928, quella di Hans Gál del 1951 e quella di Marcel Bitsch nel 1967.
Un manoscritto autografo, collocabile cronologicamente fra il 1740 e il 1746 e conservato presso la Biblioteca di Stato di Berlino sotto il numero di catalogo "Mus. ms. Bach P 200". Si tratta di una raccolta il cui titolo, Die / Kunst der Fuga (sic) / di Sig.o Joh. Seb. Bach, venne sicuramente apposto da Johann Christoph Altnickol, genero di Bach.Nel manoscritto sono presenti i brani intitolati I (ribattezzato Contrapunctus 1. nell'edizione a stampa del 1751), II (ribattezzato Contrapunctus 3.), III (Contrapunctus 2.), IV (Contrapunctus 5.), V (Contrapunctus 9. a 4 alla Duodecima.), VI (Contrapunctus a 4.), VII (Contrapunctus 6. a 4 in Stylo Francese.), Canon in Hypodiapason - Resolutio Canonis (Contrapunctus 7. a 4 per Augment. et Diminut:), IX (Canon alla Ottava), X (Contrapunctus 8. a 3.), XI (Contrapunctus 11. a 4.), XII senza titolo e Canon in Hypodiatesseron al roverscio et per Augmentationem perpetuus in Contrario motu (assenti nell'edizione a stampa), XIII (Contrapunctus inversus a 4. e Contrapunctus inversus 12. a 4.), XIV (Fuga à 2 Clav. e Alio modo fuga à 2 Clav.), Canon al roverscio et per augmentationem (Canon per Augmentationem in Contrario Motu., una rielaborazione del XII).Tre manoscritti autografi, catalogati come "Mus. ms. Bach P 200/1, Faszikel 1", "Mus. ms. Bach P 200/1, Faszikel 2" e "Mus. ms. Bach P 200/1, Faszikel 3", databili fra il 1747 e il 1749 e conservati anch'essi presso la Biblioteca di Stato di Berlino. Si tratta di fogli staccati, senza un ordine preciso, contenenti solo alcuni brani.Il "Faszikel 1" contiene il Canon per Augmentationem in Contrario Motu e reca un appunto scritto da Johann Christoph Friedrich Bach: «Der seel. Papa hat auf die Platte diesen Titul stechen lassen, Canon per Augment: in Contrapuncto all ottave, er hat as aber wieder ausgestrichen auf der Probe Platte und gesetzet wie forn stehet» (in tedesco, "Mio padre aveva scritto il titolo Canon per Augment: in Contrapuncto all ottave, ma poi lo aveva cancellato e lo aveva riscritto nella forma indicata"). Il "Faszikel 2" presenta due brani senza titolo, chiamati Fuga à 2 Clav. - Alio modo fuga à 2 Clav. nell'edizione a stampa del 1751. Il "Faszikel 3" contiene un altro pezzo senza nome, lasciato incompleto e intitolato Fuga a 3 Soggetti nell'edizione a stampa. Quest'ultimo allegato reca, nel verso, un appunto scritto da Johann Friedrich Agricola: «und einer andern Grundplan» ("e un altro piano di base"), ma non è chiaro a cosa fosse riferito.Il manoscritto "Mus. ms. Bach P 200" e i tre "Faszikel", dopo la morte di Johann Sebastian Bach, vennero ereditati da suo figlio Carl Philipp Emanuel, dal quale passarono poi al musicista Christian Friedrich Gottlieb Schwencke. Successivamente appartennero al collezionista Georg Poelchau, e, dopo la morte di quest'ultimo, nel 1841 vennero acquisiti dalla Biblioteca di Stato di Berlino.Le edizioni a stampa del 1751 e del 1752. Sostanzialmente identiche per quanto riguarda la parte musicale, si differenziano soltanto per la prefazione. Quella della prima edizione, senza firma ma attribuita a Carl Philipp Emanuel Bach, informa che il compositore lasciò l'opera incompiuta a causa di una malattia agli occhi, che nel terzo tema dell'ultima fuga fece riconoscere il suo nome attraverso le note si♭, la, do, si naturale (il cosiddetto tema BACH), e che, ormai cieco, dettò improvvisando un corale, che poi gli eredi sistemarono a chiusura dell'opera.La prefazione della seconda edizione, invece, è più lunga ed è firmata da Friedrich Wilhelm Marpurg. Nello scritto, Marpurg lamentò lo scarso interesse dei suoi contemporanei verso le forme compositive antiche e gloriose, come la fuga, e bollò come frivola la produzione musicale del suo tempo. La dissertazione di Marpurg, tuttavia, anziché invogliare all'acquisto sembrò sortire l'effetto opposto, scoraggiando i potenziali compratori, ormai orientati verso le mode musicali più recenti. In base ad alcune somiglianze stilistiche, Sergio Vartolo ipotizza che Marpurg sia l'autore di entrambe le prefazioni.Una raccolta di spartiti manoscritti, trafugata come trofeo di guerra dall'Armata Rossa al termine della seconda guerra mondiale, rinvenuta a Kiev nel 1999 dal musicologo Christoph Wolff e contenente diversi studi contrappuntistici preparatori.
Secondo il musicologo Alberto Basso era opinione abbastanza diffusa, nel XVII e XVIII secolo, che le strutture contrappuntistiche dovessero fondarsi su principii logico-matematici, applicati secondo regole rigidamente razionalizzate, e che il lavoro degli artisti impegnati in questo genere musicale dovesse essere più vicino a una speculazione scientifica che non a una libera manifestazione creativa. La retorica musicale del tempo, nel solco delle teorizzazioni sugli affetti, aveva inoltre riconosciute affinità con la retorica classica, dalla quale mutuava tecniche stilistiche e artifici per trasmettere all'ascoltatore idee, passioni e sentimenti.L'idea alla base de L'arte della fuga, in linea con questa mentalità, consiste nella sistematica esplorazione di tutte le possibilità contrappuntistiche offerte da un semplice tema in re minore di dodici note (rappresentato qui di seguito), esposto attraverso diversi metodi compositivi come il movimento diretto, il movimento inverso, il processo di aumentazione e diminuzione ritmica, la derivazione di temi dal tema principale, la mutazione del ritmo o l'ingresso di temi nuovi.
A differenza di altre composizioni di Johann Sebastian Bach, come i due libri de Il clavicembalo ben temperato o i pezzi che compongono l'Orgelbüchlein, L'arte della fuga non è un'opera con finalità didattiche, in quanto la piena comprensione della sua struttura presuppone una conoscenza avanzata delle tecniche contrappuntistiche. I manoscritti autografi non recano alcun titolo, e, a parte i due brani per due tastiere (indicati come à 2 Clav.), in nessuno dei pezzi è suggerita la strumentazione.Secondo uno studio del musicologo Jacques Chailley, la raccolta completa avrebbe dovuto prevedere ventiquattro fughe, ripartite in sei gruppi da quattro fughe ciascuno (ossia due coppie, costituite da elaborazioni sul tema proposto in movimento rectus e inversus). Siccome nel piano generale dell'opera tutto procede per gruppi di quattro e per coppie di rectus e inversus, e poiché nella seconda sezione, quella dedicata alle controfughe in forma di stretto, sono presenti solo tre composizioni, a differenza di tutte le altre che ne contengono quattro, il musicologo Marcel Bitsch ipotizza che nell'edizione a stampa manchi un brano, forse smarrito dall'incisore.
Sia i manoscritti che le edizioni a stampa presentano i diversi brani in forma di partitura, ossia con tanti pentagrammi quante sono le voci utilizzate. Questa scelta appare inusuale se si suppone che l'opera sia destinata a essere eseguita alla tastiera, ma Sergio Vartolo sostiene che questo tipo di scrittura, adottata da Bach in modo da rendere più agevole lo studio delle diverse voci, denoti un influsso della musica italiana della prima metà del XVII secolo, in quanto compositori come Girolamo Frescobaldi (del quale Bach, nel 1714, aveva copiato integralmente per studio personale i Fiori musicali) ne facevano abitualmente uso anche per la musica per tastiera.Secondo Vartolo, inoltre, influenze frescobaldiane si riscontrerebbero in numerosi altri dettagli, fra i quali la scrittura delle note in valori diversi (l'edizione a stampa riporta le note in valori doppi rispetto alla copia manoscritta), la presenza di brani a più soggetti (il Ricercare IX di Frescobaldi ne espone ben quattro), l'uso dei temi per movimento diretto e inverso (pratica che si ricollega ai primi due Capricci di Frescobaldi, basati sull'esacordo ascendente e discendente) e l'utilizzo di cromatismi particolarmente audaci.Come per molte altre opere di Bach, anche per L'arte della fuga vari studiosi evidenziarono la presenza di diversi riferimenti numerologici, che, secondo alcuni, ne ispirerebbero l'intera struttura. Hans-Eberhard Dentler, ad esempio, individuò una fitta rete di relazioni numerico-simboliche all'interno della raccolta. L'intera opera, secondo Dentler, sarebbe infatti strutturata sulla base di elementi e rapporti numerici associati a significati filosofici: unità (conferita dall'adozione di una tonalità uniforme e dalle sintesi tematiche), principii speculari, contrappunti (lemma che, mutuato dalla terminologia aristotelica, sarebbe riferito al bilanciamento degli opposti) e musica delle sfere.Esclusi i canoni si contano 14 contrappunti (il numero 14 è la trasposizione numerica delle lettere che compongono il cognome Bach, in quanto B 2 + A 1 + C 3 + H 8 = 14). Sono inoltre composti da 14 note sia il tema principale dell'opera, sia alcuni dei temi variati, come quello del Contrapunctus 5 e quello del Contrapunctus 8, e 14 sono le esposizioni tematiche del Contrapunctus 4. Sempre secondo Dentler rivestirebbero notevole importanza anche i numeri 41 (ossia l'inverso di 14) e 7: il primo tema della Fuga a 3 Soggetti, ad esempio, è composto da 7 note. Siccome tutti gli intervalli principali sono rappresentati da rapporti matematici che contengono i numeri 1, 2, 3 e 4 (1/2 per l'intervallo di ottava, 2/3 per la quinta e 3/4 per la quarta), Dentler sostiene che, nella struttura dell'opera, anche la sequenza 1 + 2 + 3 + 4 = 10, conosciuta con il nome greco di tetraktys, assumerebbe un'importanza fondamentale.Il musicologo Herbert Anton Kellner, inoltre, evidenziò come la trasposizione numerica del titolo Die Kunst der Fuga (sic), scritto da Johann Christoph Altnickol, genero di Bach, e posto sul manoscritto "Mus. ms. Bach P 200", formi il numero 158 (DIE 18 + KUNST 80 + DER 26 + FUGA 34 = 158), ossia lo stesso numero formato dalla trasposizione delle lettere che formano il nome Johann Sebastian Bach (JOHANN 58 + SEBASTIAN 86 + BACH 14 = 158). In aggiunta, Kellner sottolineò come i tre numeri che compongono la cifra 158, se sommati, diano come risultato 14 (1 + 5 + 8 = 14).
Non c'è alcuna certezza, tuttavia, sul fatto che Bach volesse intitolare l'opera Die Kunst der Fuge o Die Kunst der Fuga. Alcuni, come Sergio Vartolo e Robert Lewis Marshall, ipotizzano che, sulla scia delle composizioni precedentemente pubblicate, un titolo plausibile avrebbe potuto essere Fünfte-Theil der Clavier-Übung (in tedesco, "Quinta parte del Clavier-Übung") o Letzter-Theil der Clavier-Übung ("Ultima parte del Clavier-Übung"). Altri studiosi, come Werner Tell, elaborarono anche un sistema di simbologie cristiane nascoste nell'opera, come un parallelismo fra i diciotto contrappunti e i primi diciotto salmi biblici e una correlazione fra il numero delle note che compongono i vari temi e alcuni numeri presenti nelle Sacre Scritture.Nonostante ciò, pur ammettendo la significativa influenza della logica e della matematica nella struttura e nel tessuto dell'opera (a cominciare dalla ricorrente presenza del "numero onomastico" 14) e pur riconoscendo quanto fosse importante, per il compositore, che il discorso musicale seguisse «regole sintattiche e retoriche ben precise», alcuni studiosi, fra i quali Vartolo, sostengono tuttavia che mettere in risalto i soli aspetti concettuali e numerologici oscuri la vera grandezza de L'arte della fuga, evidenziando come l'opera travalichi la dimensione puramente teorica e speculativa e sia carica di un profondo valore emozionale ed espressivo.Carl Philipp Emanuel Bach, in una lettera del 1775 indirizzata a Johann Nikolaus Forkel, parlando del proprio defunto padre descrisse infatti ciò che, con ogni probabilità, era la reale opinione che Johann Sebastian Bach aveva della musica intesa come mera dimostrazione scientifica: «Der seelige war, wie ich u. alle eigentlichen Musici, kein Liebhaber, von trocknem mathematischen Zeuge» ("Il defunto, come me e come tutti i veri musicisti, non era affatto amico delle cose aride e matematiche").Quando, in una recensione, il critico Johann Adolph Scheibe scrisse che Bach «sarebbe oggetto dell'ammirazione di tutte le nazioni se rendesse più piacevoli le sue composizioni, non le privasse di naturalezza con uno stile gonfio e intricato e non ne oscurasse la bellezza con un eccessivo artificio», definendo lo stesso Bach «der Vornehmste unter den Musicanten» ("il maggiore fra i musicanti", dove "musicante" era usato come termine dispregiativo per definire i semplici strumentisti), un docente dell'università di Lipsia, Johann Abraham Birnbaum, rispose con un lungo articolo nel quale, oltre a contestare l'uso del termine musicante in riferimento ad «ein grosser Componist» ("un grande compositore") come Bach, al contempo ne mise in risalto la passionalità e la profonda padronanza delle tecniche espressive.Nel necrologio di Bach, scritto da suo figlio Carl Philipp Emanuel e da Johann Friedrich Agricola, fra le varie cose si legge: «Keiner hat bey diesen sonst trocken scheinenden Kunststücken so viele erfindungsvolle und fremde Gedanken angebracht als eben er» ("Nessun altro mostrò mai tante idee ingegnose e inusuali quanto lui in brani tanto complessi da sembrare, nelle mani di chiunque altro, aridi esercizi di stile").
Il manoscritto de L'arte della fuga, così come le due prime edizioni a stampa, non riporta alcun suggerimento circa la strumentazione (a parte l'annotazione à 2 Clav., presente in una coppia di contrappunti). Musicologi e interpreti moderni dibatterono a lungo sulla destinazione pratica da dare all'opera, dividendosi fra chi proponeva un'assegnazione tastieristica e chi una per quartetto di strumenti. Gustav Leonhardt, ad esempio, sosteneva che L'arte della fuga dovesse essere suonata al clavicembalo perché:
Era uso comune, dal XVI secolo, pubblicare composizioni per tastiera, specialmente quelle caratterizzate da contrappunti complessi e voci difficili da seguire, in parti separate. Dimostrazioni di questa pratica si riscontrano, ad esempio, nel Libro di Ricercate a Quattro voci di Rocco Rodio (1575), nella Tabulatura Nova di Samuel Scheidt (1624), nei Fiori musicali di Girolamo Frescobaldi (1635), nelle opere di Johann Jakob Froberger e in molti altri casi.
La tessitura di nessuno strumento orchestrale del periodo di Bach corrisponde con esattezza all'estensione richiesta dalle voci che compongono i pezzi de L'arte della fuga. Inoltre, non c'è il basso continuo.
La tipologia di fughe utilizzate ricordano più quelle de Il clavicembalo ben temperato che non quelle per orchestra. Leonhardt, in più, evidenziò alcune somiglianze stilistiche fra le fughe delle due raccolte.
Inoltre, poiché a volte la voce del basso sale più in alto di quella del tenore, Leonhardt dedusse che la parte del basso non dovesse essere raddoppiata in 16', escludendo così la destinazione organistica alla raccolta e avallando la destinazione clavicembalistica.Altri, invece, propendono invece per una tesi opposta, sostenendo che:
Non tutti i brani che compongono L'arte della fuga sono eseguibili al clavicembalo, tanto che alcuni di loro, se suonati su uno strumento manualiter, prevedono posizioni molto scomode o impossibili (come ad esempio, il Contrapunctus 5, il Contrapunctus 6. a 4 in Stylo Francese e il Contrapunctus 7. a 4 per Augment. et Diminut).
L'assenza del basso continuo è del tutto normale, in quanto questo tipo di accompagnamento si addice alle forme del concerto, ma non è caratteristico dei brani in stile di fuga.La musicologa Silvia Perucchetti, evidenziando come in alcuni punti dell'opera le voci arrivino fino a sette, esclude una sua destinazione per quartetto di strumenti ed esclude anche una possibile destinazione manualiter per clavicembalo solista, in quanto le sole mani non sarebbero sufficienti per eseguire quei passaggi. Sempre secondo la Perucchetti, dunque, è possibile che L'arte della fuga avesse, almeno teoricamente, una destinazione organistica.Per i gruppi di musicisti, invece, l'assenza di indicazioni relative all'organico pone il problema della scelta degli strumenti da utilizzare. Fra le cosiddette esecuzioni storicamente informate, Jordi Savall scelse un organico volutamente arcaico, anche per l'epoca di Bach, formato da cornetto, trombone, quattro viole da gamba (nei registri di soprano, contralto, tenore e basso), oboe da caccia e fagotto. Secondo il musicologo Uri Golomb la scelta di Savall venne dettata dal fatto che l'opera sarebbe più vicina alla polifonia rinascimentale che non ai gusti del periodo barocco.Più legate all'epoca di Bach, invece, furono le scelte di Rinaldo Alessandrini, il quale, nella sua registrazione, optò per una formazione composta da clavicembalo, due violini, viola, violoncello, flauto, oboe e fagotto. Simile fu anche la strumentazione scelta da Reinhard Goebel, il quale utilizzò due violini, una viola, violoncello e clavicembalo. La versione di Ton Koopman, invece, consiste in un suo adattamento dell'intera opera per due strumenti manualiter e venne registrata su due clavicembali costruiti da Willem Kroesbergen, copie di Ruckers e di Couchet (a parte l'ottavo contrappunto e i quattro canoni, dove Koopman impiegò un clavicembalo solo).Il musicologo Roland de Candé sostiene che quello della strumentazione sia un "falso problema", in quanto la raccolta sarebbe ascrivibile alle composizioni astratte: più che per essere eseguita materialmente, Bach l'avrebbe composta per motivi di speculazione teorico-matematica e avrebbe inteso porre l'interesse più sulla profondità intellettuale dei suoi contenuti che non sugli strumenti mediante i quali tali contenuti avrebbero dovuto essere proposti. Qualsiasi strumento che permetta l'esecuzione de L'arte della fuga, pertanto, secondo Candé sarebbe corretto.Anche per Alberto Basso la strumentazione non è un problema, in quanto lo studioso esclude che l'opera fosse destinata a esecuzioni "da concerto", sottolineando il fatto che fosse un erudito prodotto teorico destinato, in prima istanza, ai soli membri della Correspondierende Societät der musicalischen Wissenschaften di Lorenz Christoph Mizler. Comunque, nel corso degli anni, numerosi artisti eseguirono L'arte della fuga con gli strumenti più diversi: dai tradizionali clavicembalo, organo o quartetto d'archi fino, ad esempio, a pianoforte, gruppi di ottoni, flauti, chitarre, sintetizzatori e orchestre di grandi dimensioni.
L'edizione a stampa de L'arte della fuga del 1751 è composta da ventiquattro pezzi, così ripartiti e intitolati:
L'appellativo di "fughe semplici" indica che questi pezzi sono basati solo sul tema principale dell'opera, senza particolari variazioni.
Contrapunctus 1.Il primo contrappunto è il più semplice della raccolta. Consiste in una fuga a quattro voci e presenta il tema per movimento diretto. Nel volume 25 del 1878 della prima edizione della Bach-Gesellschaft Ausgabe, l'edizione ufficiale completa delle composizioni di Johann Sebastian Bach pubblicata a cura della Bach-Gesellschaft di Lipsia, questo pezzo è intitolato Contrapunctus 1, mentre nel volume 47 della seconda edizione del 1926 è intitolato Contrapunctus I.
Contrapunctus 2.La fuga è a quattro voci e il tema è enunciato in movimento diretto. Appare già la variante, in ritmo puntato, che verrà sviluppata nei contrappunti successivi. Nell'edizione del 1878 della Bach-Gesellschaft Ausgabe reca il titolo di Contrapunctus 2, mentre in quella del 1926 di Contrapunctus II.
Contrapunctus 3.Il tema della fuga, a quattro voci, è presentato per movimento inverso. Il ritmo puntato scompare, lasciando spazio a una scrittura più uniforme. Nell'edizione del 1878 della Bach-Gesellschaft Ausgabe reca il titolo di Contrapunctus 3, mentre in quella del 1926 di Contrapunctus III.
Contrapunctus 4.A quattro voci, con il tema presentato per movimento inverso. Nell'edizione del 1878 della Bach-Gesellschaft Ausgabe reca il titolo di Contrapunctus 4, mentre in quella del 1926 di Contrapunctus IV.
Controfughe in forma di strettoIn questi brani appaiono diverse varianti del tema principale. A differenza delle "fughe semplici", dove ogni voce faceva il suo ingresso dopo l'esposizione tematica completa della voce precedente, qui le voci entrano in forma di stretto, ossia in rapida successione l'una con l'altra.
Contrapunctus 5.Fuga a quattro voci su una variante del tema principale, proposta per movimento inverso, con risposta del tema principale variato in movimento diretto. Le voci, nella parte finale, passano da quattro a sei. Nell'edizione del 1878 della Bach-Gesellschaft Ausgabe reca il titolo di Contrapunctus 5, mentre in quella del 1926 di Contrapunctus V.
Contrapunctus 6. a 4 in Stylo Francese.In stile francese, ossia con ritmo puntato, su una variante del soggetto principale, con risposta del soggetto principale variato in movimento inverso e in movimento diretto. La fuga presenta inoltre una sovrapposizione del tema in valori normali e diminuiti. Nell'edizione del 1878 della Bach-Gesellschaft Ausgabe reca il titolo di Contrapunctus 6, a 4, in Stile francese, mentre in quella del 1926 di Contrapunctus VI.
Contrapunctus 7. a 4 per Augment. et Diminut:Si tratta di una fuga a quattro voci sul tema principale variato, con risposte del tema variato per movimento inverso presentato in valori diminuiti (alla prima e alla terza comparsa), normali (alla seconda comparsa) e aumentati (alla quarta comparsa). Nell'edizione del 1878 della Bach-Gesellschaft Ausgabe reca il titolo di Contrapunctus 7, a 4, per Augmentationem et Diminutionem, mentre in quella del 1926 di Contrapunctus VII.
Siccome tutti i gruppi sono formati da quattro composizioni mentre questo ne comprende solo tre, diversi musicologi, fra i quali Marcel Bitsch e Jacques Chailley, sostengono che qui manchi un brano, forse smarrito dall'editore.
In queste fughe il soggetto, o una delle sue varianti, è affiancato da uno o due altri soggetti in contrappunto invertibile.
Contrapunctus 8. a 3.Fuga a tre voci basata sul tema principale, proposto in versione variata e per movimento inverso, e su due soggetti nuovi. Il tema principale appare solo verso la metà del pezzo. Nell'edizione del 1878 della Bach-Gesellschaft Ausgabe reca il titolo di Contrapunctus 8, a 3, mentre in quella del 1926 di Contrapunctus VIII.
Contrapunctus 9. a 4 alla Duodecima.Fuga a quattro voci che inizia con una variante, presentata per movimento inverso, del tema principale, il quale appare solo verso la metà del brano, a valori larghi e combinato in forma di contrappunto doppio alla dodicesima con il tema di apertura. Nell'edizione del 1878 della Bach-Gesellschaft Ausgabe reca il titolo di Contrapunctus 9, a 4, alla Duodecima, mentre in quella del 1926 di Contrapunctus IX.
Contrapunctus 10. a 4 alla Decima.Fuga a quattro voci, con il primo tema nuovo. Il secondo, invece, è una variante del tema principale. Entrambi sono in contrappunto doppio alla decima e permettono il rovesciamento anche alla terza e alla sesta. Nel basso è presente anche il secondo tema presentato per movimento retrogrado. Si tratta dell'unico pezzo che non inizia con la nota re, la tonica, o con la nota la, la dominante, ma con un do♯. Nell'edizione del 1878 della Bach-Gesellschaft Ausgabe reca il titolo di Contrapunctus 10, a 4, alla Decima, mentre in quella del 1926 di Contrapunctus X.
Contrapunctus 11. a 4.Fuga a quattro voci che utilizza gli stessi tre soggetti del Contrapunctus 8, ma che li espone invertendone gli intervalli e in ordine diverso. Nel terzo soggetto appaiono, per la prima volta, le note si♭, la, do, si naturale, le quali formano il cosiddetto tema BACH. Nell'edizione del 1878 della Bach-Gesellschaft Ausgabe reca il titolo di Contrapunctus 11, a 4, mentre in quella del 1926 di Contrapunctus XI.
Contrapunctus inversus 12. a 4.Fuga a tre soggetti su una variante del tema principale in movimento inverso e su un secondo tema, derivato da quello principale. Segue la stessa fuga, proposta in movimento diretto, con le quattro voci invertite (il basso con il soprano e il tenore con il contralto). Le due fughe costituiscono l'immagine capovolta e speculare dello stesso brano. Nell'edizione del 1878 della Bach-Gesellschaft Ausgabe, insieme alla fuga successiva, reca il titolo di Contrapunctus 12, a 4, rectus et inversus, mentre in quella del 1926, insieme alla successiva, di Contrapunctus XVIII.
Contrapunctus inversus a 4.Si tratta di una fuga basata sul soggetto del pezzo precedente, presentato però in movimento diretto. L'indicazione di inversus, nel titolo, è un errore dell'editore. Nell'edizione del 1878 della Bach-Gesellschaft Ausgabe, insieme alla fuga precedente, reca il titolo di Contrapunctus 12, a 4, rectus et inversus, mentre in quella del 1926, insieme alla precedente, di Contrapunctus XVIII.
Contrapunctus a 3.Fuga a tre voci, in movimento diretto, su una variante del tema principale. Nell'edizione del 1878 della Bach-Gesellschaft Ausgabe, insieme alla fuga successiva, reca il titolo di Contrapunctus 13, a 3, rectus et inversus, mentre in quella del 1926, insieme alla successiva, di Contrapunctus XVI.
Contrapunctus inversus a 3.Si tratta della fuga precedente, ma presentata per movimento inverso. Nell'edizione del 1878 della Bach-Gesellschaft Ausgabe, insieme alla fuga precedente, reca il titolo di Contrapunctus 13, a 3, rectus et inversus, mentre in quella del 1926, insieme alla precedente, di Contrapunctus XVI.
Benché siano basati sul tema principale dell'opera, non è certo che Bach volesse che questi canoni facessero parte de L'arte della fuga. Alcuni studiosi, come Richard Jones o Sergio Vartolo, sostengono che il compositore li intendesse come una mera appendice.
Canon per Augmentationem in Contrario Motu.Canone perpetuo a due voci in hypodiatessaron, cioè alla quarta inferiore, nel quale la seconda voce espone la stessa melodia della prima, ma per movimento inverso e con note di valore doppio. Terminata l'esposizione tematica le due voci si invertono: la seconda ricomincia con la stessa melodia iniziale che era stata presentata dalla prima voce, mentre quest'ultima espone la versione invertita a valori doppi. Di questo canone esistono tre fogli preparatori, a testimonianza di una genesi particolarmente difficile. Nell'edizione del 1878 della Bach-Gesellschaft Ausgabe non reca alcun numero, ma porta solo il titolo di Canon per Augmentationem in Contrario Motu, mentre nell'edizione del 1926 è intitolato Contrapunctus XV.
Canon alla Ottava.Canone a due voci in hypodiapason, cioè all'ottava inferiore. Strutturalmente molto semplice, non presenta inversione delle voci. Il soggetto sembra molto diverso dal tema principale, ma è una sua derivazione per movimento inverso. Nell'edizione del 1878 della Bach-Gesellschaft Ausgabe non reca alcun numero, ma porta solo il titolo di Canon alla Ottava, mentre nell'edizione del 1926 è intitolato Contrapunctus XII.
Canon alla Decima Contrapuncto alla Terza.Canone a due voci nel quale il soggetto di apertura, una variante ritmica sincopata del tema principale presentata per movimento inverso, viene ripreso dalla seconda voce a un intervallo di decima superiore, rovesciabile alla terza. Si tratta dell'unico brano che, grazie all'indicazione Cadenza nella penultima battuta, permette all'esecutore di realizzare un passaggio improvvisato prima dell'accordo conclusivo. Questo canone, presente nelle edizioni del 1751 e del 1752, è invece assente nei manoscritti autografi. Nell'edizione del 1878 della Bach-Gesellschaft Ausgabe non reca alcun numero, ma porta solo il titolo di Canon alla Decima Contrapuncto alla Terza, mentre nell'edizione del 1926 è intitolato Contrapunctus XIV.
Canon alla Duodecima in Contrapuncto alla Quinta.Canone a due voci alla dodicesima su una variante del tema principale, in contrappunto rovesciabile alla quinta. L'armonia è rinnovata da alcuni passaggi cromatici. Anche questo canone, come il precedente, è assente nei manoscritti autografi. Nell'edizione del 1878 della Bach-Gesellschaft Ausgabe non reca alcun numero, ma porta solo il titolo di Canon alla Duodecima in Contrapuncto alla Quinta, mentre nell'edizione del 1926 è intitolato Contrapunctus XIII.
Sezione disomogenea. Presenta un contrappunto inserito probabilmente per errore, un'elaborazione per due tastiere, invertibile, di un brano precedente e la famosa fuga incompleta.
Contrapunctus a 4.A quattro voci, si tratta di una versione primitiva, più breve, del Contrapunctus 10. a 4 alla Decima. Diverse edizioni, fra le quali quelle di Hans Theodor David, Heinrich Husmann, Hans Gál e Marcel Bitsch, omettono questo pezzo. Secondo il musicologo Gregory Butler la sua presenza nelle edizioni a stampa del 1751 e del 1752 è dovuta, con ogni probabilità, a un errore di Johann Christoph Friedrich Bach, che curò il riordino del materiale, in quanto il Contrapunctus 10. a 4 alla Decima consta di ben 22 nuove battute nella parte iniziale e costituisce sicuramente la versione definitiva che Johann Sebastian Bach pensava per questo pezzo. Nell'edizione del 1878 della Bach-Gesellschaft Ausgabe reca il titolo di Contrapunctus 14, a 4, mentre in quella del 1926 è presente solamente in appendice con il titolo di Ältere Fassung von Contrapunctus X ("Vecchia versione del Contrapunctus X").
Fuga à 2 Clav. - Alio modo fuga à 2 Clav.Fuga a quattro voci per movimento diretto. Segue la stessa fuga per movimento inverso, con le voci invertite fra loro. Si tratta di un'elaborazione per due tastiere del Contrapunctus inversus a 3, con una quarta voce libera e in valori diminuiti. Nell'edizione del 1878 della Bach-Gesellschaft Ausgabe è divisa in due parti, intitolate rispettivamente Fuga à 2 Clav. e Alio modo fuga à 2 Clav., mentre in quella del 1926 sono unite con il titolo di Contrapunctus XVII rectus et inversus.
Fuga a 3 Soggetti.Fuga a quattro voci con tre temi, costituiti da una variante del tema principale, un nuovo tema in crome derivato dal tema principale e un tema cromatico le cui prime quattro note sono il cosiddetto tema BACH. Il manoscritto si interrompe alla battuta 239. Nell'edizione del 1878 della Bach-Gesellschaft Ausgabe reca il titolo di Fuga a 3 Soggetti, mentre in quella del 1926 di Contrapunctus XIX.
Secondo il Nekrolog, scritto da Carl Philipp Emanuel Bach e da Johann Friedrich Agricola nel 1754, a questo punto avrebbe dovuto esserci una monumentale fuga a quattro voci con quattro soggetti, vertice dell'intera raccolta, presentata per movimento diretto e per movimento inverso. Gli avvisi del 1751 per l'imminente uscita della prima edizione e la prefazione scritta da Friedrich Wilhelm Marpurg per l'edizione del 1752, invece, non parlano di una fuga a quattro temi mancante, ma si limitano a enunciare la presenza di una fuga incompleta dopo l'ingresso del terzo tema.
Choral. Wenn wir in hoechsten Noethen Canto Fermo in Canto.Rielaborazione del corale Wenn wir in höchsten Nöten sein BWV 641, presente nell'Orgelbüchlein. Nell'edizione del 1878 della Bach-Gesellschaft Ausgabe è assente, mentre in quella del 1926 è presente con il semplice titolo di Choral.
La Fuga a 3 Soggetti si interrompe alla battuta 239 ed è seguita da un commento manoscritto, che, alcuni, attribuirono a Carl Philipp Emanuel Bach: «Über dieser Fuge, wo der Nahme BACH im Contrasubject angebracht worden, ist der Verfasser gestorben» (in tedesco, "Su questa fuga, dove il nome BACH appare nelle note che formano il controsoggetto, l'autore morì"). Siccome Carl Philipp Emanuel Bach era un compositore esperto e non avrebbe sicuramente scambiato per controsoggetto ciò che, in realtà, è un nuovo soggetto, molti musicologi mettono in dubbio la sua paternità su quell'annotazione. Philipp Spitta, inoltre, che conosceva bene la scrittura di Carl Philipp Emanuel Bach, in questo passaggio non ne riconobbe la grafia.
La salute di Johann Sebastian Bach subì un grave declino a seguito di due operazioni chirurgiche agli occhi eseguite nella primavera del 1750 da John Taylor, un medico inglese, che ebbero esito infausto e che lo resero cieco. Per via dei ferri non sterilizzati, inoltre, Bach manifestò una forte infezione e un persistente stato febbrile che lo costrinsero all'inattività e lo portarono alla morte. In base a queste evidenze, e considerato anche che la grafia fluida e precisa della Fuga a 3 Soggetti dimostra che Bach la compose quando la sua vista non era ancora compromessa, gli studiosi ritengono del tutto inattendibile il racconto, diffuso da Johann Nikolaus Forkel, secondo il quale l'autore sarebbe morto proprio componendo quel pezzo.Inoltre, benché la tradizione addebiti l'interruzione dell'opera al declino delle condizioni di salute di Bach, alcuni avanzano anche l'ipotesi che il compositore possa aver lasciato la Fuga a 3 Soggetti deliberatamente incompleta, anche prima dell'insorgere della propria malattia, per sollecitare gli studiosi a ultimarla, prendendo come riferimento tutti gli elementi tematici da lui precedentemente forniti e sviluppati.Gustav Nottebohm e Hugo Riemann, sulla base di simmetrie e di proporzioni all'interno del brano, sostennero che la fuga incompiuta, benché fosse intitolata  Fuga a 3 Soggetti, dovesse in realtà prevedere quattro temi. Nottebohm, infatti, vedendo che il tema principale de L'arte della fuga non compariva in alcun punto, ritenne che dovesse per forza apparire come quarto tema, ma che la morte di Bach avesse impedito la sua comparsa e il completamento della composizione. Secondo alcuni studiosi, come Philipp Spitta e Albert Schweitzer, la Fuga a 3 Soggetti dovrebbe invece essere addirittura esclusa da L'arte della fuga, in quanto, secondo loro, estranea alle caratteristiche tematiche della raccolta.In realtà, come dimostrato da Jacques Chailley e da Marcel Bitsch, il tema principale dell'opera è presente nella Fuga a 3 Soggetti, anche se in maniera difficile da notare (appare dalla battuta 114 in avanti e viene presentato sotto forma di una variante del tema principale proposta per movimento inverso). Al momento dell'interruzione la fuga si appresta ad avviare un passaggio durante il quale i tre soggetti (la variante del tema principale, un nuovo tema in crome derivato dal tema principale e un tema cromatico le cui prime quattro note sono il cosiddetto tema BACH) avrebbero dovuto combinarsi fra loro.Secondo il necrologio di Johann Sebastian Bach, stilato da Carl Philipp Emanuel Bach e da Johann Friedrich Agricola e pubblicato nel 1754 all'interno della rivista Musicalische Bibliothek di Lorenz Christoph Mizler, la Fuga a 3 Soggetti, lasciata interrotta, avrebbe dovuto essere immediatamente seguita da una fuga a quattro soggetti, che avrebbe dovuto essere l'ultimo brano della raccolta. Il testo, infatti, parlando di Johann Sebastian, testimonia che: «Seine letzte Krankheit hat ihn verhindert, seinem Entwurfe nach, die vorletzte Fuge völlig zu Ende zu bringen, und die letzte, welche 4 Themata enthalten, und nachgehends in allen Stimmen Note für Note umgekehrt werden sollte, auszuarbeiten» ("La sua ultima malattia gli ha impedito di completare la penultima fuga e di realizzare l'ultima, che avrebbe dovuto essere una fuga a quattro temi e che avrebbe dovuto, in seguito, essere rovesciata, nota per nota"). Tuttavia, gli avvisi per l'imminente uscita della prima edizione, nel 1751, e la prefazione scritta da Friedrich Wilhelm Marpurg per l'edizione del 1752 non parlano di una fuga a quattro temi mancante, ma si limitano a enunciare la presenza di una fuga incompleta dopo l'ingresso del terzo tema.Alcuni musicisti e musicologi provarono a completare il brano lasciato incompiuto, sia conducendolo a tre soggetti che aggiungendone un quarto. La ricostruzione più lunga è, all'interno della sua Fantasia contrappuntistica del 1912, quella di Ferruccio Busoni, che consta di ben 672 battute aggiunte. L'opera di Busoni, tuttavia, non è un vero e proprio completamento della fuga interrotta, bensì una composizione nuova che ingloba le 239 battute originali di Bach. Altri autori, invece, cercarono di ultimare il brano incompiuto con maggiore fedeltà storica al lavoro di Bach. Fra questi si citano Lionel Rogg, che nel 1968 completò la fuga aggiungendo 46 battute, Zoltán Göncz, che la ultimò con 111 battute e Davitt Moroney, che nel 1989 la completò con 30. Nel 2001 Luciano Berio ne approntò una trascrizione per orchestra.
Nonostante il titolo Fuga a 3 Soggetti, il musicologo Zoltán Göncz ipotizzò che Bach avesse in mente di introdurne anche un quarto. Göncz, infatti, evidenziò come il compositore avesse seguito, nel corso dell'esposizione dei tre soggetti (il primo dalla battuta 1 alla 21, il secondo dalla 114 alla 141 e il terzo, contenente il cosiddetto tema BACH, dalla 193 alla 207), una sequenza seriale per regolare l'entrata delle quattro voci, secondo determinate matrici di permutazione e precisi criteri di spazio e di tempo.Nell'esposizione dei tre soggetti, infatti, Bach avrebbe "programmato" le combinazioni successive, e, per completare uno schema di permutazione, mancherebbe proprio un quarto soggetto. La sovrapposizione degli schemi generati dalle entrate dei tre soggetti, secondo Göncz, lascerebbe intendere il successivo ingresso di un quarto, che andrebbe a incastrarsi in contrappunto quadruplo con i tre precedenti. Secondo questa tesi, il titolo Fuga a 3 Soggetti (non dato da Johann Sebastian Bach, ma da suo figlio Carl Philipp Emanuel o dall'editore sulla base di ciò che, effettivamente, era visibile sul manoscritto, ossia tre soggetti) sarebbe pertanto erroneo.A sostegno di questa tesi c'è il fattore numerologico, che, nelle opere di Bach, assume sempre una particolare importanza. La fuga incompleta, infatti, è la numero 14, così come 14 è la trasposizione numerica del cognome Bach. Secondo Sergio Vartolo, L'arte della fuga raggiungerebbe la sua completezza proprio nel numero 14, e, pertanto, sarebbe poco probabile l'ipotesi secondo la quale il compositore volesse aggiungere una quindicesima fuga. I quattro canoni, sempre secondo Vartolo, sarebbero una mera appendice, paragonabile ai quattro duetti BWV 802-805, presenti all'interno della terza parte del Clavier-Übung, o ai Diversi canoni, manoscritti nell'ultima pagina della copia a stampa appartenuta a Bach delle Variazioni Goldberg. Dello stesso parere è anche la musicologa Silvia Perucchetti.
Secondo il musicologo Christoph Wolff, la Fuga a 3 Soggetti è così complessa dar dover per forza necessitare di studi preparatori sulla combinabilità dei suoi temi. Di conseguenza, Wolff sostiene che debba sicuramente essere esistito uno schema preparatorio manoscritto da Bach della versione definitiva (che chiama Frammento X e che ipotizza sia andato perduto), o, per lo meno, un abbozzo completo con le prove delle diverse combinazioni fra i vari soggetti. Sempre secondo Wolff, L'arte della fuga, al momento della morte di Bach, doveva sicuramente essere molto meno incompleta di quanto non sia pervenuta al XXI secolo.Secondo l'organista e direttore d'orchestra Indra Hughes il numero corretto di battute per concludere la Fuga a 3 Soggetti sarebbe 37, durante le quali ci sarebbe anche la comparsa di un quarto soggetto, rappresentato dal tema principale della raccolta. Hughes propone questo numero di battute in base ad alcune evidenze sulle proporzioni delle battute occupate dai tre temi all'interno del pezzo.
Quasi tutti i musicologi che analizzarono L'arte della fuga contestarono, dopo l'undicesimo contrappunto, ossia dopo l'ultimo numerato in maniera chiara, l'ordine illogico con cui l'editore Johann Heinrich Schübler aveva disposto i pezzi successivi. Perciò, nel corso degli anni, numerosi studiosi idearono nuovi ordinamenti dei brani. Le loro ridistribuzioni, a seconda dei diversi criteri di classificazione adottati e dei diversi principii utilizzati per intendere le parentele fra i vari contrappunti, solitamente si discostano di molto dalla disposizione riscontrabile nella prima edizione a stampa.Nel riordionare i contrappunti, ammettendo che manchi una fuga, Jacques Chailley sostiene che l'opera avrebbe dovuto essere formata da ventiquattro fughe, ripartite in sei gruppi da quattro fughe ciascuno (ossia due coppie, nelle quali il tema della seconda è sempre il movimento inverso del tema della prima). Altre fonti di equivoco nacquero anche dalla diversa disposizione dei brani fra il manoscritto autografo, che non era la versione definitiva dell'opera ma conteneva fogli e aggiunte in disordine, ancora da riorganizzare, e l'edizione a stampa di Schübler.Secondo la musicologa Silvia Perucchetti, l'ordine ideato da Bach per i vari pezzi dovrebbe prevedere prima tutti i contrappunti, ordinati da 1 a 14, e poi i quattro canoni, disposti secondo l'ordine Canon alla Ottava, Canon alla Decima Contrapuncto alla Terza, Canon alla Duodecima in Contrapuncto alla Quinta e Canon per Augmentationem in Contrario Motu. La complessità strutturale di quest'ultimo pezzo, infatti, secondo la Perucchetti avrebbe dovuto rappresentare l'apice dei canoni, così come la fuga lasciata interrotta avrebbe dovuto essere il culmine dei contrappunti.Secondo Reinhard Goebel, invece, l'opera dovrebbe essere suddivisa in quattro sezioni, disposte dalla più semplice alla più complessa (nell'ordine: le quattro fughe semplici, le tre controfughe in forma di stretto, le quattro fughe a due e tre temi e le quattro fughe a specchio). Ciascuna sezione, secondo Goebel, dovrebbe essere seguita da un canone, rispettivamente dal Canon alla Ottava, dal Canon alla Decima Contrapuncto alla Terza, dal Canon alla Duodecima in Contrapuncto alla Quinta e dal Canon per Augmentationem in Contrario Motu. Seguirebbe per ultima, secondo Goebel, la fuga lasciata incompleta, la quale non precederebbe alcun canone.Di seguito, l'ordine dei vari pezzi secondo alcune edizioni a stampa dell'opera. Quella di Marcel Bitsch è la più diffusa, e, secondo il musicologo Roland de Candé, risulta la più sensata:
no = non presente nell'edizione.Le edizioni prese in esame nella tabella sono le seguenti:
Moritz Hauptmann, Erläuterungen zu J.S. Bachs Kunst der Fuge, Breitkopf & Härtel, Lipsia, 1841.
Wilhelm Rust, Bach-Gesellschaft Ausgabe, XXV, Breitkopf & Härtel, Lipsia, 1878.
Hugo Riemann, Katechismus der Fugen-Komposition, III, Max Hesse's Verlag, Lipsia, 1894.
Wolfgang Graeser, Bach-Gesellschaft Ausgabe, XLVII, Breitkopf & Härtel, Lipsia, 1926.
Walter Kolneder, Die Kunst der Fuge. Mythen des 20. Jahrhunderts, Heinrichshofen's Verlag, Wilhelmshaven, 1977.
L'arte della fuga, a partire dalla prima incisione del 1934, è stata oggetto di oltre duecento registrazioni.Tralasciando gli interpreti minori, fra gli artisti di chiara fama internazionale che incisero l'opera si ricordano Edward Power Biggs (nel 1937, all'organo), Gustav Leonhardt (nel 1953 e nel 1969, al clavicembalo), Karl Richter (nel 1955, al clavicembalo e all'organo), Helmut Walcha (nel 1956, all'organo), Lionel Rogg (nel 1959, all'organo), Kenneth Gilbert (nel 1965 e nel 1989, al clavicembalo), Glenn Gould (nel 1962 all'organo e fra il 1967 e il 1981 al pianoforte), Bob van Asperen (nel 1969, al clavicembalo, con Gustav Leonhardt), Marie-Claire Alain (nel 1974 e nel 1995, all'organo), Reinhard Goebel (nel 1984, con il gruppo Musica Antiqua Köln), Davitt Moroney (nel 1985 e nel 2000, al clavicembalo), Jordi Savall (nel 1986, con il gruppo Hespèrion XX), i Canadian Brass (nel 1987, per quartetto d'ottoni), Tatiana Nikolayeva (nel 1992, al pianoforte), Wolfgang Rübsam (nel 1992, all'organo), Ton Koopman (nel 1993, al clavicembalo, con Tini Mathot), Rinaldo Alessandrini (nel 1998, con il gruppo Concerto Italiano), Hans Fagius (nel 1999, all'organo), Michael Radulescu (nel 2001, all'organo), il Quartetto Emerson (nel 2003, per quartetto d'archi),, Fabio Bonizzoni (nel 2008, al clavicembalo, con Mariko Uchimura), Vittorio Ghielmi (nel 2008, con il gruppo Il Suonar Parlante), Sergio Vartolo (nel 2008, al clavicembalo, con Maddalena Vartolo) e Bernard Foccroulle (nel 2010, all'organo).
Su L'arte della fuga è basato un documentario di novanta minuti intitolato Desert Fugue, prodotto da una società inglese specializzata nella realizzazione di cortometraggi ad argomento storico-musicale, la Fugue State Films. Il documentario, che descrive la storia dell'opera, le sue problematiche esecutive e la sua importanza all'interno della produzione bachiana, include una lunga intervista al musicologo Christoph Wolff e l'esecuzione dell'opera da parte dell'organista George Ritchie.Il titolo del cortometraggio si deve alla collocazione geografica dello strumento scelto per la registrazione, un organo costruito da Ralph Richards e Bruce Fowkes sul modello degli strumenti barocchi tedeschi, situato nella Pinnacle Presbyterian Church di Scottsdale, nel deserto dell'Arizona.
(EN) Spartiti di L'arte della fuga, su International Music Score Library Project, Project Petrucci LLC. 
 L'opera sul sito bach-cantatas.com, su bach-cantatas.com. URL consultato il 18 dicembre 2013 (archiviato il 14 ottobre 2013).
L'evocazione - The Conjuring (The Conjuring) è un film del 2013 diretto da James Wan.
Si tratta di un horror soprannaturale basato sui fatti riportati dalla coppia di ricercatori del paranormale Ed e Lorraine Warren, le cui esperienze in precedenza avevano già ispirato film come Amityville Horror e The Haunting in Connecticut. La trama, ambientata nel 1971 nel New England, è quindi incentrata sul tentativo dei Warren, interpretati da Patrick Wilson e Vera Farmiga, di aiutare una famiglia da poco trasferitasi in una casa infestata, i Perron, i cui genitori sono impersonati da Lili Taylor e Ron Livingston.
La sceneggiatura è per lo più fedele alle storie narrate dai protagonisti della realtà, ma non mancano discrepanze: ad esempio i Perron rimasero nell'abitazione infestata per 9 anni mentre nel film la loro esperienza è più breve e intensa, inoltre non avvenne alcun tentativo di esorcismo e Bathsheba Sherman, l'antica proprietaria della casa, fu veramente processata e assolta per l'omicidio di un neonato e ritenuta dai concittadini una strega che aveva sacrificato un bambino per Satana però, contrariamente a quanto narrato nel film, morì per cause naturali in età avanzata.
Come per gli altri casi investigati dai Warren, non mancano sia sostenitori del loro lavoro sia scettici; secondo Steven Novella, presidente della New England Skeptical Society, i Warren sono molto bravi nel raccontare storie di fantasmi, ma non vi è alcuna ragione per credere che si tratti di eventi reali.
L'opera, la quale richiama il cinema horror degli anni settanta, è stata accolta positivamente dalla critica specializzata. Costato circa venti milioni di dollari, il film ne ha incassati più di trecento, inducendo i produttori ad avviare lo sviluppo di uno o più sequel, sfruttando le numerose altre vicende in cui sono stati coinvolti i Warren. Nel 2014 è uscito il prologo/spin-off Annabelle; nel 2016 il sequel The Conjuring 2 - Il caso Enfield.
L'edizione home video è stata distribuita con il titolo The Conjuring - L'evocazione.
Nel 1971, a Harrisville, nel Rhode Island, Carolyn e Roger Perron si trasferiscono in un vecchio casolare con le loro cinque figlie: Andrea, Nancy, Christine, Cinthya e April. Il primo giorno le cose sembrano andare per il meglio, anche se trovano la porta della cantina stranamente sprangata e il loro cane si rifiuta di entrare in casa ma il mattino dopo Carolyn si sveglia con un misterioso livido e il cane è morto. Nei giorni a seguire, mentre Roger è spesso fuori casa per lavoro, nel casolare si verificano varie forme di attività paranormale, le quali culminano con Carolyn che si ritrova intrappolata in cantina mentre Andrea, una delle figlie, viene attaccata dallo spirito di una donna anziana. Carolyn, sempre più spaventata, chiede quindi aiuto alla coppia di investigatori del paranormale Ed e Lorraine Warren.
Dopo delle indagini preliminari, i Warren spiegano che potrebbe essere necessario un esorcismo, ma che per farlo serve l'autorizzazione della Chiesa cattolica la quale accetterà solo in presenza di maggiori prove. Indagando sulla storia dell'abitazione, la coppia scopre che il casale apparteneva a una presunta strega, Bathsheba Sherman, la quale si era suicidata impiccandosi all'albero antistante la casa, professando il suo amore per Satana e maledicendo tutti coloro i quali avrebbero posseduto la sua proprietà. Inoltre i Warren trovano anche resoconti di numerosi omicidi e suicidi avvenuti negli anni in case costruite sul terreno appartenuto alla donna.
Ed e Lorraine ritornano nel casale accompagnati dall’assistente Drew e dallo scettico poliziotto locale Brad. Durante il primo giorno non sembra accadere niente di strano ma l'indomani ricominciano a manifestarsi presenze demoniache. Durante la notte, in particolare, una delle figlie, Cindy, sonnambula entra nella camera della sorella, con la porta della stanza che si chiude bruscamente dietro di lei e quando gli adulti entrano nella camera, Ed trova Cindy nascosta in un passaggio segreto dietro l'armadio. Lorraine ispeziona il passaggio e trova la corda usata da Bathsheba per impiccarsi poi, improvvisamente, cade attraverso il pavimento nella cantina dove ha delle visioni su di lei e di uno spirito di una donna che Bathsheba aveva posseduto e spinto ad uccidere il proprio figlio.
Mentre Ed e Lorraine riportano i fatti alla Chiesa anche la figlia dei Warren, Judy, viene attaccata dalle forze soprannaturali di Bathsheba e dalla bambola spiritata Annabelle, presa in consegna dai Warren durante una precedente indagine. Per fortuna Ed riesce a rientrare in tempo a casa e a salvare la figlia.
Nel frattempo la famiglia Perron si è rifugiata in un hotel ma più tardi Carolyn viene posseduta e ritorna nel casolare portando con sé le sue figlie Christine e April. Saputo quello che è avvenuto, i Warren si affrettano a raggiungerla e trovano Carolyn che cerca di accoltellare Christine mentre Drew e Roger cercano di trattenerla. Dopo che Carolyn viene immobilizzata, Ed decide esorcizzarla da solo ma la donna, ancora posseduta, si libera e prova a uccidere April. Lorraine riesce però a fermarla, consentendo al marito di completare l'esorcismo.
Rientrati a casa, Lorraine informa Ed che il Vaticano ha approvato l'esorcismo e aggiunge che sono stati chiamati per investigare su un nuovo caso di casa infestata a Long Island.
La trama del film, noto anche con il titolo di lavorazione The Warren Files, è ispirata dalle vicende che hanno realmente coinvolto la coppia di investigatori del paranormale Ed e Lorraine Warren prima del più noto caso reso celebre dalla saga cinematografica di Amityville.
L'idea di narrare in un film il caso della famiglia Perron, uno dei tanti con cui hanno avuto a che fare i Warren, fu lanciata dallo stesso Edward Warren circa venti anni prima dell'inizio della produzione di L'evocazione - The Conjuring, quando si era messo in contatto con il produttore Tony DeRosa-Grund. Dopo aver esaminato alcune registrazioni di Edward, DeRosa-Grund scrisse un primo trattamento intitolato The Conjuring, ma per diversi anni non riuscì a trovare una casa di produzione interessata al progetto. In seguito, tuttavia, trovò la collaborazione del produttore Peter Safran e degli autori Chad e Carey Hayes. Nel 2009 i diritti furono acquistati dalla Summit Entertainment, la quale non rimase però soddisfatta della sceneggiatura dei fratelli Hayes; lo studio indipendente cedette quindi i diritti alla New Line Cinema. Nel mese di giugno 2011 la New Line Cinema confermò l'intenzione di produrre il film, il quale nel frattempo aveva cambiato temporaneamente il titolo di lavorazione in The Warren Files, affidando la direzione del progetto a James Wan, già regista di Saw - L'enigmista e Insidious.
Il trattamento originale scritto da DeRosa-Grund prevedeva che la storia fosse raccontata solo dal punto di vista della famiglia Perron. I fratelli Hayes, invece, scelsero di scrivere la sceneggiatura offrendo la prospettiva di tutte e tre le famiglie protagoniste della pellicola: i Warren, i Perron e quella demoniaca. Inoltre, preferirono che il punto di vista narrativo principale fosse quello dei Warren, in particolare di Lorraine; ciò, per i due autori, avrebbe reso la storia più avvincente e diversa rispetto a quella classica di una famiglia ritrovatasi nella casa sbagliata, già vista in molti film antecedenti. Altro aspetto accattivante della trama, secondo i fratelli Hayes, è rappresentato dal fatto che i protagonisti sono personaggi realmente esistenti.
Per quanto riguarda il tema spirituale affrontato dal film, secondo Chad e Carey Hayes la fede è l'elemento centrale dell'opera. I due spiegarono di aver voluto mostrare come, per quanto si possa essere spaventati dalle oscurità dell'universo, la fede può aiutare e portare sollievo. Se da un lato il film si propone quindi di intrattenere il pubblico spaventandolo, da un altro offre anche un messaggio rassicurante: Dio prevale sempre sul male.
James Wan spiegò di aver accettato di dirigere il film sia perché voleva tornare a lavorare con un grande studio, sia perché era affascinato dal fatto che la storia fosse basata su eventi realmente accaduti. Inoltre, conosceva già alcune storie sui Warren, ed era molto affascinato dalla loro attività. Il regista scelse di rimanere più fedele possibile alla storia raccontata dai Warren, apportando a tal fine anche alcune modifiche alla sceneggiatura: nella prima versione dei fratelli Hayes i Perron avevano solo due figli, mentre nella versione finale, come nella realtà, ne hanno cinque. Il regista, prima dell'inizio delle riprese, dispose anche un incontro sul set con Lorraine Warren, tuttavia si rifiutò di visitare la vera abitazione al centro delle vicende narrate, a suo dire perché l'idea lo spaventava, in quanto tende a credere a questo genere di storie soprannaturali.
La regia di James Wan fa uso di inquadrature scorrevoli e bruschi cambi di scena; caratteristiche sono le sequenze in cui si passa dalla rappresentazione degli interni agli esterni della casa protagonista, con una serie di dolci zoomate e riprese estese che ricordano lo stile di Robert Altman. In alcune scene nelle quali uno dei personaggi vede un fantasma, questo non viene mostrato allo spettatore, il quale vede solo l'espressione terrorizzata del personaggio; tale senso di invisibilità secondo Wan rende una scena più paurosa, lasciando immaginare al pubblico che cosa il protagonista potrebbe aver visto di tanto raccapricciante. «È quello che credi di vedere attraverso la musica e il design sonoro che realmente ti prende», spiegò il regista, il quale preferì quindi che per buona parte del film le entità demoniache potessero essere solo «percepite», ma non viste. Come sostenuto dallo stesso Wan, la regia si rifà al cinema horror classico, rappresentato da opere come L'esorcista e Amityville Horror, facendo poco uso di effetti visivi.
Vera Farmiga interpreta Lorraine Warren. L'attrice rimase molto suggestionata dall'esperienza, affermando di essersi spesso svegliata di notte alle 3:07 per un lungo periodo, anche dopo la fine della produzione. Prima delle riprese, insieme con Patrick Wilson, trascorse tre giorni in compagnia di Lorraine presso la sua residenza in Connecticut. Per la Farmiga, la quale rimase molto affascinata da Lorraine, l'aspetto più apprezzabile della trama è rappresentato dalla forte affinità tra i coniugi Warren e dal legame reciprocamente compassionevole creatosi con la famiglia Perron. Lorraine, commentando la sua interpretazione, si disse convinta che l'attrice sia riuscita a trasmettere nel film la sua essenza.
Patrick Wilson interpreta Ed Warren. In un'intervista spiegò come lui e la Farmiga abbiano cercato di interpretare i loro personaggi nel modo più accurato possibile, impegnandosi affinché risultassero audaci e non banali, provando a rappresentare le eccentricità che li caratterizzavano, le quali si riflettevano anche nel modo di vestire. L'attore statunitense ebbe occasione di definirsi come un uomo dalla mente aperta, senza però precisare se riteneva vera la storia narrata; affermò tuttavia di credere nella buona fede dei Warren, le cui intenzioni a suo dire erano davvero volte a cercare di aiutare il prossimo.
Lili Taylor interpreta Carolyn Perron. L'attrice era molto scettica riguardo alle storie di fantasmi, comprese le vicende che avrebbe vissuto il suo personaggio nella realtà, pur credendo che Carolyn fosse realmente convinta di aver vissuto le esperienze narrate nel film. La Taylor si disse amante del genere horror, in particolare dei classici come L'esorcista e Rosemary's Baby. Secondo la Taylor, lo stile classico con cui James Wan ha diretto il film ricorda le opere di William Friedkin Il braccio violento della legge e L'esorcista. In particolare, spiegò di apprezzare come Wan sia solito concedere al cast reazioni che altri registi non consentirebbero, poiché considerate inusuali e potenzialmente non del tutto comprensibili da parte del pubblico.
Ron Livingston interpreta Roger Perron. Anche lui apprezzò il modo con cui il regista concesse dello spazio al cast nelle varie interpretazioni; l'attore trovò inoltre molto utile e funzionale la scelta di Wan di girare le scene del film cronologicamente. Livingston elogiò inoltre la scenografia del film, spiegando come la casa rappresenti una sorta di personaggio a sé stante.Le cinque figlie dei Perron sono interpretate da Joey King, Shanley Caswell, Hayley McFarland, Mackenzie Foy e dall'esordiente Kyla Deaver; mentre la figlia dei Warren, Judy, è impersonata da Sterling Jerins. Fanno parte del cast anche Marion Guyot, interprete della nonna di Judy; Steve Coulter nei panni di padre Gordan; Shannon Kook, interprete dell'assistente dei Warren, Drew; e John Brotherton, interprete dello scettico agente di polizia Brad.
Con un budget complessivo di circa venti milioni di dollari, le riprese si svolsero tra i mesi di febbraio e aprile 2012 presso gli studi cinematografici EUE/Screen Gems e nei dintorni di Wilmington, nella Carolina del Nord. Alcune scene furono girate anche presso l'University of North Carolina di Wilmington.
Durante le riprese, oltre a Lorraine Warren, anche Roger Perron e le sue figlie visitarono il set; la moglie Carolyn preferì invece restare lontana dal luogo che rievocava i fatti vissuti diversi decenni prima. Sul set non furono riportati particolari incidenti, tuttavia durante la loro visita, secondo alcuni membri della produzione, i Perron sarebbero stati investiti da un misterioso movimento d'aria, mentre Carolyn, nella sua casa di Atlanta, avvertiva una presenza, cadendo e rompendosi un'anca. Poco dopo, l'hotel dove alloggiava il cast, fu evacuato per un principio d'incendio.
La scenografia fu curata da Julie Berghoff. Dopo aver esaminato molti casali, si decise di costruire la casa infestata da zero, mettendo in piedi una struttura di due piani che occupava oltre 500 metri quadri. Il paesaggio circostante è invece quello di un'abitazione reale, per la cui rappresentazione il direttore della fotografia costruì un ciclorama di quasi 360 gradi.
Gli interni, disegnati tenendo conto delle lunghe inquadrature scorrevoli spesso usate dal regista, sono ispirati da varie abitazioni visitate durante la pre-produzione dalla Berghoff, compresa l'attuale casa della famiglia Perron. Per le pareti si decise di evitare di usare pitture, affidandosi invece a vari strati di intonaco. Se per le pareti non furono usati colori vivaci, per rimanere fedeli agli interni tipici dell'abitazione rappresentata nel film, alcuni piccoli oggetti d'arredamento hanno colori più brillanti, variando dal verde sbiadito al rosso ruggine. La cantina, il luogo più oscuro della casa, fu concepita sul modello dei classici ripostigli delle case della costa orientale degli Stati Uniti; segue quindi uno stile rudimentale, con rivestimenti sia in legno sia in pietra, e un pavimento in terra. Anche l'albero all'esterno dell'abitazione fu costruito dalla troupe; la scenografa lo presentò come un albero di pecan di 150 anni il quale ricorda una mano che esce dal terreno. Secondo la Berghoff è l'elemento più caratteristico del film, come lo erano stati gli occhi della casa del film Amityville Horror, e ben rappresenta la maledizione del terreno su cui giace. Costruito con l'aiuto della scultrice Katrina Johnson, è alto 15 metri e ha un diametro di quattro metri e mezzo.
Per quanto riguarda la bambola Annabelle, protagonista nelle prime scene del film, fu disegnata da Tony Rosen in modo che avesse un aspetto simile a quello umano, come richiesto dal regista; mentre il vestito che indossa, un abito da sposa degli anni 1940, fu concepito dalla costumista Kristin M. Burke. Annabelle, pur non essendo stata coinvolta nella storia dei Perron, era stata protagonista di un altro caso dei Warren anche nella realtà. Per motivi legati ai diritti commerciali, tuttavia, è molto diversa da quella con cui hanno avuto a che fare i Warren, la quale era una comune bambola Raggedy Ann.
I costumi furono curati da Kristin M. Burke. Poiché quasi tutto il film è ambientato all'interno della casa, gli abiti e le acconciature rivestivano fondamentale importanza per l'autenticità dell'anno in cui hanno luogo i fatti narrati. La Burke scelse gli abiti basandosi sulle molte fotografie rese disponibili da Lorraine Warren, così come alle molte altre trovate online. Secondo la costumista i Warren avevano uno stile diverso da quello tipico del periodo rappresentato nel film, mentre il personaggio di Lili Taylor ha uno stile che si evolve lungo la durata del film: se all'inizio la si vede indossare un abito molto femminile e floreale, in seguito indossa abiti sempre meno vivaci, i quali riflettono il suo stato d'animo sempre più dilaniato dagli eventi narrati. Per le scene girate al campus universitario vestì circa 300 persone con abiti d'epoca.
Il direttore della fotografia è John R. Leonetti, che si avvalse di camere Arriflex Arri Alexa e lenti Leica. Leonetti spiegò di aver utilizzato una tavolozza di base, cercando di ottenere illuminazioni naturali; per la cantina usò una sola lampada da 250 watt, oltre ai fiammiferi usati dai protagonisti. Diverse riprese furono combinate in fase di post-produzione per creare uniche, lente, sequenze. Per introdurre la nuova casa dei Perron, ad esempio, la famiglia viene prima inquadrata dall'alto, con una camera piazzata su una gru, all'esterno della casa intenta a scaricare i bagagli; subito dopo, con una steadicam, viene presentato il soggiorno della casa, per poi passare in cucina e quindi direttamente nella veranda sul retro. «L'intero ambiente è organicamente introdotto con un inquietante tono sommesso, in modo che la tensione possa aumentare da lì in poi», ebbe occasione di spiegare il direttore della fotografia. Anche se sembra una sola ininterrotta sequenza, si tratta di due riprese unite in fase di montaggio, nelle quali gli ingressi, sul set coperti da schermi verdi, vennero aggiunti in seguito come effetti visivi. Caratteristico è l'uso di un lento zoom per creare suspense, tipico dei film degli anni 1970. Il regista James Wan ebbe modo di apprezzare il lavoro di Leonetti paragonandolo a un dipinto su tela; secondo il regista il suo stile è molto classico, ricorda quello rinascimentale italiano e le tecniche di Rembrandt.
Mentre nella realtà i Warren giravano i loro filmati in formato 8mm, Leonetti scelse di far usare ai personaggi del film il 16mm, in grado poi di essere meglio proiettato su grandi spazi.
Durante la fase di montaggio, curata da Kirk M. Morri, furono eliminate scene per circa 20-30 minuti; una prima versione del film che sfruttava tutto il materiale girato durava infatti poco più di due ore. Tuttavia, secondo il regista, si tratta di tagli che rientrano nella normale fase di montaggio e nessuna scena degna di essere inclusa tra i contenuti extra dell'edizione home video era stata eliminata.
I titoli di coda comprendono reali foto d'epoca sia della famiglia Perron sia dei Warren.
La colonna sonora del film fu curata da Joseph Bishara, il quale aveva già lavorato con James Wan per Insidious. Bishara, il quale dichiarò di essere stato influenzato anche dalle opere di Dario Argento, John Carpenter e dalle composizioni di Howard Shore, è anche l'interprete di Bathsheba. Per fargli assumere l'aspetto dello spettro, i truccatori necessitavano più di cinque ore di lavoro.
Secondo Mike Todd, membro dell'ASCAP, la colonna sonora si caratterizza per la presenza di «una sfilza di laceranti dissonanze, incalzanti suoni elettronici e crescendi improvvisi».
Le musiche composte per il film vennero pubblicate dalla La-La Land Records il 16 luglio 2013; l'album comprende ventiquattro pezzi composti da Joseph Bishara e uno dal compositore Mark Isham. All'esecuzione di alcuni pezzi contribuì anche Diamanda Galás.
La colonna sonora, come indicato nei titoli di coda del film, fa uso anche dei seguenti tre brani:
Il film venne presentato la prima volta nel mese di ottobre 2012 al New York Comic Con, dove venne proiettato per i visitatori un primo filmato promozionale. Durante il mese seguente vennero diffuse le prime immagine promozionali, raffiguranti i personaggi di Ed e Lorraine Warren. Il 27 febbraio 2013 vennero distribuiti online il primo trailer e il primo poster ufficiale. Il 30 marzo un padiglione venne dedicato alla presentazione del film anche al WonderCon di Anaheim. La prima edizione italiana del trailer fu distribuita dal successivo 2 aprile.
Per tutta la campagna promozionale, il film venne insistentemente reclamizzato come «basato su una storia vera»; durante le settimane precedenti l'esordio nelle sale diversi teaser trailer e spot televisivi vedevano protagonisti anche la vera famiglia Perron. Una featurette vedeva anche Lorraine Warren e altri investigatori del paranormale spiegare alcuni degli eventi soprannaturali illustrati nel film.
Dopo test screening molto positivi, i cui risultati, che mostravano circa il 90% del pubblico che aveva assistito alle anteprime giudicare il film «ottimo» o «eccellente», furono definiti da Variety «senza precedenti», la Warner Bros. programmò l'uscita del film nelle sale cinematografiche statunitensi per il 19 luglio 2013, un mese dopo l'esordio ufficiale al Los Angeles Film Festival del precedente 21 giugno.
La data d'uscita dell'edizione italiana, intitolata L'evocazione - The Conjuring, venne programmata per il 21 agosto 2013. Altre date d'uscita internazionali nel corso del 2013 sono:
Negli Stati Uniti, The Conjuring fu distribuito nelle sale con il visto censura "Restricted" (R), il quale vieta la visione ai minori di diciassette anni non accompagnati; l'apposizione di tale visto sorprese James Wan, in quanto la pellicola non è ricca di scene molto cruente o nudità. Il regista provò anche a chiedere un cambio del visto offrendosi di tagliare alcune scene, se ritenute troppo macabre, ma la Motion Picture Association of America specificò che eventuali tagli sarebbero stati inutili, in quanto è il film in sé a essere troppo pauroso per un pubblico adolescente.
In Germania e Spagna fu vietato ai minori di 16 anni; nel Regno Unito ai minori di 15 anni; mentre in Italia ai minori di 14 anni.
L'edizione home video originale del film viene distribuita su DVD e Blu-ray, oltre che su piattaforme online di video on demand, dal 22 ottobre 2013 a cura della Warner Bros. Home Entertainment. Il cofanetto Blu-ray include le seguenti tre featurette, solo l'ultima delle quali presenti anche in quello DVD:
L'evocazione - The Conjuring raccolse un ottimo riscontro di pubblico. Al suo esordio negli Stati Uniti, si affermò come il film horror con un visto censura "Restricted" (R) ad aver incassato di più sia in un giorno d'apertura, con circa diciassette milioni di dollari, sia in un intero week-end d'esordio, con quasi 42 milioni di dollari.
Il film, la cui produzione era costata venti milioni di dollari, registra un incasso di circa 137 milioni di dollari nei soli Stati Uniti e 319 milioni di dollari in tutto il mondo.
Il film fu accolto positivamente dalla critica. Justin Chang su Variety lo definì «uno straordinariamente piacevole horror vecchia scuola, uno dei thriller più efficaci e intensi della storia recente». Il critico, che giudicò molto ben riuscita la scenografia di Julie Berghoff, apprezzò la regia del film, spiegando come James Wan sia riuscito a ottenere un ottimo bilanciamento tra le scene che sfruttano il potere della suggestione e quelle che si affidano a un horror più intenso e aggressivo. Il New York Times lo presentò come un film con casa infestata «straordinariamente efficace», mentre per il Chicago Sun-Times è dotato di un livello di scrittura e recitazione che si vedono raramente in film dello stesso genere.
Il Chicago Tribune valutò il film con tre stelle e mezzo su quattro. Per il quotidiano statunitense, secondo cui la regia ricorda lo stile di Robert Altman, si tratta del «miracolo dell'anno»; un Amityville Horror del nuovo secolo, ma molto meglio ben riuscito del film del 1979. Per USA Today, che lo presentò come uno dei film di case infestate e possessioni demoniache più paurosi degli ultimi anni, la sua quiete, la costante costruzione di suspense e la splendida fotografia rievocano le opere del cinema horror degli anni 1970, come L'esorcista. Il The Hollywood Reporter, oltre alla regia, apprezzò molto le interpretazioni del cast, in particolare quella di Vera Farmiga, la scenografia di Julie Berghoff, i costumi di Kristin M. Burke e la colonna sonora di Joseph Bishara. Secondo il Miami Herald si tratta di uno dei film più autenticamente spaventosi che un grande studio abbia prodotto da molto tempo; anche Rolling Stone lo giudicò molto pauroso, valutandolo con tre stelle su quattro. Bruce Diones sul New Yorker giudicò la sceneggiatura convincente e la regia da applausi, spiegando come Wan sia riuscito ad assemblare gli eventi soprannaturali in una «piccola sinfonia hitchcockiana di terrore». Tra le testate ad accogliere meno positivamente la pellicola ci fu invece il sito IndieWire, per il quale la sua seconda metà soffre la presenza di molti cliché. A tal proposito Ed Gonzalez su Slant Magazine scrisse: «Anche se The Conjuring rivendica di essere basato su una storia vera, in realtà è basato su ogni film horror che l'ha preceduto».
Nel Regno Unito il Daily Mail lo valutò con quattro stelle su cinque, spiegando come il raccontare la storia dai punti di vista di due diverse famiglie abbia dato al film un maggiore senso di realismo. Secondo il quotidiano londinese, pur senza rivoluzionare il genere horror o ricorrere a scene molto violente, è un film autenticamente spaventoso, dotato inoltre di un elemento non comune tra i film horror: l'essere plausibile. Il Telegraph, invece, pur considerandolo un buon film, spiegò come il rifarsi al cinema horror del passato rappresenta un limite al potenziale effetto pauroso del film per chi ha già visto gli horror classici, specialmente quelli a tema casa infestata. In Spagna Hoy Cinema, edito da ABC, apprezzò come il film riesca a offrire una storia di forte impatto senza gli eccessi tipici dei blockbuster hollywoodiani. Per Susana Peral, critica di Cineralia, la pellicola, dotata di spettacolari scene di tensione, racchiude il meglio dei film horror del passato; la giornalista apprezzò molto le interpretazioni del cast, le scenografie, le musiche e i costumi. In Italia Repubblica lo presentò come «l'opera più realistica firmata da James Wan», mentre il Corriere della Sera definì il film «una cronaca familiare crescente di paura e tensioni».
In un dialogo del film viene fatto riferimento al processo alle streghe di Salem.
In una sequenza si vede la televisione dei Perron trasmettere la serie televisiva La famiglia Brady (The Brady Bunch).
Nella scena iniziale si vede il pupazzo con i piatti del film Il dono del diavolo (The Devil's Gift, di Kenneth J. Berton)
Alcune scene iniziali con protagonista la bambola Annabelle ricordano la prima parte del film Dead Silence, anch'esso diretto da James Wan.
La scena in cui molti uccelli neri si schiantano contro il casale dei Perron è un omaggio al film Gli uccelli (The Birds).
Alcune inquadrature delle ante dell'armadio ricordano le porte della casa de Gli invasati (The Haunting).
Il riflesso a spirale del carillon ricorda alcune scene di Ricatto (Blackmail).
Altre sequenze, come l'inquadratura di un televisore che mostra un effetto neve, ricordano Poltergeist - Demoniache presenze.
Nelle ultime scene del film è presente un accenno a un nuovo caso per i Warren a Long Island, lo stesso luogo in cui è ambientato, a qualche anno di distanza, Amityville Horror.
Il 16 luglio 2013 il presidente della New Line Cinema Toby Emmerich annunciò che lo sviluppo di un sequel era già avviato, con la scrittura della sceneggiatura ancora affidata ai fratelli Carey e Chad Hayes. Emmerich confermò inoltre che, considerata la moltitudine di storie soprannaturali legate a Ed e Lorraine Warren, The Conjuring poteva rappresentare l'inizio di una saga. Sia Vera Farmiga sia Patrick Wilson, il cui contratto per il primo film già prevedeva un'opzione per almeno un seguito, secondo le intenzioni dei produttori torneranno quindi a vestire i panni dei coniugi Warren alle prese con un altro dei loro numerosi casi.
Il 25 febbraio 2014 era stato annunciato che il sequel avrebbe esordito nelle sale cinematografiche statunitensi il 23 ottobre 2015. Tuttavia, nel seguente mese di ottobre la data d'uscita fu rinviata al 2016, con le riprese programmate per l'estate 2015 e la regia nuovamente affidata a James Wan. Il film, The Conjuring 2 - Il caso Enfield, è uscito il 23 giugno 2016.
Nel mese di novembre 2013 fu annunciata anche la produzione di uno spin-off, Annabelle, incentrato sull'omonima bambola protagonista di alcune scene del film. Diretto da John R. Leonetti, il film, che vede tra i protagonisti Annabelle Wallis, Ward Horton e Alfre Woodard, è uscito nelle sale statunitensi il 3 ottobre 2014, mentre in quelle italiane il giorno precedente. Nel 2017 esce nelle sale il seguito: Annabelle 2: Creation. Un ulteriore sequel, Annabelle 3, è uscito nelle sale italiane il 3 luglio 2019. Così come per il primo film della saga, il 15 giugno 2016 è stato annunciato l'avvio dello sviluppo di uno spin-off intitolato The Nun - La vocazione del male, incentrato sulla suora demoniaca Valak, antagonista del film, la quale compare anche in un cameo nel secondo film di Annabelle. È scritto da David Leslie Johnson e prodotto da James Wan e Peter Safran. La regia è stata affidata a Corin Hardy ed è stato distribuito nelle sale italiane a partire dal 20 settembre 2018.
(EN) Sue Black, The Conjuring - Production Notes (PDF), Warner Bros., luglio 2013. URL consultato il 24 luglio 2013 (archiviato il 24 luglio 2013).
 L'evocazione - The Conjuring, in warnerbros.it. URL consultato il 4 ottobre 2016 (archiviato dall'url originale il 12 ottobre 2016).

L'idolo delle donne (The Ladies Man) è un film comico del 1961 diretto e interpretato da Jerry Lewis. Uscì nelle sale il 28 giugno 1961 distribuito dalla Paramount Pictures. Si tratta della seconda regia di Lewis dopo il successo di Ragazzo tuttofare dell'anno precedente.
Herbert è un giovane lasciato dalla propria ragazza il giorno della laurea, che decide di non innamorarsi mai più e di tenersi alla larga dalle donne. In seguito, per ironia della sorte, trova lavoro come tuttofare proprio in un pensionato femminile. Nonostante la maggior parte delle ragazze lo tratti solo come un cameriere e cerchi di ingraziarsi Herbert solo per servirsi di lui, Fay, una delle ragazze, lo aiuterà a superare la sua atavica paura delle donne.
Il celebre set costruito per il film è una delle più grandi scenografie mai costruite in interni negli studi Paramount. Il "pensionato" conta circa sessanta camere, e viene ripreso in "spaccato" come una casa delle bambole. Il set del film di Lewis successivamente ispirerà il design delle scenografie per il film del 1972 Crepa padrone, tutto va bene di Jean-Luc Godard.
Il film è il più interessante dal punto di vista registico tra quelli diretti da Lewis. Molteplici sono le soluzioni tecniche originali adottate per il film, tese a valorizzare la mastodontica scenografia costruita negli studi Paramount appositamente per le riprese. Non per nulla, negli extra dell'edizione in DVD, lo stesso Lewis racconta che, all'epoca delle riprese, spesso sul set era presente un giovane regista alle prime armi ancora sconosciuto, Francis Ford Coppola, ammirato dalla tecnica di regia utilizzata e dall'uso del famoso video assist inventato da Lewis.Nel tratto surreale che contraddistingue le gag ideate per il film, come già nel precedente The Bellboy (Ragazzo tuttofare), è riscontrabile l'influenza del cinema di Jacques Tati. Per questo motivo e per le audaci soluzioni tecniche impiegate, il film fu molto amato dai critici e registi francesi della Nouvelle Vague.

L'Impero colpisce ancora (The Empire Strikes Back), noto anche come Star Wars: Episodio V - L'Impero colpisce ancora, è un film del 1980 diretto da Irvin Kershner.
Seguito di Guerre stellari, è il secondo film in ordine di produzione (quinto in ordine di cronologia interna della serie) dell'omonima saga fantascientifica ideata da George Lucas ambientato tre anni dopo le vicende raccontate in Guerre stellari ed è il secondo atto della trilogia originale (Episodi IV, V e VI).
L'Impero Galattico, sotto la guida del perfido Dart Fener è alla ricerca di Luke Skywalker e delle forze dell'Alleanza Ribelle. Mentre gli amici di Luke, Ian Solo e Leila Organa, sono impegnati a fuggire dalla minaccia imperiale, il giovane eroe viene inviato da Obi-Wan Kenobi dal vecchio maestro Jedi Yoda, al fine di completare l'addestramento, per potersi confrontare con Fener e salvare i suoi compagni.
Il film, a cui presero parte Mark Hamill, Harrison Ford, Carrie Fisher, Billy Dee Williams, Alec Guinness, Anthony Daniels e Frank Oz, venne prodotto in maniera indipendente dallo stesso Lucas, senza l'influenza di uno studio cinematografico, ed ebbe una realizzazione travagliata, vessata da ritardi, screzi all'interno della troupe e inagibilità dei set.Accolto tiepidamente dalla critica, straniata dal brusco cambio di atmosfere della pellicola rispetto al suo predecessore, L'Impero colpisce ancora vinse due premi Oscar diventando negli anni un fenomeno culturale ed è oggi considerato il miglior film della saga e una delle migliori pellicole di fantascienza mai realizzate. Al netto dell'inflazione, il film è il dodicesimo nella lista dei maggiori incassi di sempre negli Stati Uniti d'America e in Canada, essendo riuscito a staccare più di 98 milioni di biglietti nei due paesi.
Nel 2010 venne scelto per la conservazione nel National Film Registry della Biblioteca del Congresso degli Stati Uniti d'America in quanto «film culturalmente, storicamente ed esteticamente significativo».
Sono trascorsi tre anni dalla battaglia di Yavin e le forze dell'Alleanza Ribelle, capeggiate da Luke Skywalker, Leila Organa, Ian Solo, Chewbecca, D-3BO e C1-P8 sono costrette a rifugiarsi sul gelido pianeta Hoth per sfuggire alla persecuzione da parte delle armate imperiali. Queste, guidate dal malvagio Dart Fener, sono decise a stroncare una volta per tutte i focolai di ribellione, soprattutto dopo la distruzione della Morte Nera. Pur di catturare i suoi nemici, Fener ha inviato ai più remoti confini dello spazio dei droidi-sonda e ha preso al proprio servizio un drappello di cacciatori di taglie, tra cui spicca l'abile Boba Fett, desiderosi soprattutto di catturare Ian, sul quale il perfido criminale Jabba the Hutt ha posto una taglia.
Durante una ricognizione Luke viene attaccato da un Wampa, un pericoloso animale alieno delle nevi, ma riesce a sfuggirgli tagliandogli un braccio con la vecchia spada laser di suo padre, donatagli dal suo defunto maestro Obi-Wan Kenobi, che, in forma spirituale, gli compare poco dopo per dirgli di andare sul pianeta Dagobah per farsi addestrare dal misterioso maestro Yoda.
Alla base, Leila e Ian non fanno che battibeccare tra di loro e, quando Luke viene riportato alla base, Leila lo bacia per infastidire Ian, che malcela la gelosia. Poco dopo, le basi ribelli vengono individuate da un droide-sonda imperiale atterrato sul pianeta. Dart Fener, ricevute le informazioni dal droide, invia un nucleo di truppe per sferrare l'attacco. Scoppia la battaglia di Hoth: assaliti in forze, i Ribelli tentano di opporre resistenza e riescono a distruggere alcuni AT-AT Imperiali ma, di fronte alla potenza del loro attacco, sono costretti a lasciare il pianeta a bordo delle loro astronavi, con l'obiettivo di riunirsi. Leila, Ian, Chewbecca e D-3BO scappano a bordo del Millennium Falcon, mentre Luke e C1-P8, anziché recarsi al rendez-vous ribelle, fanno rotta a bordo di un X-wing verso Dagobah, pianeta sul quale Luke viene istruito dall'anziano Yoda, inizialmente restio, ma infine convinto da Obi-Wan. Il maestro Jedi insegna a Luke le vie della Forza ma capisce che il ragazzo è impaziente e non abbastanza convinto dei propri mezzi.
Durante il viaggio, Leila e Ian continuano a bisticciare e, in un momento d'intimità, si scambiano un bacio fugace. Il gruppo arriva a Città delle Nuvole, la capitale volante del pianeta Bespin e grosso centro industriale amministrato da Lando Calrissian, un amico di vecchia data di Ian. Essi però ignorano di essere spiati da Boba Fett. Subito dopo il loro arrivo, Lando li consegna a Fener che ha deciso di utilizzarli come esca per tendere una trappola a Luke. Lando cerca di spiegare a Ian e Leila di essere stato costretto a tradirli per evitare che l'Impero occupasse la sua città. Su Dagobah, Luke, diventato sensibile ai richiami della Forza, avverte che i suoi amici sono in pericolo e parte a salvarli nonostante l'ammonimento di Yoda, che gli aveva consigliato di terminare l'addestramento.
Una volta catturato, Fener ha intenzione di tenere Luke in ibernazione nella grafite e sceglie Ian per testare il processo. Prima che venga ibernato, Leila gli confessa il suo amore. Ian viene così ibernato in una lastra di grafite e Fener lo cede a Boba Fett, che vuole portarlo da Jabba the Hutt per riscuoterne la taglia. Lando, pentito del proprio tradimento, aiuta Leila e gli altri a scappare.
Nel frattempo Luke arriva alla Città delle Nuvole, cadendo nella trappola tesagli da Fener; i due ingaggiano quindi un duello con le spade laser. Al termine del duello, Fener riesce a mozzare la mano a Luke, ma anziché ucciderlo gli offre di governare la galassia insieme a lui ma Luke rifiuta, Fener per convincerlo gli rivela di essere suo padre. Incredulo, Luke urla di dolore e rabbia. Non avendo altra scelta, si lancia giù nel condotto d'aria, verso quella che crede sia una morte certa, fino a raggiungere un sistema di tubi che lo espelle all'esterno. Ormai privo di forze, indolenzito, pieno di lividi, graffi e ferite, riesce soltanto ad aggrapparsi con le gambe a delle antenne poste sotto la pancia della Città delle Nuvole, per poi lanciare un appello telepatico che viene sentito da Leila, la quale convince Chewbecca, in quel momento al comando del Millennium Falcon, a tornare indietro a raccoglierlo.
Ormai fuori pericolo, Luke viene preso a bordo di una fregata medica ribelle dove gli viene impiantata una mano artificiale. Mentre Luke, Leila, C1-P8 e D-3BO guardano fuori dal centro medico verso la galassia, Lando e Chewbecca partono alla volta del pianeta Tatooine per trovare il palazzo di Jabba the Hutt dove viene tenuto Ian.
Dopo il successo di Guerre Stellari, diventato in poco tempo un fenomeno culturale senza precedenti, in grado di rivoluzionare l'intero settore cinematografico, George Lucas si mise al lavoro sulla produzione di un seguito. Lucas era intenzionato a produrre il film in maniera indipendente, senza cioè l'intrusione degli studi cinematografici. Per fare ciò, decise di finanziare il progetto in prima persona, utilizzando i guadagni accumulati grazie al primo film, insieme a prestiti con le banche, permettendo totale libertà creativa ai realizzatori.
Già vessato dalla supervisione del suo impero in costante crescita, dalla riorganizzazione della LucasFilm fino alla creazione di nuove imprese, Lucas decise di non dirigere il film, preferendo ricoprire il ruolo del produttore esecutivo declinato nella maniera televisiva: «Avrei fatto la supervisione della sceneggiatura, del casting, dei set, delle scenografie, degli effetti speciali e del resto e avrei assunto un regista che lavorasse con gli attori». Il produttore Gary Kurtz descrisse quel periodo di ricerca come un momento stressante, perché «La percezione comune è quella per cui se un sequel funziona è merito del regista originale, se invece fallisce è colpa tua».Dopo aver preso in considerazioni vari nomi (tra cui un giovane Paul Verhoeven), i due offrirono il posto a Irvin Kershner, professore di Lucas alla USC School of Cinematic Arts, apprezzato per la sua capacità di esplorazione dei personaggi, una caratteristica fondamentale per il secondo capitolo della saga nelle intenzioni di Lucas.Kershner rifiutò, credendo che nessuno avrebbe mai potuto realizzare un film migliore di Guerre stellari, ma dopo l'insistenza dell'ex-allievo e del suo stesso agente, accettò l'ingaggio imponendo l'assoluta libertà creativa nel fare ciò che riteneva fosse meglio per la pellicola durante le riprese, incluse eventuali riscritture. Lucas accettò di buon grado, limitandosi a supervisionare gli effetti speciali mentre il regista era impegnato a girare il film (su richiesta dello stesso Kershner, dirigerà il dialogo tra Luke e il droide medico 2-1B, in cui quest'ultimo si raccomanda all'eroe). Sull'effettivo svolgimento del loro rapporto, l'artista Joe Johnston affermò: «Penso ci siano un sacco di cose non sapremo della loro relazione professionale. Credo che George fosse occasionalmente frustrato con lo stile di Kershner. Si rifiutava di girare i totali, un peccato capitale nel manuale da regista di George».Per il regista L'Impero colpisce ancora avrebbe dovuto essere un film più tetro, concentrato sulle psicologie dei personaggi: «Sentivo di aver bisogno di umorismo, ma non di gag. Sentivo di aver bisogno di una storia d'amore, ma non di smancerie, doveva essere tutto più implicito. E sapevo di aver bisogno che qualcosa di potente accadesse nell'animo di Luke». La pellicola, inoltre, avrebbe dovuto avere le caratteristiche del secondo atto di un dramma, in cui la situazione iniziale si complica e gli equilibri vengono meno. Kershner la definì «Il secondo movimento della sinfonia, per questo volevo che alcune cose rallentassero, che finisse in un modo che ti facesse venir voglia di sentire il vivace, il prossimo film, l'allegretto».
Lucas commissionò la sceneggiatura del film a Leigh Brackett, scrittrice di romanzi fantascientifici e pellicole come Il grande sonno. Alla fine del 1977, per una settimana, i due discussero della storia durante riunioni appositamente dedicate, sviluppando l'uno gli spunti dell'altra e organizzando una scaletta della trama basata sulle idee generiche del produttore. Le sessioni furono registrate e trascritte ma mai rese pubbliche. Fu solo quando la sceneggiatura originale fu pubblicata nel 2010 che emerse il reale apporto della scrittrice su cui la critica era stata per tempo discorde.La scaletta si tradusse in una prima bozza completata il 23 febbraio 1978. Le differenze principali con le successive riguardarono il padre di Luke, che sarebbe dovuto comparire come fantasma per addestrare il figlio e svelare la presenza di una sorella gemella, Nellith; sarebbe dovuto comparire il padre di Ian Solo, un magnate interstellare, e la visione di Brackett della Forza era più complessa e dettagliata. Poco soddisfatto dal risultato finale, Lucas commissionò una revisione alla scrittrice, la quale però morì poco dopo. Il copione di Brackett venne accantonato e il produttore scrisse una nuova sceneggiatura, in cui appare per la prima volta la nozione di Fener padre di Luke. Intenzionato a dare una più profonda caratterizzazione ai personaggi, Lucas ingaggiò Lawrence Kasdan, il cui lavoro sulle prime bozze de I predatori dell'arca perduta lo aveva favorevolmente colpito, per affiancarlo nel processo di scrittura. Secondo Kasdan niente del lavoro di Brackett venne traslato nel testo scritto da Lucas, perché quest'ultimo aveva attinto dalle idee emerse dalla discussione tra lui e la donna, non direttamente dal copione di lei. Il creatore della saga volle comunque che il nome della Brackett fosse inserito nei titoli di coda tra gli sceneggiatori, come ringraziamento postumo.Alla fine del 1978, Lucas e Kasdan si misero al lavoro, scontrandosi ben presto con le possibilità limitate degli effetti speciali. Tra le idee scartate per motivi di ineffettuabilità pratica le più radicali riguardavano la sequenza ambientata nella città imperiale di Tonn Muund o quella su Bespin, che avrebbe dovuto essere popolato da creature alte e pallide in grado di guidare mante volanti. Durante le sei settimane di scrittura, la coppia si focalizzò sui personaggi, lasciando invariato lo sviluppo della storia. Il ruolo di Anakin venne tagliato e la questione familiare di Luke venne affrontata in un criptico dialogo tra Obi-Wan e Yoda. Quest'ultimo personaggio subì varie trasformazioni, sia di nome (Buffy, Bunden Debannen e infine Minch), sia d'aspetto, fino ad assumere le fattezze di una piccola ranocchia; Kasdan, partendo dagli appunti di Lucas, rafforzò inoltre il suo peculiare linguaggio alla rovescia. Un'ulteriore riscrittura avvenne durante le riprese in Inghilterra, durante le quali Kershner revisionò alcune scene insieme agli attori per raffinare le dinamiche tra i personaggi.A causa della rivelazione finale, Lucas consultò degli psicologi per capire l'impatto che avrebbe avuto il film sugli spettatori più piccoli: «Mi dissero che i ragazzi più forti lo avrebbero capito e metabolizzato, gli altri avrebbero pensato che fosse una bugia».
Il cast del film ricalcò quello del precedente episodio e furono poche le aggiunte al gruppo di lavoro. Una delle particolarità fu quella di assumere attori britannici per tutti i ruoli imperiali: nelle intenzioni del regista tutti i cattivi dovevano avere un accento inglese, mentre i buoni dovevano essere americani. Essendo il film stato girato in Inghilterra molte delle comparse militanti tra l'Alleanza Ribelle erano inglesi e vennero doppiate in post-produzione da attori americani.
Mark Hamill è Luke Skywalker. Hamill affermò di aver cambiato metodo di recitazione rispetto al primo film: «Per rendere la crescita del personaggio più evidente e appagante». Il regista lo definì «Un ottimo attore, con una grande tecnica, senso dell'umorismo e generoso di spirito, posso parlarci in modo diretto». Dato che verso la fine delle riprese di Guerre stellari, Mark Hamill si era rotto naso e zigomo in un incidente automobilistico ed era stato sostituito da una controfigura, si diffuse la diceria che la scena iniziale dal Wampa fosse un accomodamento per giustificare il fatto che il viso di Mark Hamill era troppo cambiato, ma Lucas confermò che la sequenza era già presente nella sceneggiatura. Rimase inoltre isolato dal resto del cast per la maggior parte della lavorazione: «Nell'ordine del giorno si leggeva "Attori: Mark Hamill. Attrezzi di scena: rocce, rami, serpenti". Era esasperante».
Carrie Fisher è Leila Organa. L'attrice dovette spesso assentarsi dal set per problemi di salute conseguenti l'abuso di cocaina. Ciononostante, la Fisher venne descritta dal regista come «Un'attrice nata, con una voce bellissima, anche se cerca sempre di accontentare tutti. Spesso devo incoraggiarla per non scegliere la strada facile perché crede di farmi piacere, ma di fare ciò che la sua intelligenza e sensibilità le dicono di fare».
Harrison Ford è Ian Solo; l'attore ritornò dei panni del personaggio dopo il successo del primo capitolo e venne coinvolto nella realizzazione del film, lavorando attivamente con Kershner per perfezionare le scene che lo vedevano protagonista. «Mi sento come un assistente narratore» disse, parlando del suo metodo di lavoro con il regista. Sul set si rivelò il più stretto collaboratore di Kershner, il quale spese parole di encomio per l'attore: «Harrison è una gioia, è introspettivo e mai soddisfatto, si crea dei problemi per trovare, nella risoluzione del problema, una strada che lo soddisfi».
Billy Dee Williams è Lando Calrissian; inizialmente chiamato Lando Kadar, avrebbe dovuto essere un clone scampato alle omonime guerre, ma venne in seguito scritto come «Un personaggio alla cappa e spada grandioso da interpretare». Primo attore di colore a comparire nella saga, venne assunto per evitare le accuse di razzismo che sarebbero potute piovere sulla serie.
Frank Oz è Yoda. Cresciuto professionalmente sotto l'ala di Jim Henson, Oz entrò in gioco dopo che Henson lo raccomandò a Lucas come uno dei più capaci burattinai del settore. Henson permise a Oz di lavorare al film per poter capire come approcciarsi a un film a grosso budget, in previsione della loro regia su The Dark Crystal. L'attore lavorò per due settimane nell'ostico set di Dagobah, costruito un metro e mezzo sollevato da terra per accomodare Oz e le tre persone che lo aiutarono a portare in vita il personaggio, una per manovrare le orecchie, una per gli occhi e una per azionare la mano sinistra. Il linguaggio di Yoda, inizialmente pensato come una tantum, venne ampliato da Oz che, dopo aver letto il copione, chiese di parlare sempre nella caratteristica maniera del personaggio invece che occasionalmente, come prevedeva la sceneggiatura. Ciononostante, quella di Oz sarebbe dovuta essere una traccia vocale temporanea: Lucas, che aveva dapprima rifiutato la sua candidatura come doppiatore del personaggio, lo ricontattò solo durante la post-produzione per affidargli il ruolo.
Anthony Daniels è D-3BO, il droide protocollare in coppia con C1-P8 (Kenny Baker). Kershner lo utilizzò, insieme agli altri personaggi di contorno, in maniera differente rispetto al primo episodio: «D-3BO è il mio attore shakespeariano, lo sfogo comico del film, aveva l'elemento comico che cercavo costantemente». Similmente, Chewbecca (Peter Mayhew) ottenne più spessore diventando protagonista di alcuni momenti emotivamente cruciali.
Jeremy Bulloch interpreta Boba Fett. Il cognato di Bulloch, Robert Watts, era produttore associato sul film e lo sottopose all'attenzione di Kurtz, il quale gli chiese di provare il costume, non suscettibile a modifiche per accomodare altre stazze. L'attore basò la sua performance sul personaggio di Clint Eastwood dell'uomo senza nome in Per un pugno di dollari, imitandone la postura e il modo in cui impugna l'arma. Il personaggio venne poi doppiato da Jason Wingreen; nelle versioni del film successive al 2004 la voce di Boba Fett appartiene a Temuera Morrison.
David Prowse è Dart Fener. L'attore interpretò il personaggio sul set, ma a dargli la voce venne chiamato James Earl Jones, mentre Bob Anderson lo sostituì durante il duello finale; secondo il supervisore degli stuntman Peter Diamond, la controfigura portò alla scena un nuovo aspetto interpretativo, l'effetto staccato del dare colpi intervellati da lunghe pause, che diede alla scena una forte tensione drammatica. Per evitare delle fughe di notizie, a Prowse venne consegnata la sceneggiatura con un finto finale, in cui Fener rivela che a uccidere il padre di Luke era stato Obi-Wan. Kershner, poco prima di girare la scena, prese da parte Hamill e gli rivelò la vera reazione che avrebbe dovuto avere, dicendogli di non badare alla battuta che avrebbe pronunciato Prowse. Fino alla prima del film, nessun altro membro del cast conobbe il vero finale della pellicola.
Marjorie Eaton è l'Imperatore. Il ruolo viene talora erroneamente attribuito a Elaine Baker, all'epoca moglie del truccatore Rick Baker, la quale testò solamente il trucco. La Eaton, invece, prestò il volto al personaggio, il quale venne creato sovrapponendo alla faccia dell'attrice gli occhi di uno scimpanzé, per renderla più aliena e inquietante. La voce appartiene invece all'attore Clive Revill. Nelle versioni del film successive al 2004 Palpatine è interpretato da Ian McDiarmid.
Alec Guinness è Obi-Wan Kenobi, il mentore di Luke che ricompare sotto forma di spirito. L'attore, noto per il suo scarso gradimento della saga, venne filmato dopo la fine delle riprese. Il regista notò che, nonostante questo, s'impegnò seriamente per il ruolo, scrivendo su un libretto le battute e segnandole con l'enfasi e l'intonazione che voleva dare loro.
Nel film fanno la loro comparsa in fugaci camei alcuni membri della produzione, come Ralph McQuarrie, nei panni di Pharl McQuarrie, Bob Anderson, ufficiale imperiale, Joe Johnston, caposquadra che istruisce alcuni ribelli, e il pittore degli sfondi Harrison Ellenshaw, come uno dei ribelli su Hoth. Jeremy Bulloch compare nella parte dell'ufficiale Sheckil (ruolo che non era stato assegnato il giorno delle riprese per mancanza di comparse), mentre gli attori Treat Williams e John Ratzenberger appaiono nelle scene iniziali.
Con un budget stimato tra i diciotto e i venticinque milioni di dollari, le riprese del film iniziarono il 5 marzo 1979 in Norvegia e si conclusero negli Elstree Studios inglesi di Borehamwood, dove era stato girato gran parte del primo film, il 24 settembre dello stesso anno. Alcune scene vennero girate nei Lee International Studios a Wembley.Il lavoro venne diviso in due unità: quella principale lavorava con gli attori, lasciando i raccordi, le riprese dei dettagli o di schiena alla seconda unità, inizialmente supervisionata da John Barry, scenografo di Guerre stellari. Il 31 maggio 1979, dopo due settimane di riprese, Barry collassò sul set e morì il giorno successivo di meningite; Harley Cokeliss venne chiamato a sostituirlo e sotto la sua direzione l'unità, a causa dei ritardi accumulati, assunse sempre più rilevanza, arrivando a girare intere sequenze che prevedevano l'uso di effetti speciali o matte painting. Queste scene vennero riprese con macchine da presa in formato VistaVision, lo stesso utilizzato in Guerre stellari. Per il resto della pellicola si optò per una combinazione di Panavision Silent Reflex e Panaflex-X. Verso la fine della produzione, quando le riprese si fecero fisicamente impegnative, si ricorse all'uso di macchine da presa più leggere, come la Panaflex e la Arriflex.La sceneggiatura venne inoltre revisionata da Kershner durante le riprese: «Lavoro così a lungo sul copione che so cosa ci aspetta da una scena quando la giro. Ma quando giro il mio concetto cambia per via di quello che ho già girato o capisco che quella scena non serve, che devo mostrare meglio un personaggio. Ci sono centinaia di considerazioni da fare prima di girare una scena». Yoda, per esempio, veniva introdotto in maniera molto più seriosa e fu Kershner a ideare la scena dell'incontro con Luke, in cui il maestro Jedi si comporta in maniera dispettosa. Ancora, la sequenza in cui Ian Solo viene congelato nella grafite avrebbe dovuto avere un dialogo diverso: alla dichiarazione d'amore di Leila Ian avrebbe dovuto rispondere «Ti amo anch'io», ma il regista capì che la battuta non era adeguata al personaggio. Dopo un colloquio privato con Kershner, Ford elaborò il serafico commento «Lo so», ritenuto da Lucas «Una battuta della quale la gente avrebbe riso», salvo poi convincersi della bontà della scena grazie a una proiezione con un pubblico di prova.Per ricreare il pianeta Hoth venne scelta come location il ghiacciaio Hardangerjøkulen, nei pressi della cittadina norvegese di Finse, dove la troupe rimase fino al 13 marzo, dovendo far fronte al peggior inverno da cinquant'anni a quella parte, con temperature estreme e oltre diciotto metri di neve scesi durante le riprese, nonché ai malfunzionamenti delle attrezzature. Se girare in ambienti esterni costituì uno sforzo immane, la sessione negli Elstree Studios si rivelò altrettanto impervia: a causa dei set poco agibili — per le soluzioni salmastre presenti nell'aria atte a simulare la foschia di Dagobah — e alle complicazioni conseguenti l'uso di pupazzi, la produzione accumulò dieci settimane di ritardo e il budget cominciò a lievitare. Lucas si rese conto che quanto aveva stanziato non sarebbe bastato per completare le riprese e tentò di rinegoziare il prestito. Dopo che la banca ebbe rifiutato di concedere ulteriori liquidi perché non riteneva l'investimento sicuro abbastanza, la 20th Century Fox si offrì di fungere da garante in cambio di una percentuale sugli incassi.A intralciare la produzione ci fu anche un incendio in uno dei set dove Stanley Kubrick stava girando Shining. Il regista chiese ospitalità a Lucas, ma usò l'incidente come scusa per rigirare alcune porzioni della pellicola: «Sapevamo dal giorno dell'incendio che avremmo dovuto condividere il nostro spazio e questo ci avrebbe fatto accumulare ulteriore ritardo». Le tensioni createsi indussero Gary Kurtz a licenziarsi dalla posizione di produttore appena furono terminati i suoi incarichi: «La cosa più triste era vedere il processo di realizzazione del film venire fagocitato dalla burocrazia. Non si poteva parlare con George, dovevi parlare al suo assistente. Divenne una sorta di Howard Hughes».
Norman Reynolds, art director su Guerre stellari, ricoprì il ruolo di scenografo del film. Tornarono anche i concept artist Ralph McQuarrie e Joe Johnston, ai quali venne affiancato Nilo Rodis-Jamero. «La prima cosa che George ci disse fu che ci sarebbe stata questa battaglia sulla neve e ci descrisse i veicoli coinvolti nello scontro» affermò Johnston. Per l'aspetto degli AT-AT, prese ispirazione da un dipinto realizzato da Syd Mead per una pubblicità della United States Steel. Dopo aver chiesto il permesso a Mead, l'artista prese il concetto del veicolo a quattro gambe e lo plasmò fino a ottenere un design nel quale si riconoscono il passo pesante degli elefanti e la struttura corporea dei cani.Dato l'avanzamento tecnico del chroma key, fino ad allora difficilmente integrabile con superfici irregolari e curve, gli artisti ebbero più libertà di movimento nella creazione delle nuove astronavi. Con l'eccezione dell'Executor, l'incrociatore di Dart Fener, i design risultarono organici e rotondi. La Slave I, per esempio, venne realizzata da Rodis-Jamero, sulla base di alcuni disegni di Johnston, prendendo come spunto il piatto di un radar.Yoda fu uno degli elementi su cui la produzione lavorò a lungo. Secondo Lucas, l'anziano Jedi apparteneva all'archetipo fiabesco del personaggio insignificante che si rivela essere un prezioso aiuto per l'eroe. Da questa considerazione deriverò il design che non avrebbe dovuto destare particolari attenzioni, reso gradevole dalle proporzioni da neonato. Per Dagobah, nome derivato dalla dagoba, lo stupa destinato a conservare reliquie o a ricordare episodi della vita del Buddha, gli artisti idearono una landa deserta in stile fantasy, ma il risultato non era tetro a sufficienza e McQuarrie ridisegnò il pianeta come una palude dove crescono giganteschi alberi ispirati al banyan, una pianta sacra in India. Reynolds pensò la casa del maestro Jedi come un luogo sacro, simile a una moschea o una chiesa, per questo le diede una forma morbida, a cupola, e scelse come materiali di costruzione fango, creta e altri elementi naturali per trasmettere il legame creato dalla Forza tra Yoda e il paesaggio.In contrasto con la semplicità scenografica di Dagobah, Cloud City presentò una sfida concettuale ardua, per la quale Reynolds fece ricorso ai più disparati stili: l'appartamento di Leila presenta uno stile Bauhaus, la sala da pranzo è modellata secondo il gusto dell'architetto Charles Rennie Mackintosh, gli altri ambienti vennero ideati in un misto tra l'Art déco e il Liberty, mentre per il design delle navi i realizzatori si ispirarono ai lavori di Mœbius. Nelle scene ambientate nelle fonderie della città prevalse un disegno a ragnatela per simbolizzare la caduta di Luke nella trappola tesagli da Fener.Per esigenze pratiche la squadra di Reynolds costruì per la prima volta una versione del Millennium Falcon a grandezza naturale. Fabbricata in sedici pezzi, in modo da poter essere smontata agevolmente, l'astronave, alta 5 metri e pesante 35 tonnellate, veniva spostata grazie a dei cuscinetti d'aria posti alla base.
Come direttore della fotografia venne scelto Peter Suschitzky, con il quale Lucas avrebbe voluto lavorare su Guerre Stellari ma, data la giovane età di Suschitzky, i dirigenti dello studio avevano preferito affiancare al regista il più esperto Gilbert Taylor; per il secondo episodio Lucas poté scegliere secondo le sue intenzioni originali. La fotografia della seconda unità, inizialmente curata dallo stesso Suschitzky, venne affidata a Chris Menges per questioni logistiche (le riprese delle unità si sovrapposero e Suschitzky non poté curare la fotografia di due set allo stesso tempo).Suschitzky collaborò con il regista scegliendo i movimenti di macchina, concentrati nelle sequenze d'azione, mentre nei momenti di dialogo l'immagine venne trattenuta, ottenendo scene ferme e stabili. Secondo il direttore della fotografia, la macchina a mano non avrebbe portato alcun beneficio al film, perché poco realistica: «Se cammini per la strada l'immagine nel tuo cervello è perfettamente stabile e fluida. Se invece cammini per strada con una macchina da presa va su e giù a scossoni. Non è realistico, assomiglia solo a un filmato casalingo». Suschitzky approvò inoltre la scelta del regista di costruire i momenti più emotivi attorno ai visi degli attori, utilizzando lenti grandangolari anche per i primi piani, una scelta insolita per questo tipo di ripresa: «Si vede nitidamente lo sfondo e questo crea un contrasto drammatico che ci piaceva».Gli effetti speciali, contrariamente alle sue aspettative, non costituirono motivo di stallo per il giovane operatore, il cui unico impaccio fu quello di dover adoperare luci molto forti per colmare l'assenza di profondità dei fondali dipinti. Furono invece i set reali l'ostacolo maggiore per Suschitzky, uno su tutti le fonderie della Città delle Nuvole, angusto e senza pareti, che limitava la tipologia di inquadrature da poter usare: «A meno che non si scelgano delle angolature di ripresa estreme, una cosa che non si può fare con una sequenza così lunga, la cinepresa punta nel mezzo, ma tutti gli elementi erano in alto o in basso. Mi preoccupava il fatto che l'occhio non avesse niente di interessante da guardare». Suschitzky si ingegnò nella costruzione della sequenza, illuminando la scena dal pavimento, per poi riempire l'ambiente di vapore, un trucco che egli stesso definì «visivamente impressionante».Rispetto al precedente capitolo, le scene vennero illuminate con una luce diffusa, modalità di lavoro più dispendiosa ma dalla resa più elegante, e diegetica, ossia da fonti di luci realmente presenti nella scena. Questo espediente fu cruciale per creare un'atmosfera ombrosa, in grado di veicolare gli umori più melanconici. Allo stesso effetto contribuì la suddivisione in segmenti in cui a dominare è un unico colore, con una prevalenza per le tonalità del blu. Suschitzky fu soddisfatto dell'apparente frammentazione cromatica del film, dichiarando che «Quando si guarda all'Impero colpisce ancora, si vedono scene illuminate dal basso, dall'alto. Lo stile varia da sequenza a sequenza, ma ha una sua compattezza interna».
L'artista inglese Stuart Freeborn si occupò di truccare gli esseri alieni della storia. Uno su tutti, Yoda, personaggio su cui il team si crucciò a lungo per portare in vita nella maniera più convincente.Vennero prese in considerazione varie idea, dapprima quella di vestire una scimmia addestrata con il costume e la maschera del personaggio. Dopo alcune prove sul set, uno dei tecnici presenti, avendo lavorato sulla scena iniziale di 2001: Odissea nello spazio, consigliò di abbandonare l'idea in favore del pupazzo perché «La scimmia avrebbe continuato a strapparsi di dosso la maschera». Poi si pensò alla stop-motion, tecnica non abbastanza sofisticata all'epoca per riprodurre tutte le sfumature emotive richieste. Lucas alla fine optò per la soluzione più pratica, un pupazzo presente sul set manovrato da un burattinaio, compito che volle affidare alla Jim Henson Company: «Eravamo simili, indipendenti, disinteressati ai riflettori e ossessionati dai nostri film. E ammiravo molto i Muppet, erano pupazzi estremamente sofisticati, così gli chiesi di aiutarci». La compagnia non poté lavorare al progetto, pur fungendo da consulente esterna, e vi subentrò Frank Oz, collaboratore di Henson di lunga data.A Freeborn rimase il compito di finalizzare il volto di Yoda e costruirne il corpo, basandosi sui disegni concettuali approvati da Lucas: «Guardai allo specchio e vidi che la faccia aveva dei tratti comici, così li aggiunsi al modello. Poi ci misi le rughe di Albert Einstein, per dargli un senso di intelligenza innata e, siccome Einstein aveva i baffi, aumentai il volume del labbro superiore per farlo assomigliare a lui».
Agli effetti speciali della pellicola lavorarono novanta artisti della Industrial Light & Magic, con un budget di 7 milioni di dollari, supervisionati da Brian Johnson, Dennis Muren, Bruce Nicholson e Richard Edlund.Definito da Muren «Il lavoro più difficile di tutta la mia carriera», il compito di realizzare l'ampio campionario di effetti per L'Impero colpisce ancora, nonostante l'esperienza maturata dal gruppo di lavoro su Guerre stellari, si rivelò uno dei più ardui fino a quel momento. La battaglia iniziale con cui si apre il film, in particolare, fu la sequenza più complessa alla cui realizzazione confluirono le tecniche più antiche e quelle più recenti. La neve venne creata con bicarbonato di sodio e micropalline di vetro, per dare una consistenza morbida e vaporosa, mentre il movimento degli AT-AT venne reso possibile dall'invenzione della tecnica della go-motion, creata da Phil Tippett come evoluzione della stop-motion per ovviare ai difetti di "scattosità" nell'immagine, che manca del caratteristico effetto mosso. La tecnica consistette nello scuotere le componenti accessorie come il tavolo o la macchina da presa, ottenendo una sfocatura molto realistica. La troupe studiò il movimento degli elefanti per simulare la camminata degli AT-AT e usò due versioni degli stessi, una da modellare per la go-motion e una alta un metro e venti centimetri per l'esplosione finale.Se in scene ambientate nello spazio il compositing sarebbe stato la soluzione più ovvia, l'ambiente innevato della scena comportò problemi inediti: ogni elemento che subisce il processo di compositing è contornato da una linea nera che nel buio dello spazio risulta invisibile ma appare evidente su uno sfondo bianco come quello di Hoth. La squadra supervisionata da Muren, anche per via dei processi di natura fotochimica che degradavano l'immagine, dovette usare la tecnica con parsimonia, ricorrendo a espedienti alternativi, come il primordiale compositing in-camera, grazie al quale si poté posizionare i modellini, gli sfondi e delle garze bianche per creare la foschia in modo tale da avere tutti gli elementi davanti alla cinepresa. Questo voleva dire avere delle immagini di partenza senza compositing, applicato solo per i passaggi delle astronavi, e di alta risoluzione.Le scenografie vennero ampliate non solo attraverso l'uso di mascherini e fondali, ma anche con effetti più pratici: nelle panoramiche interne alla base di Hoth vennero usate comparse bambine per accrescere la sensazione di profondità e spazio dell'hangar.
Ben Burtt creò gli effetti sonori del film partendo dalla libreria di suoni che aveva ideato per il primo episodio.
Se le scene su Dagobah permisero al designer di creare un ambiente emozionale in cui calare Luke grazie ai numerosi inserti di creature aliene fuori campo, con cui riuscì a evocare un sottofondo emotivo per il personaggio, dando nel contempo naturalezza e consistenza a un set altrimenti poco comunicativo, la battaglia d'apertura su Hoth fu invece uno tra i compiti più laboriosi del progetto: i rumori degli AT-AT derivano da una macchina che taglia lastre in metallo, gli effetti della neve sono in realtà le onde dell'oceano, la voce del Tauntaun è quella di una lontra di mare; Il suono degli speeder fu ottenuto passando delle registrazioni di aerei attraverso un harmonizer, con cui poter modulare la frequenza del suono, e unendole al ringhio di un puma: la mistura tra suoni organici ed elettronici, secondo il sound designer, contribuì a dare espressività e vita all'astronave. Più agevoli furono le sequenze in cui Ian viene messo nella grafite, uno dei pochi momenti in cui il suono del set era intelligibile; oltre a mantenere alcuni dei rumori prodotti durante le riprese, utilizzò la collezione Strickfaden, l'equipaggiamento creato da Kenneth Strickfaden, tecnico di film come Frankenstein e Il mago di Oz, per aggiungere gli schioppi elettrici delle macchine in sottofondo.Burtt sperimentò con gli elementi più disparati: una nota di trombone per l'accensione della Slave I, dei nitriti alla rovescia per i mynock, e una serie di suoni registrati a bordo della portaerei USS Constellation per la fuga del Millennium Falcon tra i rottami dell'Executor; lavorò anche sul riverbero del ghiaccio secco, su cui poggiò vari materiali, per creare nuovi effetti per le spade laser, nel tentativo di rendere i momenti in cui le spade cozzano tra di loro il più diversificati possibile. Proprio per il grande carattere delle armi, il duello tra Luke e Fener venne montato con la sola traccia sonora, di modo da rendere con maggior enfasi la potenza dello scontro, ampliandone l'effetto. Per la stessa ragione, i suoni più forti nel corso della pellicola vennero fatti precedere da momenti di silenzio.Il missaggio sonoro, supervisionato dallo stesso Burtt e in seguito premiato con un Oscar, venne effettuato a Los Angeles, nei Samuel Goldwyn Studio, da Bill Varney, Steve Maslow, Peter Sutton e Gregg Landaker, i quali si avvalsero della collaborazione di otto ingegneri del suono per un totale di sei mesi di lavoro.
Prima ancora di iniziare le riprese, Lucas aveva lavorato a stretto contatto con gli artisti per creare degli storyboard in grado di comunicare il ritmo e la frequenza dei tagli ai tecnici degli effetti speciali incaricati di girare le scene. Il risultato, chiamato animatic, servì al produttore anche per determinare la durata al secondo di ogni inquadratura, in modo da poter girare il materiale strettamente necessario e non dover avere esuberi che avrebbero fatto lievitare i costi.Una volta raccolto tutto il girato, Lucas iniziò a montare personalmente la pellicola ma niente sembrava all'altezza delle sue aspettative: le alternative per assemblare le scene erano molto limitate a causa del fatto che Kershner aveva girato soltanto le angolazioni delle scene che riteneva necessarie, avendo ben in mente come montarle in seguito. J. W. Rinzler disse a proposito: «Kershner era pressappoco come Hitchcock, diceva "So come apparirà alla fine e so come andrà montato", questo obbliga il montatore ad andare nell'unica direzione dettatagli dal materiale e a George non piaceva avere le mani legate in quel modo»; Lucas fu quindi costretto a richiamare il regista, il quale arrangiò il film secondo la sua sensibilità insieme al montatore Paul Hirsch (sebbene spesso Marcia Lucas venga citata come montatrice non accreditata, il suo ruolo in merito fu molto esiguo, limitandosi a fornire qualche suggerimento).
In continuità con la struttura di Guerre stellari, Lucas mise i crediti alla fine. La mossa, inconsueta all'epoca ma necessaria per preservare l'apertura a effetto del film, era stata approvata per Guerre stellari dai Writers Guild of America e Directors Guild of America, sindacati a cui Lucas era iscritto, perché il nome del regista-sceneggiatore combaciava con quello della compagnia. Per L'Impero colpisce ancora le cose cambiarono, ora il nome di Lucas compariva all'inizio e quello di regista e sceneggiatori solo alla fine, un fatto increscioso per gli organi sindacali che multarono Kershner e lo stesso Lucas per 250 000 dollari e tentarono di impedire l'uscita del film nelle sale. Il produttore pagò le multe, proteggendo il regista, ma abbandonò entrambi i sindacati poco dopo.
La gran parte del materiale tagliato riguarda il primo atto della storia, in cui gli sceneggiatori avevano inserito un'elaborata sottotrama dedicata all'attacco di un gruppo di Wampa alla base ribelle. Le scene, in cui si vedono le creature dei ghiacci seminare il panico tra i corridoi, dare forti scossoni al Millennium Falcon e venire intrappolati in uno stanzone che viene poi inavvertitamente aperto dai soldati imperiali, vennero tagliate per problemi tecnici - i costumi dei Wampa erano stati mal progettati - e perché fu chiaro che l'attacco, usato per spiegare i malfunzionamenti dell'astronave di Ian Solo, toglieva tempo ai protagonisti della storia.La discussione tra Ian e Leila nei corridoi della base era in origine più ampia, così come il risveglio di Luke in infermeria, dove all'eroe veniva applicata una maschera curativa per le ferite al volto (scena presente nell'adattamento a fumetti). Nella stessa sequenza, Leila e Luke condividevano un momento intimo, interrotto dall'arrivo dei robot. In queste scene erano presenti vari riferimenti alla cattura degli Wampa. Venne anche eliminata una scena durante la battaglia di Hoth in cui lo Snowspeeder in avaria del pilota ribelle Hobbie si va a schiantare contro l'AT-AT del generale Veers, uccidendolo (scena presente nel romanzo ufficiale).Nella parte finale della pellicola, vennero rimossi solo piccoli frammenti per questioni di tempistica, come la cattura di Lobot da parte dell'Impero e un fugace dialogo tra Leila e Luke in cui la donna cita il nome di Boba Fett.
A realizzare la colonna sonora del film venne chiamato John Williams, che già aveva scritto le pluripremiate musiche del precedente Guerre stellari. Kershner mostrò il film a Williams con una colonna sonora temporanea composta da pezzi di musica classica scelti dal regista. «Per John non farà differenza» ebbe a dire Kershner all'epoca, parlando della possibilità che il compositore potesse venire influenzato o si sentisse legato alle composizioni «Ha delle opinioni forti e sa quello che vuole».Il compositore si mise al lavoro nel dicembre 1979, sviluppando, come aveva fatto nel primo film, le influenze delle sonorità romantiche del XIX secolo in modo che il pubblico potesse percepire elementi familiari che lo avrebbero avvicinato agli ambienti alieni della storia. Con un budget stanziato di 250 000 $, la colonna sonora venne eseguita dalla London Symphony Orchestra e registrata in diciotto sessioni tra il 27 dicembre 1979 e il 18 gennaio 1980.Il materiale prodotto rispecchiò le atmosfere oscure della storia. Williams immaginò Yoda come un gentiluomo arcaico, saggio ma diretto; la melodia per il personaggio doveva essere «Romantica e inondarci di buone intenzioni» e venne sviluppata con intervalli consonanti di do, mi, sol e si. L'autore scrisse nuovi temi anche per personaggi già conosciuti, come nel caso di Dart Fener, per il quale compose la celebre Imperial March, una partitura drammatica e operistica, facendo ricorso agli ottoni in chiave minore, in modo che «La musica investa lo spettatore con una forza declamatoria prepotente e ripetitiva».
Costata dieci milioni di dollari, la campagna pubblicitaria del film fu incentrata sulle tradizionali tipologie promozionali come poster, trailer e clip dedicate ai nuovi personaggi e al ritorno dei protagonisti originali.
Il poster Style A del film venne ideato da Roger Kastel, all'epoca illustratore molto quotato per aver disegnato il poster de Lo squalo. Conosciuto anche con il nome di poster di Via col vento, il dipinto trae ispirazione dal poster della riedizione di Via col vento del 1967, realizzata da Tom Jung e Howard Terpning. Nel dipinto, Ian Solo e Leila svettano in primo piano, alla maniera di Rhett Butler e Rossella O'Hara, contornati da Luke e dagli emblemi dell'Impero. Nonostante l'impatto del poster, venne considerata una mossa azzardata mettere in risalto la componente romantica di quello che avrebbe dovuto essere un blockbuster estivo di fantascienza. A seguito delle proteste di Billy Dee Williams, il quale lamentava l'assenza del proprio personaggio sul poster alla luce degli obblighi contrattuali che imponevano la presenza di Lando Calrissian sulle locandine, la 20th Century Fox ritirò l'immagine dai cinema, rendendola una rarità per i collezionisti, e commissionò a Tom Jung un nuovo poster in cui comparisse Lando; altri dipinti vennero in seguito realizzati per la promozione della pellicola, la maggior parte dei quali fece leva sull'immagine di Dart Fener.
Per la riedizione del 1997 venne realizzato un nuovo poster da Drew Struzan, al quale venne chiesto di creare un unico trittico che, unito, avrebbe formato un grande dipinto. L'artista lamentò le scadenze pressanti impostegli dalla LucasFilm: la compagnia lo contattò durante le vacanze natalizie del 1996, poco meno di un mese prima dell'uscita nelle sale del primo film. «È stata la peggior scadenza di sempre! Dovevo fare un poster a settimana, è un ritmo serrato. Mi ci sono voluti vent'anni per arrivare a questo punto e ora avevo la possibilità di condensare in un'immagine i tre film più di successo di sempre».
Il primo teaser trailer venne mostrato nei primi mesi del 1979 e consisteva soltanto nelle immagini di pre-produzione di Ralph McQuarrie e in foto di scena visto che, all'epoca, niente di ciò che era stato girato era presentabile al pubblico. Un trailer vero e proprio di due minuti, mostrato in anteprima il 4 agosto agosto 1979 al Comic-Con di San Diego e in seguito allegato alla riedizione di Guerre stellari a partire dal 15 agosto 1979. Narrato da Harrison Ford, il trailer contiene un frammento della scena tagliata dell'attacco dei Wampa, in cui D-3BO strappa il cartello di avvertimento dalla stanza in cui sono rinchiuse le creature delle nevi; il filmato presenta inoltre una versione preliminare del logo. Un secondo trailer venne mostrato per un breve periodo nell'autunno del 1979. A causa dell'assenza della nuova colonna sonora, ancora in fase di scrittura, i realizzatori del trailer utilizzarono Le quattro stagioni di Antonio Vivaldi come accompagnamento musicale.
La pellicola venne presentata in anteprima il 17 maggio 1980 a Washington e il 20 maggio alla Royal Film Performance di Londra (un evento di beneficenza a cui partecipa la famiglia reale britannica), per poi debuttare nel resto del mondo nei giorni seguenti:
15 agosto in Danimarca (Imperiet slår igen), Finlandia e Svezia (Rymdimperiet slår tillbaka)
28 agosto in Italia (anteprima al Festival di Venezia) (Guerre stellari: L'Impero colpisce ancora)
23 aprile 1984 in Bulgaria (Междузвездни войни: Епизод V - Империята отвръща на удара)Una seconda distribuzione nei cinema avvenne nel 1997 in occasione dell'edizione speciale del ventennale della saga:
10 aprile in Australia, Repubblica Ceca, Germania, Hong Kong, Ungheria e Nuova Zelanda
11 aprile in Austria, Brasile, Finlandia, Grecia, Islanda, Irlanda, Italia, Messico, Portogallo, Sudafrica, Svezia, Svizzera (nelle regioni a lingua tedesca), Turchia e Regno Unito
5 luglio in GiapponeNegli Stati Uniti il film è stato distribuito in tre ulteriori occasioni: il 31 luglio 1981, il 19 novembre 1982 e il 19 maggio 2010, a Los Angeles, in occasione di un evento benefico a cui prese parte Harrison Ford per commemorare il trentesimo anniversario della pellicola.
Il film fu distribuito con il visto censura "film per tutti" in gran parte delle nazioni in cui uscì, eccezione fatta per Islanda, Paesi Bassi, Danimarca, Finlandia, Norvegia, Portogallo e Germania Ovest, dove fu vietato ai minori di 12 anni, mentre in Svezia non fu consentita la visione ai minori di 15 anni non accompagnati. Questi divieti furono imposti a causa delle intense scene finali, cariche di un peso emotivo molto forte e di una dose di violenza più spinta rispetto al resto della storia.
Nelle proiezioni europee e australiane del film venne allegato un cortometraggio fantasy di 25 minuti intitolato Black Angel. Diretto da Roger Christian, Black Angel narra il ritorno di un cavaliere dalle crociate, catapultato in un reame mistico per salvare una principessa da un oscuro figuro. Nel tentativo di creare un'opera visivamente suggestiva, Christian usò la tecnica dello step-printing, una sorta di rallentatore al contrario, per le sequenze d'azione.Il corto venne finanziato da George Lucas, il quale, dopo aver letto la sceneggiatura, lo ritenne in sintonia con L'Impero colpisce ancora e decise di proiettarli insieme. Black Angel non venne mai più mostrato in pubblico o distribuito in alcun formato. Lo stesso Christian non ebbe mai l'occasione di visionarlo, non possedendone i negativi. Nel dicembre del 2012, un archivista degli Universal Studios ritrovò le bobine originali, «Ripagando i miei Natali degli ultimi vent'anni», come affermato dal regista.
Rispetto agli altri paesi del mondo, in Italia il titolo del film venne più volte modificato nel corso degli anni. Il primo titolo, comparso nei poster pubblicitari del 1980, fu Guerre stellari: L'Impero colpisce ancora, titolazione rimasta invariata fino al 1997, anno dell'edizione speciale, quando il film prese nome Guerre stellari: V Episodio - L'Impero colpisce ancora. Nel 2004, in occasione dell'uscita del DVD della trilogia originale, il titolo venne nuovamente cambiato in Star Wars: Episodio V - L'Impero colpisce ancora, visibile nella scena d'apertura del film (con la variante di Star Wars V: L'Impero colpisce ancora, titolo promozionale presente sulle copertina delle nuove edizioni home video e sul materiale pubblicitario).
Il doppiaggio del film venne curato, come per Guerre stellari, da Mario Maldesi, il quale si disse molto orgoglioso e fiero del proprio lavoro sul film.In corrispondenza delle modifiche apportate al film nel 1997 e nel 2004, il doppiaggio dell'edizione italiana si adeguò per accomodare i cambiamenti. Nel doppiaggio del 1997, diretto da Tonino Accolla, nella scena in cui Dart Fener, dopo aver battuto Luke Skywalker sulla Città delle Nuvole, torna alla navetta imperiale, la frase «Avvertite l'Incrociatore Stellare di prepararsi per il mio arrivo» è doppiata da Rodolfo Bianchi, mentre nella versione del 2004, quando Fener parla con l'Imperatore, quest'ultimo è doppiato da Carlo Reali.
In occasione del ventennale della saga nel 1997, la trilogia originale venne ridistribuita nei cinema, a poche settimane di distanza l'uno dall'altro, sotto il nome di The Special Edition. I negativi delle pellicole vennero ripuliti, l'audio rimasterizzato e alcuni degli effetti speciali migliorati, arrivando a intervenire sullo sviluppo delle singole scene. Lucas asserì che le modifiche vennero attuate per rendere i film più vicini alla sua visione originaria degli stessi e l'operazione servì come banco di prova per la Industrial Light & Magic, la casa di effetti speciali che si sarebbe occupata da lì a poco del prequel La minaccia fantasma.La supervisione del nuovo montaggio venne curata da T.M. Christopher, quella degli effetti speciali da Dave Carson e la produzione venne affidata a Rick McCallum. Oltre ad aggiustamenti visivi e correzioni sonore di minore entità, il grosso dei cambiamenti riguardarono le scene con il Wampa e quelle ambientata su Cloud City. Nella versione originale la creatura veniva mostrata tramite dettagli del corpo e primi piani. Nelle nuove inquadrature, intercalate con il tentativo di Luke di usare la Forza per prendere la propria spada laser, il mostro è visibile a figura intera, mentre si nutre del tauntaun prima e in agonia per la perdita di un braccio poi.
La sequenza sulla Città delle Nuvole, invece, subì un massiccio trattamento atto ad allargare la geografia degli spazi: nell'inquadratura di presentazione del pianeta venne aggiunto un raffinatore di gas e rimossa un'astronave, venne esteso l'atterraggio con alcune inquadrature in cui i protagonisti sfrecciano tra i palazzi della città, modificato l'aspetto dell'appartamento di Leila nella veduta esterna e girato un inserto di reazione da parte di alcuni cittadini al segnale di evacuazione di Lando. Infine, nella maggior parte delle scene interne vennero aggiunte finestre che danno sulla città e tolte alcune scenografie per dare una sensazione di maggior respiro agli ambienti.Altra notevole modifica si ebbe nel 2004 quando il film venne pubblicato in formato DVD, in questo caso venne cambiata l'immagine dell'Imperatore Palpatine apparso nell'ologramma davanti a Dart Fener che venne sostituita con la nuova immagine dell'Imperatore interpretato da Ian McDiarmid, con una parziale riscrittura del dialogo nella scena. La modifica fu fatta in parte per motivi di coerenza con l'immagine dell'Imperatore ne Il ritorno dello Jedi (interpretato sempre da McDiarmid) e in parte per riallacciare il dialogo tra lui e Fener con quanto narrato nei prequel.
Nel finale del film trovò spazio un segmento inedito, la dipartita di Fener dalla Città delle Nuvole, un momento che nella versione del 1980 non era stato mostrato: la scena è composta da un'inquadratura in cui Fener si avvia verso la navicella e dal suo arrivo sull'Executor (il girato dell'atterraggio proviene dagli scarti de Il ritorno dello Jedi). L'aggiustamento che destò maggiore perplessità nei fan fu l'urlo di Luke, assente nella versione del 1980, mentre questi si getta nel vuoto per scampare da Fener. Il grido che lancia l'eroe tolse, secondo alcuni, l'intenzionalità del gesto e svilì la decisione stoica del giovane di andare incontro a quella che pareva una morte certa. Nelle edizioni successive del film l'urlo venne tolto, rendendo la versione del 1997 l'unica a presentarlo.Uscito nei cinema nel febbraio del 1997, L'Impero colpisce ancora incassò più di 60 milioni di dollari negli Stati Uniti e fu, tra tutti, il film che più rimase fedele alla versione del 1980 (i 124 minuti originali passarono a 127): le modifiche presenti vennero generalmente accettate come effettivi miglioramenti da parte degli appassionati, che avevano speso parole molto critiche nei confronti degli stravolgimenti operati su Guerre stellari, e dello stesso Kershner, il quale si disse gratificato dal fatto che il suo episodio fosse quello con la minore quantità di cambiamenti.
L'Impero colpisce ancora venne distribuito nel mercato home video statunitense nel corso degli anni ottanta, in vari formati e versioni, singolarmente o insieme agli altri due episodi della saga.
Il film uscì per la prima volta in formato VHS e betamax il 13 novembre 1984, in formato pan and scan, a cui fecero seguito due ridistribuzioni, nel 1986 e tra gli anni 1987-1989. La stessa edizione venne presentata nel 1990 in un cofanetto contenente l'intera trilogia, riedito nel 1992 nei formati pan and scan e widescreen. Quest'ultimo, recante il logo letterbox, venne soprannominato Collector's Edition Trilogy e presentava una quarta cassetta contenente il documentario From Star Wars to Jedi: The Making of a Saga, un certificato di autenticità, un messaggio di George Lucas e una versione accorciata della biografia George Lucas: The Creative Impulse.Il 29 agosto 1995, in occasione della nascita della divisione 20th Century Fox Home Entertainment, la saga venne distribuita, per un periodo limitato dopo il quale le VHS vennero ritirate dal mercato, nei due formati pan and scan e widescreen, con una nuova veste grafica e per la prima volta con il certificato di qualità audio e video THX. Nella prima settimana di distribuzione furono vendute più di 9 milioni di unità, tra VHS e laserdisc, dimostrando come l'interesse per la serie fosse ancora vivo nonostante l'assenza di nuovi film. Di questa edizione esiste una variante molto rara, chiamata Star Wars Trilogy: The Definitive Collection: una valigetta di metallo, numerata in 20 000 esemplari, contenente i tre film, una quarta cassetta con i contenuti già presenti nell'edizione in laserdisc del 1993, un libro con le sceneggiature dei tre film, cartoline ritraenti sfondi usati nelle pellicole, tre poster e un certificato di autenticità.Il 26 agosto 1997 l'edizione home video delle edizioni speciali invase il mercato, singolarmente e nel box set dal doppio formato pan and scan e widescreen; ogni film era preceduto da una breve featurette sui cambiamenti apportati. Della stessa versione venne realizzata un Limited Edition Collector's Set, contenente un'ulteriore cassetta The Making of Star Wars Trilogy Special Edition, cinque fotogrammi di una delle scene inedite, il libro The Art of the Star Wars Trilogy Special Edition, tre litografie e un fermacarte in stagno con il logo della saga.Le edizioni del 1997 vennero ridistribuite il 21 novembre 2000, sempre in doppio formato, con una grafica più asciutta - per omologarle all'allora recente uscita della VHS de La minaccia fantasma - e un'anticipazione de L'attacco dei cloni.
Il film fu uno dei pochi lungometraggi a uscire, il 13 novembre 1984, nel formato di scarso successo CED (Capacitance Electronic Disc), creato dalla RCA mischiando le caratteristiche di un vinile con quelle di un laserdisc: in grado di riprodurre audio e video, il supporto veniva fisicamente letto da una testina, invece che da un raggio laser.
Il primo laserdisc del film risale al 1984, edito in formato CLV, a cui fece seguito l'anno successivo il primo laserdisc in formato CAV; nel 1989 venne realizzata la prima versione in widescreen, riedita nel 1992 in pan and scan con audio digitale.Il 15 settembre 1993 L'Impero colpisce ancora uscì all'interno del cofanetto Star Wars Trilogy: The Definitive Collection, nove laserdisc CAV contenenti i film e diversi contenuti speciali, all'epoca chiamati VAM (Value Added Material) (commenti audio da parte di George Lucas, Ben Burtt, Dennis Muren, Ken Ralston, Ralph McQuarrie e Frank Oz, il video musicale de Il ritorno dello Jedi, approfondimenti sugli effetti speciali, foto, stoyboard e un tour negli archivi), la biografia Goerge Lucas: The Creative Impulse e un libretto di sedici pagine sulla trilogia.Il 29 agosto 1995, in concomitanza con le VHS, la saga venne distribuita, in pan and scan e widescreen, con una nuova veste grafica e per la prima volta con il certificato di qualità audio e video THX. Questa versione è considerata la miglior versione del film originale, nonché l'ultima (insieme alle rispettive VHS) a essere distribuita inalterata. Tutte le uscite successive a questa, pur incrementando la qualità audio e video, saranno copie dell'edizione speciale del 1997. L'ultimo laserdisc del film vedrà la luce nell'agosto del 1997, all'interno di un cofanetto contenente la trilogia nella versione delle edizioni speciali.
Il 21 settembre 2004 la trilogia venne distribuita in tutto il mondo in un cofanetto indivisibile (pan and scan o widescreen) composto da quattro dischi: i tre film, con relativi commenti audio, e un disco bonus, con il documentario Empire of Dreams: The Story of the Star Wars Trilogy, approfondimenti vari, anticipazione de La vendetta dei Sith, foto di scena, trailer e spot televisivi.
Lucas ripensò ancora una volta la pellicola e sostituì Jason Wingreen, voce di Boba Fett, con Temuera Morrison, interprete di Jango Fett, padre putativo del cacciatore di taglie. La decisione attrasse molte critiche, non tanto per la revisione filologica del personaggio quanto più per il livello inferiore di recitazione dell'attore rispetto a Wingreen. Un'altra modifica importante è presente nella scena con l'Imperatore, ora impersonato da Ian McDarmid. Alcuni dialoghi tra Fener e Palpatine, inoltre, vennero riscritti per aderire alle vicende dei prequel. Pur ottenendo recensioni positive, il lavoro di pulizia dei fotogrammi, effettuato dalla compagnia Lowry Digital Images sulla base delle edizione speciali del 1997, venne in parte criticato per non aver risolto alcune delle inconsistenze nelle spade laser e per aver creato degli sbilanciamenti nella brillantezza delle immagini.Nel 2005, il cofanetto venne ridistribuito sotto nuova veste, per rendere più appetibili i cofanetti anche ai non appassionati della saga, con una grafica ispirata al primo poster di Guerre stellari e senza il quarto disco. Dopo l'insistenza dei fan, che domandavano a gran voce l'uscita in DVD delle versioni originali dei film, il 12 settembre 2006 la trilogia venne riedita singolarmente. Le versioni inalterate provenivano dai master dell'edizione in laserdisc del 1993 e questo causò molte lamentele da parte degli appassionati che avrebbero preferito una versione in alta risoluzione dei film. Il 4 novembre 2008 i tre DVD vennero riediti in un unico cofanetto con una nuova grafica.
Il 16 settembre 2011 (il 13 in Italia) uscì l'intera esalogia in Blu-ray in tre cofanetti: uno contenente la trilogia originale, un altro la trilogia prequel e infine uno con la saga completa. I nove dischi, oltre ai film, comprendevano Gli Archivi di Star Wars, con scene tagliate, modellini, costumi e interviste, e un intero disco dedicato ai documentari (Guerrieri Stellari, The Making of Star Wars, L'Impero colpisce ancora: Effetti Speciali, Mostri Classici: Il Ritorno dello Jedi, Una conversazione con i maestri: L'Impero colpisce ancora 30 anni dopo, Anatomia di un Dewback, La tecnologia di Star Wars e un'antologia di parodie della saga). Le versioni dei film furono quelle del 2004 (tratte a loro volta da quelle del 1997), rispettando il principio di economia affermato dallo stesso Lucas: «Bisogna attraversare un lungo processo di restaurazione e va fatto digitalmente. È un processo molto, molto, costoso. Quindi quando l'abbiamo trasferito in digitale, nel 1997, abbiamo trasferito le edizioni speciali, quelle aggiornate».Le modifiche apportate a questa edizione furono minime, di cui la maggior parte effettuate per correggere errori o imprecisioni (un riflesso sulle finestre dell'appartamento di Leila per dare maggior realismo o l'aggiunta di pelo sul braccio del Wampa per nascondere l'animatore). Definito «uno dei cambiamenti migliori dell'edizione», il bilanciamento del colore attuato nella versione in blu-ray modificò sensibilmente l'immagine di molte scene: la neve nelle sequenze d'apertura venne schiarita e perse l'alone azzurro, acquisendo un aspetto naturale e mettendo in risalto gli elementi che vi si stagliano contro quando essa funge da sfondo; la fotografia nelle scene sulla Città delle Nuvole passò a toni più caldi e il fantasma di Obi-Wan assunse nitidezza e volume. La riduzione digitale del rumore migliorò il quadro, contrariamente all'effetto negativo prodotto su alcuni degli altri episodi, e fece emergere nuovi dettagli, come la pienezza degli incarnati, il candore del manto del Wampa e i peli sulla pelliccia di Chewbecca.Nonostante le critiche mosse per aver inserito le versioni speciali post-1997 e non quelle originali, le recensione alla versione in blu-ray del film furono molto positive: i commentatori elogiarono il lavoro di trasferimento che permise agli spettatori di «ammirare dettagli mai visti primi», come la consistenza screpolata del volto di Yoda o aspetti dei costumi fino ad allora passati inosservati, mentre il compartimento audio venne definito «materiale da demo».
L'Impero colpisce ancora debuttò nei cinema americani il 26 maggio 1980, in 126 schermi selezionati. Le proiezioni d'incasso non erano delle più positive: tolti i costi di marketing e distribuzione, il film avrebbe dovuto incassare almeno 50 milioni di dollari per generare un profitto, una cifra raggiunta l'anno precedente soltanto da dieci film sui cento distribuiti sul territorio americano. Tuttavia, secondo il produttore Kurtz «Non ci sono mai stati dubbi sul successo del film, erano le aspettative a schiacciarci», dovendo confrontarsi con il film più remunerativo di sempre.La pellicola incassò 1 336 305 $ il primo giorno d'apertura, 6 415 804 $ nel primo fine settimana. Nei mesi di giugno e luglio, i cinema che proiettavano il film aumentarono fino a raggiungere l'apice di 880 schermi negli Stati Uniti. Il film superò il precedente episodio nei dati di debutto ma non riuscì nel complesso a eguagliare i numeri di Guerre stellari; secondo molti commentatori, gli spettatori, convinti che avrebbero assistito a una storia energetica e rassicurante tanto quanto Guerre stellari, rimasero spiazzati trovandosi di fronte a un prodotto adulto e sofisticato, che non attirava l'interesse dei più piccoli, fetta molto consistente del pubblico di Guerre stellari.A fine corsa, L'Impero colpisce ancora incassò 209 398 025 $ nei soli Stati Uniti (diventando il film col maggior incasso del 1980), ai quali si aggiungono i 13 276 241 $ della ridistribuzione del 1982.Dopo la ridistribuzione del 1997, che guadagnò nel primo fine settimana di sfruttamento domestico 21 975 993 $, arrivando a un totale di 67 597 694 $ sul suolo statunitense, l'incasso de L'Impero colpisce ancora raggiunse i 290 475 067 $ in America e 538 375 067 $ complessivamente in tutto il mondo.
All'indomani della sua uscita, L'Impero colpisce ancora ricevette un'accoglienza contrastante da parte di critica e pubblico. Commenti positivi vennero fatti agli attori per il loro lavoro: Hamill venne lodato per la sua capacità di «Saper reggere il film sulle proprie spalle», mentre l'interpretazione di Oz colpì a tal punto da far perorare a Lucas e Kershner la candidatura all'Oscar come miglior attore non protagonista; il comitato organizzatore tuttavia negò loro la possibilità di nomina, affermando che «Animare pupazzi non è un'arte».Elogiato universalmente per la perizia tecnica con cui venne confezionato, il film venne però criticato per la storia, rea di non avere uno sviluppo coerente, e per lo scarso approfondimento psicologico dei personaggi, giudicati nella maggior parte dei casi poco naturali e artificiosi. I critici avvertirono l'assenza di umorismo, ma fu la mancanza dell'operazione postmoderna dell'unione di generi diversi - l'aspetto che maggiormente li aveva convinti la prima volta - a destabilizzarli: The Times questionò l'esistenza di un seguito a un film che funzionava come un tributo nostalgico all'infanzia e di conseguenza non poteva avere una continuazione, mentre David Denby (Newsweek) affermò che il film «Funziona su un solo livello e il mix di citazioni del primo film è stato sostituito con citazione al primo film stesso».Tra i problemi principali del film, molti additarono il fatto che non avesse un vero inizio né una conclusione soddisfacente e che il cupo finale della pellicola tradisse lo spirito della saga; su tutti, Vincent Canby (The New York Times) stroncò il film scrivendo: «Confessione: quando sono andato a vedere L'Impero colpisce ancora mi sono ritrovato a guardare spesso il mio orologio. La Forza è con noi, di certo, e molta di essa è aria fritta». Canby, come altri suoi colleghi, mise in dubbio la paternità di Kershner dell'opera (una questione che irritò molto l'autore, additato all'epoca come «La marionetta di Lucas»), affermando che non vi fosse cesura tra gli incarichi del regista e quelli di Lucas, e che quest'ultimo avesse svolto il grosso del lavoro. Canby concluse la sua recensione con un lapidario: «L'Impero colpisce ancora è personale come una cartolina di Natale mandata dalla banca».Poche furono le testate che recensirono positivamente il film: Films in Review, il Los Angeles Times, il Toronto Star e il Washington Post, sul quale Gary Arnold scrisse che la pellicola era «Un impressionante melodramma fantascientifico strabiliante che regge due ore di avventure elaborate, sorprendendoti alle spalle sul piano emotivo». Tuttavia, anche nelle recensioni più favorevoli, l'opera usciva sconfitta dal confronto con Guerre stellari.Fu soltanto grazie all'avvento dell'home video e dei numerosi passaggi televisivi che il pubblicò riscoprì il film: nelle guide TV di fine anni ottanta veniva elogiato per l'atmosfera ombrosa e non convenzionale. Negli anni la fama dell'opera si rafforzò fino a superare i consensi raccolti da Guerre stellari. L'aggregatore di recensioni Rotten Tomatoes, che raccolse a partire dal 2000 le recensioni sul film, registrò un 97% di freschezza, il più alto per un film della saga di Guerre stellari, e nelle recensioni successive al 1997, anno della ridistribuzione nei cinema, il film venne applaudito come il migliore della serie e uno dei migliori prodotti fantascientifici di sempre. Roger Ebert scrisse che il film «È il migliore dei tre e di gran lunga il più provocatorio»; il San Francisco Chronicle applaudì la messa in scena di Kershner e la sua abilità nel trattare con grande maturità lo sviluppo psicologico dei personaggi, mentre per Empire il film «Segna una progressione che ha il sapore, oscuro ed epico, di un'opera Wagneriana», arrivando a definire la sequenza finale «La migliore e la più complessa della saga, intrisa di metafore grazie alla discesa in un inferno circolare in cui prendono vita le paure dell'eroe».Il film ebbe un forte impatto culturale, fino a diventare per alcuni «Un pezzo indelebile di Americana», venendo citato e parodiato da moltissimi film e serie televisive, nonché da ambiti non cinematografici; famoso fu il caso della guerra delle Falkland: quando la task force britannica, intenzionata a riprendere il controllo delle isole, lasciò il paese il 19 aprile 1982, il giornale americano Newsweek scrisse in copertina The Empire Strikes Back! utilizzando il titolo del film. Chuck Klosterman, nel libro Sex, Drugs, and Cocoa Puffs: A Low Culture Manifesto, scrisse che: «Mentre film come Easy Rider e La febbre del sabato sera dipingevano un ritratto delle generazioni dell'epoca, L'Impero colpisce ancora è forse l'unico esempio di un film che imposta la propria estetica sociale per le generazioni future».Il film venne preso come pietra di paragone da molti sequel con ambizioni più mature dei propri predecessori, diventando una terminologia per indicare la natura adulta e oscura del film e ispirando autori come J. J. Abrams, David Fincher, Bryan Singer, Kevin Smith, Christopher Nolan, Joseph Kosinski e Alan Taylor.
Oltre ai premi ottenuti all'epoca della sua uscita, L'Impero colpisce ancora ne raccolse molti altri nel corso degli anni. Nel 2001, un sondaggio condotto da Channel 4 decretò Guerre stellari e L'Impero colpisce ancora i migliori film di tutti i tempi; nel 2003 l'American Film Institute inserì il film nella lista AFI's 100 Years... 100 Heroes and Villains, che vide Dart Fener al terzo posto in un gruppo di 50 cattivi; la nomina de L'Impero colpisce ancora invece che Guerre stellari venne giustificata per la maggior presenza in qualità di antagonista principale da parte di Fener. Sempre l'AFI candidò il film, senza successo, nella lista del 2005 AFI's 100 Years... 100 Movie Quotes, contenente le cento migliori citazioni cinematografiche:
Nel 2007 si aggiudicò il quinto posto nella classifica VES 50: i 50 film più influenti nel campo degli effetti visivi stilata dalla Visual Effects Society; similmente, nel 2008, si posizionò terzo nell'ambiziosa classifica dei 500 migliori film di tutti i tempi, indetta da Empire e votata da diecimila lettori, centocinquanta professionisti del settore e cinquanta critici cinematografici. Infine, nel 2010, la National Film Preservation Board aggiunse la pellicola alla lista di film preservati nel National Film Registry della biblioteca del Congresso.
Dopo aver trasmesso l'adattamento radiofonico di Guerre stellari nel 1981, la National Public Radio propose una nuova serie dedicata al secondo episodio della saga. Diretta nuovamente da John Madden e scritta da Brian Daley, la trasposizione venne divisa in dieci episodi, per un totale di quattro ore e quindici minuti, e trasmessa a partire dal 14 febbraio 1983.Come la precedente serie, The Empire Strikes Back espanse la storia del film, incorporando nuove scene come una conversazione accesa tra Ian e Luke tra le lande di Hoth. Mark Hamill, Billy Dee Williams e Anthony Daniels ripresero i loro ruoli del film, mentre a doppiare gli altri vennero chiamati altri attori, tra cui John Lithgow per Yoda, David Rasche, Jay Sanders, David Alan Grier, Geoffrey Pierson e Jerry Zaks.
Per promuovere la trasmissione venne pubblicata sui giornali la ricetta dello stufato di radici che Yoda prepara a Luke, elaborata dal critico gastronomico Craig Claiborne.
L'Impero colpisce ancora venne adattato in un romanzo scritto da Donald F. Glut pubblicato nel 1980. Il libro si discosta dalla pellicola per alcuni dettagli, come il colore della pelle di Yoda, blu. All'addestramento di Luke, inoltre, è riservato molto più spazio rispetto al film. Edito da Del Rey Books, venne distribuito in due versioni, una regolare e una più beve, denominata Young Readers Edition. Le prime stampe di entrambe le edizioni contenevano otto pagine di foto a colori del film.
Nel 1995 uscì una versione per ragazzi, Guerre stellari: L'Impero colpisce ancora, scritta da Larry Weinberg.
Il 12 agosto 1980 la Del Rey Books fece uscire Once Upon a Galaxy: A Journal of the Making of The Empire Strikes Back. Scritto da Alan Arnold, il libro racconta la travagliata produzione del film, dalle interviste durante le fasi di pre-produzione ai festeggiamenti di fine riprese. La particolarità del libro consiste nella sua estrema onestà dei fatti: niente di tutto ciò che sarebbe stato sconveniente mostrare venne censurato; i critici lodarono l'operazione per la sua trasparenza documentaristica, inusuale per un prodotto promozionale come quello. Arnold ottenne di poter far indossare al regista e agli attori principali dei microfoni senza fili per un giorno in modo che venisse registrata la giornata lavorativa sul set; il giorno scelto fu quello in cui venne girata la scena del congelamento di Ian Solo nella grafite.
Nell'ottobre del 1980 Del Rey dette alle stampe il libro The Art of The Empire Strikes Back, contenente i disegni concettuali prodotti dagli artisti, le riproduzioni in scala dei matte painting usati nel film e l'evoluzione visiva di personaggi e astronavi. Il volume venne riedito nel 1997 con il titolo The Art of Star Wars Episode V: The Empire Strikes Back e impreziosito da sedici pagine di illustrazioni dedicate all'edizione speciale della pellicola.Il 12 ottobre 2010, in occasione del trentennale della pellicola, uscì The Making of Star Wars: The Empire Strikes Back, di Jonathan W. Rinzler, un libro di grande formato in cui viene raccontata la storia produttiva del film e i suoi riverberi sull'industria di settore. Sorta di seguito spirituale al libro di Arnold, il volume di Rinzler si occupò, tra le altre, delle questioni che nell'opera di Arnold non avevano trovato spazio come scatti inediti, documenti mai visti e interviste realizzate all'epoca al cast e alla troupe.
Il primo videogioco ispirato al film uscì nel 1982 per l'Atari 2600 e fu anche il primo prodotto videoludico basato sulla saga di Guerre stellari: Star Wars: The Empire Strikes Back, uno shoot 'em up in cui il giocatore ha il compito di abbattere gli AT-AT imperiali.Nel 1985 venne realizzato Star Wars: The Empire Strikes Back, un videogioco arcade a grafica vettoriale che ricrea la battaglia d'apertura del film, mentre nel 1992 uscì Star Wars: The Empire Strikes Back, altro gioco d'azione in due dimensioni, giocabile sul Nintendo Entertainment System, di cui la Ubisoft produsse una versione per Game Boy. L'anno successivo vide la luce Super Star Wars: The Empire Strikes Back, videogioco a piattaforme creato per il Super Nintendo Entertainment System e seguito di Super Star Wars.
In italiano Gianni Bergamino, Pier Giuseppe Fenzi, Guerre Stellari - Epica di fine millennio, Punto Zero, 1999, ISBN 978-88-86945-20-2.
 AA. VV., Star Wars - Le illustrazioni originali della saga, 2012-2013, Novara, De Agostini, ISSN 2240-6999.
 Marco Consoli, Marco Giovannini, Star Wars: guida definitiva alla saga di George Lucas (Gli speciali di Ciak (nº 3)), Milano, Arnoldo Mondadori Editore, giugno 2005.
 Archie Goodwin, Al Williamson, Star Wars 5 - L'Impero colpisce ancora, a cura di Pier Giuseppe Fenzi, Giorgio Lavagna, Massimiliano Brighel, Milano, Arnoldo Mondadori Editore (in collaborazione con Panini Comics), ottobre 2007.
(EN) Armando Lorenzini (a cura di), Star Wars - Navicelle e veicoli, Novara, De Agostini, 2009-2011, ISSN 2035-2247.
 Leonard Maltin, Guida ai film 2009, Zelig, 14 ottobre 2008, ISBN 978-88-6018-163-3.In inglese Alan Arnold, Once Upon a Galaxy: A Journal of the Making of The Empire Strikes Back, New York, Del Rey Books, 12 agosto 1980, ISBN 978-0-345-29075-5.
 John Baxter, Mythmaker: The Life and Work of George Lucas, Spike/Avon Books, 1999, ISBN 978-0-00-653081-7.
 Alex Ben Block, Lucy Autrey Wilson, Francis Ford Coppola (prefazione), George Lucas's Blockbusting: A Decade-By-Decade Survey of Timeless Movies Including Untold Secrets of Their Financial and Cultural Success, New York, HarperCollins, 5 gennaio 2010, ISBN 978-0-06-177889-6.
 Ian Bogost, Nick Montfort, Racing the Beam: The Atari Video Computer System, Cambridge (Massachusetts), MIT Press, 31 marzo 2009, ISBN 978-0-262-01257-7.
 Vic Bulluck, Valerie Hoffman e Mark Cotta Vaz, The Art of Star Wars Episode V: The Empire Strikes Back, New York, Del Rey, 14 gennaio 1997, ISBN 0-345-41088-2.
 Brian Daley, Empire Strikes Back: The Original Radio Drama, Londra, Titan Books, 1995.
 Marcus Hearn, Cliffhanging, in The Cinema of George Lucas, New York, Harry N. Abrams Inc, 1º marzo 2005, ISBN 0-8109-4968-7.
 Chris Hewitt, The X Factor, in Empire (Bauer Media Group), nº 165, 28 marzo 2003,  p. 76.
 Chuck Klosterman, Sex, Drugs, and Cocoa Puffs: A Low Culture Manifesto, New York, Charles Scribner's Sons, 22 giugno 2004, ISBN 978-0-7432-3601-0.
 Lorne Peterson, Sculpting A Galaxy - Inside the Star Wars Model Shop, San Rafael, Insight Editions, 14 novembre 2006, ISBN 1-933784-03-2.
 Dale Pollock, Skywalking: The Life and Films of George Lucas, Harmony Books, 1983, ISBN 0-517-54677-9.
 Jonathan W. Rinzler, Peter Jackson (prefazione), The Making of Star Wars, New York, LucasBooks, 24 aprile 2007, ISBN 978-0-345-47761-3.
 Jonathan W. Rinzler, Ridley Scott (prefazione), The Making of Star Wars: The Empire Strikes Back, New York, LucasBooks, 12 ottobre 2010, ISBN 978-0-345-50961-1.
 Calum Waddell, Empire Builder, in Star Wars Insider (Titan Magazines), nº 119, 27 luglio 2010,  pp. 14-20.
 Jonathan Wilkins, Empire Tales, in Star Wars Insider (Titan Magazines), nº 119, 27 luglio 2010,  pp. 54-57.
 Ryder Windham, Ian McDiarmid (prefazione), Star Wars: The Ultimate Visual Guide, New York, Dorling Kindersley, settembre 2005, ISBN 978-0-7566-1420-1.
(EN) L'Impero colpisce ancora, su Enciclopedia Britannica, Encyclopædia Britannica, Inc. 
(EN) L'Impero colpisce ancora / L'Impero colpisce ancora (altra versione), su The Encyclopedia of Science Fiction. 
(EN) L'Impero colpisce ancora, su AFI Catalog of Feature Films, American Film Institute. 

In una casa nella campagna del Galles arriva un ospite inatteso, Michael Starkwedder, per chiedere aiuto, perché la sua auto è finita in un fosso a causa della nebbia, e vi trova il cadavere del padrone di casa, Richard Warwick. Accanto a questi si trova la moglie, Laura Warwick, con in mano una pistola Luger, presumibilmente l'arma del delitto.
Starkwedder non vuole credere nella colpevolezza della donna e l'aiuta ad architettare una montatura in modo da sviare i sospetti, incolpando un tale MacGregor, padre di un ragazzo investito da Richard Warwick mentre era ubriaco.
Da qui in poi la trama si dipana facendo cadere i sospetti ogni volta su di una persona diversa, e, anche quando un colpevole viene trovato, insinuando il sospetto che il vero colpevole non sia nemmeno quello.
Per i titoli di testa e di coda, viene utilizzato un brano strumentale della band francese cosmo sound Rockets, si tratta di Anastasis, tratto dall'album Plasteroid del 1979.

Il libro fu revisionato nel 1969 dall'autore che operò dei tagli, senza però alterarne il contenuto. Una ulteriore revisione, con poche modifiche venne pubblicata nel 1978.È stato tradotto in francese e in inglese.
Un giorno di ottobre, un rondone entra nella chiesa di don Giacomo e rimane imprigionato nella cupola. Attirato dai finestroni, l'animale non ha la capacità, ma solo l'illusione di potersi liberare. Lo attende una lunga agonia. Infatti, l'indomani, l'uccello cade al suolo e, pur soccorso dal parroco, morirà in poco tempo.
Quella stessa sera, una giovane donna sconosciuta si rivolge a don Giacomo per aiuto. Profuga dall'Istria insieme al suo convivente, racconta di aver desiderato la morte dell'uomo e di averla favorita, non prestandogli soccorso, allorché si è ammalato di polmonite. Essendo l'uomo in agonia, Don Giacomo riesce a farsi condurre da lui dalla donna, indurita in un'arida disperazione.
Al capezzale del morente, don Giacomo ottiene la confessione di lui e anche la richiesta di congiungerlo in matrimonio alla sua compagna. Egli dispensa i Sacramenti e poi attendono la fine insieme. Ma la donna, di nome Marta, non è veramente disposta al pentimento per le sue azioni e subisce l'operato del sacerdote, che era stato piuttosto aspro con lei, mentre erano ancora in chiesa.
Dopo il funerale, organizzato dal prete, la donna non si fa più vedere e con il tempo, don Giacomo comincia a pensare di non essere stato all'altezza del suo ministero. Questo pensiero sopraggiunge perché don Giacomo frequenta un anziano canonico, don Paolo, che ha la capacità di essere molto mite e tollerante ed ha imparato a non pretendere più di ciò che gli altri possono dare.
Per avere qualche informazione, Don Giacomo si rivolge al sacrestano Antonio, al corrente di tutto ciò che succede nella piccola città. Così il prete apprende che Marta si è data a più uomini per bisogno ed ora ha una relazione con un uomo sposato, Giulio Ferrara. E la moglie del Ferrara, consapevole della condotta del marito, vive la situazione con estremo dolore.
Così don Giacomo si precipita da Marta. trova la donna alquanto ben sistemata nella casa che ha visto morire il suo primo compagno. Tenta un dialogo con lei, le esprime la sua idea di non averla aiutata a suo tempo come avrebbe dovuto, ma la donna risponde con un tentativo di seduzione, dal quale don Giacomo fugge atterrito.
È facile per lui convincersi che aveva intenzioni pure verso la donna; in realtà, sia pure in piccola parte, ha assaggiato il sapore della carne e ne ha provato piacere, misto al terrore e al disgusto. Manca di sincerità anche col suo confessore e scivola verso uno stato d'animo sempre più torbido. Finché un giorno il sacrestano gli dice che il Ferrara ha interrotto con Marta e lei è disperata.
Marta arriva una sera, simile a quella di un anno prima, quando era venuta la prima volta. Si rivolge di nuovo a don Giacomo e chiede se può essere confessata e assolta, immediatamente. Ciò accade, non prima che don Giacomo sia stato ancora troppo duro, per una reazione verso lo stato in cui si trova e che lui per primo riconosce come sbagliato e perdente. Ma, come un demonio, non può evitare di umiliare la donna e di renderle amara l'assoluzione, prospettandole un futuro di espiazione quasi feroce.
Uscito poi per una festa di nozze, rimedia un po' di pace nell'ebbrezza del convito. E come una folgore gli giunge una chiamata dall'ospedale, dove qualcuno sta morendo. La donna è Marta che si è sparata e non riesce a salvarsi.
Ancora una volta don Giacomo si trova di fronte a un corpo senza vita, trattato come una cosa ingombrante, ma ora sa che non può assolversi, che l'espiazione ad altri non tocca, se non a lui. L'indomani accompagnerà il funerale della donna nel campo dedicato ai bimbi morti privi di battesimo, giacché la suicida non può avere una sepoltura cristiana.
E da questo luogo di pace, il cimitero dei bambini come lo chiamano in città, Don Giacomo inizia la sua lenta risalita. Non più prigioniero della propria sincera vocazione, sarà più umano e saprà cogliere, giorno dopo giorno, le piccole cose che Don Paolo gli aveva più volte indicate come viatico di una lunga e imperfetta esistenza.
M. Pomilio, L'uccello nella cupola, ed. Rizzoli, 1966 (Contiene: Il cimitero cinese; L'uccello nella cupola; Il testimone; Il nuovo corso);
(EN) Giulio Vallese, L'uccello nella cupola by Mario Pomilio, in Italica, vol. 31, nº 4, American Association of Teachers of Italian, Dic 1954,  p. 3. URL consultato il 26 luglio 2018.
L'ultimo Guardiano è un romanzo di Jeff Grubb ambientato nell'universo di Warcraft, situato nel periodo storico della Prima Guerra. Cronologicamente, si colloca dopo L'ascesa dell'Orda e prima di La discesa delle tenebre. Parte della storia è stata adattata per il film del 2016, Warcraft - L'inizio.
Khadgar è un mago del Kirin Tor di Dalaran, inviato presso la torre di Karazhan per diventare apprendista di Medivh, il più potente mago esistente su Azeroth. Medivh è l'ultimo Guardiano di Tirisfal e non è legato al Kirin Tor, pertanto è visto dagli altri maghi con sospetto ma con rispetto per il suo enorme potere.
Durante la sua permanenza a Karazhan Khadgar si rende conto che in quel luogo accadono cose strane, strani rumori, lunghe e improvvise assenze del suo maestro e soprattutto a volte si ritrova nel bel mezzo di alcune visioni; in una di queste, assiste all'epica battaglia occorsa fra la maga Aegwynn, madre di Medivh, e il signore della Legione Infuocata Sargeras, che venne da essa sconfitto. Dopo averne parlato con Medivh, Khadgar apprende che queste visioni sono frutto del luogo in cui sorge la torre di Karazhan e che mostrano eventi passati o futuri.
Nel frattempo nel regno di Stormwind imperversa la guerra tra umani e orchi e come se non bastasse un demone si aggira nelle sale reali della capitale. Medivh e Khadgar giungono nella cittadella e scoprono che, apparentemente, il demone è arrivato all'interno del palazzo tramite un portale creato da due maghi. Medivh si precipita fuori dal palazzo e torna qualche ora più tardi malconcio e sfinito dicendo che il demone è ormai morto, e insiste per tornare alla sua residenza liquidando il capitano delle guardie reali Anduin Lothar e re Llane Wrynn con sufficienza riguardo alla pressante avanzata degli orchi verso le mura della città.
Tempo dopo, utilizzando la magia, Khadgar riesce ad evocare una nuova visione, che gli mostra il momento in cui, da giovane, Medivh cadde in coma. Alla prima occasione Khadgar ne parla con Anduin Lothar il quale gli confessa che nessuno ha mai capito il perché di quello stato comatoso, e che da allora Medivh fu per sempre cambiato. Intanto a Karazhan arriva una strana ospite, un'orchessa di nome Garona, con cui sviluppa una buona amicizia. Insieme a Garona assiste ad un'altra visione in cui un orco, Gul'dan, viene contattato da Medivh che gli propone di costruire il Portale Oscuro e portare l'Orda degli orchi ad Azeroth. Khadgar, Garona e Anduin vanno quindi a confrontarsi con Medivh, scoprendo che è posseduto da Sargeras, il quale si nascose nel corpo di Aegwynn quando questa apparentemente lo uccise, e passò dal corpo di Medivh nel momento del suo concepimento.
Nonostante il potere di Medivh, e dopo una lotta che costa a Khadgar la sua giovinezza, trasformandolo in un vecchio canuto, i tre riescono ad uccidere Medivh e lo spirito di Sargeras che è in lui. Poi Khadgar seppellisce il corpo dell'ultimo Guardiano all'ombra della torre di Karazhan.
L'unica versione tradotta in italiano di questo romanzo venne distribuita nel 2004 - assieme al videogioco Warcraft II Battle.net Edition e ad un poster di Warcraft - nella pubblicazione Best Game MAGAZINE, anno I n. 7, edita da Vivendi Universal Games Italia; il romanzo non è più stato ristampato in seguito. Il libriccino in italiano venne prodotto in formato 15x22, rilegato a punto metallico, con un totale di 92 pagine.

Virginia Lofton vive con il padre pescatore, Ford Lofton, in una cittadina del Massachusetts. Orfana di madre, morta per un incidente con il cavallo, ha una vita difficile rotta solo dalla sua passione proprio per i cavalli. Nonostante l'opposizione del padre alla sua passione, questi cerca comunque venirle incontro, ma anche di evitarle pericoli connessi ad esempio alle corse, per cui le trova un lavoro tranquillo in una scuderia. Tuttavia la passione di Virginia è talmente forte che ottiene di partecipare ad una gara campestre di cavalli. Nonostante i sotterfugi del peggiore rivale, Derrow Raines, riesce comunque a vincere.
Nonostante il film sia ambientato in una cittadina del Massachusetts, il film è stato girato in Canada a Shelburne in Nuova Scozia.

La dodicesima notte, o quel che volete (in inglese: Twelfth Night, or What You Will) è una commedia in cinque atti scritta da William Shakespeare tra il 1599 e il 1601.
Il titolo allude alla festa della dodicesima notte (corrispondente all'Epifania) chiamata in questo modo per il numero dei giorni che trascorrono dal Natale fino alla festività. 
Fu rappresentata con certezza il 2 febbraio 1602 al Middle Temple Hall ed è stato ipotizzato che la prima assoluta sia avvenuta un anno prima, proprio il giorno dell'Epifania.
Le sue origini letterarie derivano da Gl'ingannati, una commedia italiana allestita a Siena dall'Accademia degli Intronati nel 1531.
Ambientata nell'antica regione balcanica dell'Illiria, racconta una storia di amori e inganni, nella quale i gemelli Viola e Sebastian, a seguito di un naufragio, si trovano a conoscere il Duca Orsino e la dama Olivia. Orsino ama Olivia che ne ignora la corte, ma quando si trova davanti al messaggero di Orsino (la giovane Viola che dopo la perdita del fratello si è camuffata da uomo per entrare al servizio del Duca), se ne innamora, scatenando una serie di eventi e imprevisti che condurranno al lieto fine.
Una sottotrama, importante ai fini dello svolgimento della trama, vede protagonisti i personaggi che popolano la corte di Olivia: il giullare Feste, il maggiordomo Malvolio, la cameriera Maria, lo zio Sir Toby, il servo Fabian e Sir Andrew Aguecheek. Il maggiordomo Malvolio viene beffato dagli altri cinque che, falsificando una lettera, gli fanno credere di essere oggetto di attenzioni da parte della padrona Olivia.
La dodicesima notte, come tutte le commedie più note di Shakespeare, ha riscosso successo anche nelle epoche successive, e la sua storia viene tuttora rappresentata e adattata in forma teatrale e cinematografica.
La commedia si svolge in Illiria, antica regione dei Balcani occidentali a ridosso della costa sud del mare Adriatico, intesa da Shakespeare come un'ambientazione esotica, di pura fantasia. Le prime tre scene introducono ai luoghi e ai personaggi principali dell'opera, con l'eccezione di Olivia, che compare solo nella quinta scena.
Il primo atto si apre alla corte del Duca Orsino, nobile gentiluomo d'Illiria, che lamenta il suo amore non corrisposto per la bella Olivia, gentildonna che ha deciso di non concedersi a nessun uomo per sette anni al fine di onorare il lutto per il fratello morto. Inutilmente Orsino manda messaggeri al palazzo della donna: essi non vengono neppure ricevuti.
Contemporaneamente, sulla costa, la protagonista femminile Viola ha fatto naufragio, e crede che suo fratello gemello Sebastian sia morto. Interrogando il capitano del bastimento naufragato, viene informata del luogo dove si trova e delle vicende di Orsino e Olivia. Viola decide allora di travestirsi da ragazzo, essendo molto abile in questo poiché da bambina più volte si era divertita a imitare il fratello, e credendo più sicura la sua posizione come uomo anziché donna, prende servizio da Orsino, come paggio, con il nome di Cesario.
In casa di Olivia, nel frattempo, il chiassoso zio della ragazza, Sir Toby Belch, intrattenendosi con la cameriera Maria, tesse le lodi del suo compare di bevute Sir Andrew Aguecheek, pretendente alla mano della giovane. Maria lo descrive invece come un perfetto beota e ubriacone, e quando Sir Andrew entra in scena non disattende le aspettative, dimostrandosi tardo e di spirito poco pronto.
La quarta scena del primo atto inaugura la prima sequenza della commedia (da I, iv a II, iii), della durata di un giorno, dal mattino a notte inoltrata.
Nel palazzo del duca, Orsino incarica Cesario (Viola) di recarsi da Olivia per l'ennesimo messaggio d'amore. A parte, Viola lamenta quanto ingrato sia il compito affidatole, facendoci intendere l'amore che nutre per Orsino.
La scena si sposta a casa di Olivia, dove Maria sgrida il giullare Feste per essersi assentato a lungo da palazzo. Sopraggiunti Malvolio e la contessa, entrambi interrogano il matto. Questi offre una esibizione verbale condita da nonsense e ragionamenti non privi di sferzante saggezza, dimostrando infine di non essere lui la testa matta bensì la stessa Olivia.
All'arrivo di Viola, Maria avverte la padrona della presenza di un giovane, frattanto intrattenuto da Sir Toby. Olivia è decisa a non ricevere alcun messo, e incarica Malvolio di scacciarlo. Tuttavia, dopo le ferme insistenze di Viola, Olivia, munitasi di velo per celarsi il volto, lo riceve. Nei panni di Cesario, la giovane si dimostra così suadente e di nobile portamento da far innamorare la contessa, pur non avendone l'intenzione.
Al termine dell'incontro Cesario (Viola) se ne va con la promessa di tornare per riferire la reazione del Duca Orsino, e inoltre Olivia inventa uno stratagemma per poter rivelare i suoi sentimenti al giovane, senza che altri vengano a saperlo: affida a Malvolio un suo anello che sostiene di avere avuto in pegno da Cesario per conto di Orsino, e gli ordina di 'restituirlo' al paggio.
Il secondo atto si apre sulla riva del mare dove fanno il loro ingresso in scena Sebastian, il gemello di Viola, fino a quel momento fattosi chiamare Roderigo, e il capitano Antonio, il quale mostra di nutrire per lui un profondo attaccamento. Sebastian, crucciato dalla presunta morte della sorella che crede annegata è deciso a recarsi alla corte di Orsino. Antonio, nonostante i nemici che l'uomo sostiene di avere lì, promette di raggiungerlo in seguito.
Malvolio frattanto ha raggiunto Cesario in strada e gli ha consegnato in malo modo l'anello. Viola, dopo lo stupore iniziale, intuisce trattarsi di un dono, e comprende le reali intenzioni di Olivia. Cantando la vulnerabilità del cuore femminile, torna verso la corte del duca.
Alla corte di Olivia, seguono altri intrighi: Malvolio è protagonista delle trame burlesche di Maria, di Sir Toby e di Sir Andrew alla presenza del buffone Feste: dopo l'ennesima presa di posizione del maggiordomo che redarguisce Sir Toby del suo comportamento dissoluto, viene architettato alle sue spalle un piano per farlo sfigurare agli occhi di Olivia. Maria, che è capace di imitare la calligrafia della padrona, stilerà una missiva contenente allusioni amorose all'uomo per trarlo in inganno e renderlo protagonista di una clamorosa beffa.
La seconda giornata (da II, iv a IV, i) dura dalla mattina al tramonto ed è la parte più estesa della commedia.
Nel suo palazzo, Orsino, non ancora arresosi ai rifiuti di Olivia, dialoga sulla natura dell'amore con Cesario, il servo Curio e Feste, il quale intona canzoni d'amore su richiesta del duca. Viola viene nuovamente incaricata di recarsi da Olivia per conto dell'uomo e a nulla valgono i tentativi della giovane di dissuaderlo. Per allusioni, tenta di esprimere i suoi sentimenti per il duca, fingendo siano diretti a una donna in tutto simile a Orsino, provocando solo l'ignaro commento di quest'ultimo, che lo invita a dirigere le sue attenzioni a una donna giovane, e non ad una matura.
Nel mentre sir Toby, sir Andrew e Fabian attendono da Maria notizie sullo svolgimento della beffa: la donna, concitata dall'aver appena stilato la falsa lettera diretta a Malvolio, informa di averla lasciata in bella vista nel viale che l'uomo a breve percorrerà. Nascostasi la cricca, Malvolio trova la lettera che, con allusioni indirette, gli fa credere di essere oggetto delle mire amorose di Olivia. Seguendo le indicazione riportate sulla missiva, Malvolio corre a indossare calze gialle e giarrettiere incrociate che crede amate dalla donna, ignorando invece che, in realtà, ad ella sono invise.
Il terzo atto vede il ritorno di Cesario alla corte della giovane Olivia, dove incontra Feste, il buffone, che lo annuncia alla contessa. Rimasta sola con Olivia, Viola ne subisce il corteggiamento. Toby, Andrew e Fabian, assistono e commentano la scena: Andrew, pretendente di Olivia, è particolarmente furibondo per le attenzioni che la donna riserva al giovane paggio e viene spinto dai due a sfidarlo a duello. L'azione però è interrotta da Maria che annuncia la vestizione di Malvolio secondo quanto scritto nella falsa missiva.
Sulla strada intrapresa da Sebastian per arrivare da Orsino, il giovane si separa da Antonio il quale, nonostante riveli aver combattuto contro il duca in una precedente battaglia navale sottraendogli del denaro e corra dunque il rischio di essere fatto prigioniero o addirittura giustiziato, non vuole abbandonare Sebastian, per l'affetto che lo lega al giovane. Mentre Sebastian visiterà la città dove sono giunti, Antonio lo aspetterà in una locanda. In via precauzionale, Antonio consegna a Sebastian la borsa dei denari, nella quale sono contenuti i soldi sottratti in passato ad Orsino.
La beffa a Malvolio intanto arriva a compimento: Maria e Olivia sono nel giardino quando giunge, convocato da quest'ultima, il maggiordomo in calze gialle e giarrettiere incrociate, convinto di soddisfare le richieste dell'amata contessa. Al trasecolare di Olivia, Malvolio allude alla finta lettera, citandone dei passi che la donna, ovviamente, non comprende, dubitando del fatto che Malvolio sia uscito di senno. Prega Sir Toby di badare a Malvolio, e resta sola con Cesario. Fabian, Maria e Toby trattano Malvolio come un folle e architettano di chiuderlo, legato, in una stanza.
Sir Andrew ha frattanto terminato una lettera di sfida diretta a Cesario, piena di errori e dabbenaggini. Sir Toby, che medita un altro inganno ai danni del compare, lo consiglia di sfidarlo seduta stante. Mentre Andrew si apposta, Toby decide di non consegnare la missiva, ma di riportare a voce a Cesario la sfida a duello.
Olivia prosegue nella sua corte spassionata a Cesario, mentre Viola tenta di frapporre l'amore di Orsino per la donna. La conversazione è interrotta da Sir Toby e Fabian che irrompono annunciando la sfida imminente. Viola, stupita e preoccupata poiché non sa tirar di scherma, tenta di scampare allo scontro. Sir Toby e Fabian rincarano la dose: essendo i due contendenti divisi, fanno credere ad ognuno dei due che l'avversario vanta una capacità di combattimento senza pari, aumentando le ansie sia di Andrew sia di Viola.
Il duello fa per iniziare quando entra Antonio che prende subito le difese di Viola, scambiandola per Sebastian.
L'entrata gli è però fatale dal momento che le guardie di Orsino, riconosciutolo su denuncia di Malvolio, lo arrestano: Antonio chiede a Viola di restituirgli la borsa del denaro affidata in realtà a Sebastian ma la giovane, non sospettando lo scambio di persona, nega di possederla scatenando la delusione, lo sbigottimento e l'ira di Antonio.
Antonio si è rivolto a Viola chiamandola «Sebastian», convincendo Viola non della salvezza del fratello ma solo del fatto che, in abiti maschili, la somiglianza al fratello perduto è notevole. Distrutta dai ricordi abbandona il duello, instillando nella mente di Sir Toby, Andrew e Fabian che 'Cesario' sia un ribaldo che abbandona gli amici nel momento del bisogno e che non sia in grado di battersi.
All'inizio del quarto atto Feste è alla ricerca di Cesario, su ordine di Olivia. Il buffone incontra invece Sebastian. Sopraggiunto Sir Andrew, Sebastian è costretto ad affrontarlo in duello sconfiggendolo in una sola mossa.
Al duello accorrono gli astanti tra cui Olivia che, vedendo Sebastian e scambiandolo per Cesario, lo invita a seguirlo a palazzo.
Qui Maria incita Feste a infierire sul beffato Malvolio, recandosi da lui nelle vesti di Monsignor Topas, esorcista gallese, per convincerlo della sua pazzia. Non riconoscendolo, Malvolio affida al buffone una lettera da consegnare alla padrona con la quale protesta per la sua situazione. Olivia frattanto ha chiesto a Sebastian di sposarlo. Lui, incredulo di fronte a ciò che considera una sorta di sogno, acconsente.
L'ultima sequenza (da IV, ii a V, i), dalla notte del giorno precedente fino al mattino seguente, inizia con Malvolio rinchiuso come pazzo e prosegue con il matrimonio notturno tra Sebastian e Olivia.
Il quinto atto si apre con l'ingresso di Viola ed Orsino col seguito al palazzo di Olivia. Qui Viola riconosce Antonio come salvatore del duello tra lei e Sir Andrew: al contempo Orsino lo indica come passato nemico. Inutilmente Antonio narra di come ha salvato l'uomo dal naufragio offrendogli la propria borsa di denaro: Viola nega l'accaduto, essendo Sebastian e non lei il reale amico del capitano. L'ingresso di Olivia interrompe il discorso di Antonio, introducendo una particolare conversazione a tre: mentre Orsino tenta inutilmente di dichiararsi a Olivia, questa chiede spiegazioni delle disattese promesse matrimoniali a Cesario, costretta a tacere per non disattendere le volontà del suo padrone, che vede in Viola un intermediario al suo servizio. Il discorso sembra chiarirsi ad Orsino, che vede in Cesario un nemico da affrontare per ottenere il cuore di Olivia: Viola, dal canto suo, cieca d'amore, è pronta a morire per mano dell'uomo amato, facendo intendere ad Olivia di non gradire la sua corte.
L'ingresso del prete in scena porta a conoscenza Orsino del matrimonio tra Olivia e Sebastian, scambiato per Cesario. Nel momento di maggiore confusione entra in scena anche Sir Andrew con la testa fasciata, pronto a giurare di esser stato offeso nel corso di un duello da Cesario, il quale difende invece la sua innocenza. Il colpo di scena è l'ingresso di Sebastian, che si reca da Olivia per scusarsi delle ferite provocate ad Andrew e vede Viola. Riconoscendosi, i gemelli comprendono che le morti erano presunte e gioiscono dell'avvenimento, narrandosi le vicissitudini che li hanno condotti a tali circostanze. Orsino chiede a Viola di vederla in veste da donna, e lei rivela di aver lasciato le vesti a casa di Antonio, ora in galera su denuncia di Malvolio. Orsino vuole ch'egli ritiri la querela quando giunge Feste con la lettera indirizzata ad Olivia scritta da Malvolio: grazie allo sfogo scritto gli astanti capiscono che l'uomo non è uscito fuori di senno e ne ordinano la scarcerazione.
All'arrivo di Malvolio egli chiede spiegazioni sulla lettera d'amore ricevuta dalla padrona, la quale riconosce in essa la falsificazione della propria calligrafia, capendo che si tratta di un inganno architettato ai danni del maggiordomo da parte di Maria e degli altri. Fabian confessa di essere uno degli autori della beffa. Sir Toby, frattanto, entusiasta delle capacità di Maria, vi è convolato a nozze.
Orsino chiede a Viola di essere sua sposa, ed Olivia le promette di essere una sorella sincera e devota: al lieto fine delle due coppie fa da contrasto l'ira di Malvolio, che scopre d'esser stato raggirato e promette vendetta.
Dopo questa scena Feste annuncia agli spettatori, cantando e suonando, la fine della commedia.
Alcuni elementi dell'opera derivano dalla commedia Menecmi di Plauto, dove uno dei due gemelli si reca a Epidamno (Durazzo), in Illiria, in cerca del fratello. La commedia plautina è peraltro all'origine di molti intrecci basati sullo scambio di identità, tra cui La commedia degli errori composta dello stesso Shakespeare dieci anni prima.
Gl'ingannati, una commedia italiana allestita a Siena dall'Accademia degli Intronati nel 1531 e stampata a Venezia nel 1537, fornì la guida principale per la vicenda amorosa. La storia era nota in Inghilterra attraverso le imitazioni e le riscritture del sedicesimo secolo, tra le quali il racconto Of Apolonius and Silla presente nel Rich his Farewell to Military Profession (1581) di Barnabe Rich che Shakespeare potrebbe aver avuto a disposizione. Dell'esatto modo in cui la fonte sia stata trasmessa, tuttavia, non esistono prove documentali.
Lo spettacolo era stato messo in scena dagli accademici senesi in seguito ad un sacrificio goliardico accaduto la notte dell'Epifania: avendo ognuno degli uomini bruciato (o finto di bruciare) i pegni d'amore delle proprie donne, queste ultime avevano preteso un risarcimento. Gli accademici composero quindi in tre giorni una commedia, dedicandola alle gentildonne. Nel prologo è menzionata espressamente la "notte di beffana" (corrispondente appunto alla dodicesima notte dopo il Natale).
Ne Gl'Ingannati la tredicenne Lelia fugge travestita da uomo, divenendo paggio del cavaliere Flamminio, che l'adopera per trasmettere messaggi d'amore all'ereditiera Isabella. Lo schema amoroso è lo stesso della commedia scespiriana, compreso l'arrivo del gemello Fabrizio e il conseguente scambio di persona. Intorno alla vicenda principale si muove un cospicuo numero di servitori, zanni e fantesche, tra cui Pasquella, che ordisce una beffa a spese dello spagnolo Giglio, pretendente di Isabella, allo scopo di derubarlo.
La commedia senese ebbe una grande diffusione, venendo tradotta e adattata in tutta Europa. Lo studioso britannico Morton Luce, nei suoi studi sulle fonti della commedia, ne elenca ben 12 versioni in diverse lingue.
In Francia comparve come Le Sacrifice (poi Les Abusés) nel 1543; in Spagna Lope de Rueda ne propose un adattamento.
A Firenze nel 1547 fu rappresentata come Gli Inganni, di Nicolò Secchi, poi stampata nel 1562, mentre una commedia omonima fu pubblicata da Curzio Gonzaga, a Venezia, nel 1592. Una versione in latino con il titolo Laelia fu rappresentata per Lord Essex al Queens' College di Cambridge nel 1595.
Dalla storia Matteo Bandello ne ricavò la XXXVI novella della seconda parte della sua raccolta (Nicuola innamorata di Lattanzio va a servirlo vestita da paggio e dopo molti casi seco si marita, e ciò che ad un suo fratello avvenne.), tradotta da Belleforest, a sua volta fonte dell'Apolonius e Silla di Barnabe Rich. Da quest'ultimo Shakespeare sembra aver tratto i maggiori spunti. La congettura deriva da dettagli drammaturgici di quest'ultima versione leggermente differenti dall'originale, e presenti in modo straordinariamente simile nella commedia scespiriana. Nel racconto di Rich il protagonista maschile Apolonius è innamorato di una gentildonna (Julina) che a sua volta si innamora di Silla (giunta fortunosamente a Costantinopoli per amore di Apolonio, mascherata da uomo), credendola Silvio. Quest'ultimo è il fratello di Silla, che infine sposerà Julina. Tra gli elementi nuovi, quello più evidente è il naufragio della nave che trasporta Silla, assente dalle altre fonti.
I diari dello studente di giurisprudenza John Manningham sono il primo documento certo che attesti l'esistenza della commedia: Manningham ricorda di avere assistito alla commedia, di cui riporta il titolo completo, il giorno della Candelora (2 febbraio) del 1602 presso la Middle Temple Hall, e la definisce simile alla Commedia degli equivoci, ai Menaechmi plautini e a una commedia italiana, da lui chiamata Inganni (il titolo di almeno due delle versioni italiane della commedia degli Intronati).
La composizione, anche ipotizzando una rapida stesura, è quindi senz'altro precedente alle prime settimane del 1602. Quella a cui Manningham ha assistito non può che essere infatti la commedia scespiriana: nel suo resoconto, lo studente descrive senza alcun dubbio la scena di Malvolio. Tuttavia non è accertato che quella fosse la prima rappresentazione..
Secondo lo studioso Leslie Hotson ci sarebbe stata una rappresentazione precedente, il 6 gennaio, 1601: la commedia sarebbe stata composta rapidamente per essere eseguita in onore del duca di Bracciano don Virginio Orsino, in visita a Londra, la sera dell'Epifania del 1601. L'ipotesi è suffragata da una lettera che il duca spedì alla moglie, ma non ci sono elementi di certezza se non la coincidenza fra il nome del personaggio Orsino e quello del duca a cui sarebbe stata offerta, e fra il titolo e le circostanze della rappresentazione: le feste per la dodicesima notte.
Il termine a quo per retrodatare l'opera si basa invece su una serie di riferimenti interni al testo dell'opera e sull'assenza di informazioni riguardanti l'opera nel Palladis Tamia, Wits Treasury di Francis Meres del settembre 1598, contenente brevi annotazioni preziose per la cronologia delle opere di Shakespeare. Nel libro si citano svariate opere nuove ma non si fa alcun accenno alla commedia, che quindi non era ancora nota al pubblico. Il testo inoltre rimanda al viaggio di William Barents, il cui resoconto fu pubblicato in Inghilterra nel 1598, a una nuova mappa delle Indie, stampata nel 1600 e allo Shah di Persia, riferimento probabilmente ispirato al racconto della avventure di Anthony Sherley, pubblicate nel 1600 e 1601. Tutti questi dati appaiono ragionevolmente indicare il 1600-1601 come il periodo di probabile stesura del testo.
La commedia fu pubblicata postuma, nell'in-folio del 1623, fra le commedie registrate dagli editori Blount e Jaggard come inedite.
La commedia è ambientata in Illiria, tuttavia Shakespeare la intendeva come luogo fantastico; anche la sua popolazione non rispecchiava uno specifico popolo illirico, ma restava neutrale. Il tempo in cui si svolge la commedia è indefinito, quindi l'epoca alla quale più si potrebbe avvicinare è la stessa in cui Shakespeare l'ha scritta.
Lo spettacolo venne creato con l'intento di accontentare sia le aspettative del pubblico popolare sia il gusto più raffinato dei nobili e del mondo accademico. Melchiori, nella sua analisi dell'opera, afferma come la commedia dovesse essere, nelle intenzioni, una «festive comedy, ossia spettacolo inteso non solo per il teatro pubblico, ma anche per la corte e le istituzioni universitarie». Nel periodo in cui la commedia viene scritta, sono stati edificati i grandi teatri pubblici elisabettiani. Data l'avversione della borghesia puritana londinese nei confronti del teatro (e i conseguenti divieti alle rappresentazioni in vigore nella città di Londra), il pubblico di riferimento della compagnia di Shakespeare, The Lord Chamberlain's Men (compagnia privata, ma "sponsorizzata" dal Ciambellano di corte), era costituito senz'altro dal popolo che affollava gli anfiteatri di periferia ma anche e soprattutto dall'aristocrazia, senza l'appoggio della quale non era possibile ottenere neppure la licenza a rappresentare. Il risultato è un magistrale intervallarsi di registri, alto e basso, in continuo contrasto: la tecnica drammaturgica ormai matura e sperimentata permette a Shakespeare - come in molte commedie precedenti e successive - di combinare linguaggi e temi, riproducendo una struttura collaudata, di sicuro successo, ricca di variazioni.
I personaggi provenienti dalle due corti, o che si trovano a mediare fra esse, fanno parte del nucleo lessicale e narrativo della vicenda principale. Il colto discettare sull'amore, il triangolo sentimentale tra Orsino, Olivia e Viola e le implicazioni comiche che ne derivano, fino all'arrivo di Sebastian e l'ulteriore confusione generata dalla somiglianza tra i due gemelli costituiscono l'asse portante della commedia.
Viola è la protagonista femminile indiscussa della commedia, figlia del duca di Messalina e sorella gemella di Sebastian. Crede di aver perso il fratello nel corso del naufragio che l'ha portata in terra d'Illiria. Innamoratasi perdutamente del duca Orsino ma sapendolo innamorato a sua volta di Olivia, si finge uomo travestendosi per servirlo a corte. Preso il nome di Cesario, sarà il motore scatenante degli intrighi della commedia.
Il duca Orsino, signore di Illiria, è descritto come giovane virtuoso e gentiluomo, e riconosciuto come tale da Olivia. Non corrisposto, arde d'amore per la donna. A suo tempo, è amato da Viola, che si finge uomo per servirlo e stargli vicino.
La contessa Olivia, contessa di Illiria, celebra il lutto per la morte del fratello celandosi alla vista di coloro che vengono a farle visita tramite un velo che le nasconde il volto. Rifiuta la corte di Orsino per il fioretto autoimpostosi di sette anni di clausura: riceve Viola mascherata da Cesario e se ne innamora, infittendo l'intreccio della commedia.
Sebastian è il figlio del duca di Messalina e fratello gemello di Viola, da lei creduto inizialmente morto nel corso del naufragio che li ha separati. Sebastian crede deceduta invece Viola.
Antonio è capitano di vascello e amico di Sebastian. Da una battuta di Sebastian sappiamo che quest'ultimo viaggiava sotto il falso nome di Roderigo. Esistono teorie più che chiare sul fatto che Antonio sia attratto a livello omoerotico dal giovane Sebastian. All'inizio della vicenda Antonio salva il giovane Sebastian e gli dice che o il giovane sarebbe stato lì con lui oppure alla corte di Orsino ci sarebbero andati insieme, usando la frase:
Gli spiega anche che in Illiria egli è ricercato perché in una guerra antecedente all'inizio della commedia ha ucciso molti dei soldati del conte. Nella quarta scena del terzo atto irrompe nel duello tra Viola/Cesario e Sir Andrew, offrendosi per combattere dalla parte di Cesario, scambiandola per il gemello Sebastian. Dopo il suo arresto, Antonio chiede a Cesario dei soldi che aveva prestato a Sebastian, e al suo diniego prende questo come un tradimento ed esclama: «O, how vile an idol proves this god!» («Invece, era un idolo vile, non un Dio!» III, iv). Quando infine viene portato davanti ad Orsino e Cesario, chiama Sebastian «most ingrateful boy» ( «il più ingrato ragazzo» V, i) per poi perdersi, incredulo, nella visione dei due fratelli. Le sue ultime battute sono, pieno di stupore: «How have you made division of yourself/An apple cleft in two is not more twin/Than these two creatures. Which is Sebastian?» ( «Come ti sei così diviso in due? Una mela spaccata fa due parti meno uguali di queste due creature. Ma chi è Sebastian?» V, i). Sebbene il giovane risponda, spiegando la storia, non sappiamo più nulla di Antonio, di quello che farà alla fine della commedia ed insieme a Malvolio rimane escluso dai festeggiamenti. Come nota Harold Bloom il personaggio può facilmente essere accostato all'Antonio de Il mercante di Venezia, anche lui attratto da un giovane, Bassanio. Secondo il critico Harold Bloom l'Antonio della dodicesima notte potrebbe essere una sorta di parodia di quello del Mercante di Venezia. Pare che questa parte sia stata recitata dallo stesso Shakespeare, come anche l'omonima del Mercante di Venezia.
Un secondo nucleo narrativo è costituito dai personaggi che ruotano intorno al motivo della beffa, Sir Toby, Sir Andrew, Maria, Fabian, il giullare Feste e l'oggetto della beffa: Malvolio. Le vicende che si svolgono intorno all'intrigo e alle sue modalità di esecuzione, pur essendo secondarie rispetto alla narrazione principale, hanno un grande spazio nel testo in contrapposizione con le vicende amorose dei nobili, creando una dialettica tra due mondi differenti e diseguali.
Malvolio, personaggio caratterizzato e di ampio rilievo nella commedia, è il maggiordomo di Olivia, di lei segretamente innamorato. Di carattere irruente, fa parte della schiera dei personaggi comici che animano il sub-plot che si intreccia con la trama principale dell'opera. Alla fine della commedia rimane solo, dichiara di vendicarsi della beffa subita e non viene incluso nei festeggiamenti.
Nella commedia, a Malvolio viene attribuito il carattere tipico di un «bacchettone». Va in questo senso una battuta di Maria, che lo paragona ad un puritano: nel paragone è infatti insito un attacco alle municipalità puritane che furono grandi nemiche del teatro, tanto da portare alla chiusura di diversi stabili. Rappresenta l'esatto contrario dei personaggi ai quali si oppone, come Sir Toby e Sir Andrew Aguecheek. Il suo innamoramento per la padrona va insieme con il suo desiderio di innalzamento sociale e le sue fantasticherie di una vita da nobile, in cui indosserebbe la zimarra di velluto damascata, venendo appena dal divano dove ha lasciato Olivia dormiente.
Il primo attore ad impersonare il personaggio fu Richard Burbage. Altri famosi attori che lo hanno interpretato a teatro sono stati, tra gli altri: Henry Irving, E. H. Sothern, Herbert Beerbohm Tree, Henry Ainley, John Gielgud, Simon Russell Beale, Maurice Evans e Richard Briers. Alcuni studiosi di Shakespeare ipotizzano che il personaggio di Malvolio fu ispirato dal proprietario terriero puritano Sir Thomas Posthumous Hoby che rimase coinvolto in un famoso caso contro alcuni suoi vicini dello Yorkshire, nel quale li citò in giudizio per essere arrivati senza invito in casa sua, bevuto, giocato a carte, bestemmiato e minacciato di violentare sua moglie, caso che alla fine vinse; la scena alla quale si farebbe riferimento in questa vicenda è quella in cui Malvolio interrompe la festa di notte tarda del trio Toby, Andrew, Feste. Esiste una poesia, scritta dal poeta Eugenio Montale che si intitola Lettera a Malvolio. La dimostrazione dell'importanza di questo personaggio si nota anche dal fatto che la commedia stessa era conosciuta comunemente con il titolo Malvolio
Sir Toby Belch è il personaggio con maggiore spazio nel testo, più ancora della protagonista Viola. Zio di Olivia, si caratterizza per essere un ubriacone: irrompe in scena con rutti (è questo il significato di belch) e battute disdicevoli, aumentando l'effetto comico della sua chiassosa presenza. Si fa promotore del matrimonio tra Andrew e la nipote. Impressionato dalla acutezza di Maria nell'organizzare la beffa ai danni di Malvolio, Sir Toby dichiara di volerla sposare alla fine della commedia.
Sir Andrew Aguecheek, amico di Sir Toby e pretendente di Olivia, è un allocco e non maschera la sua dabbenaggine, rendendosi ridicolo con battute poco salaci.
Maria, cameriera di Olivia, tende (di concerto con gli altri personaggi) una trappola a Malvolio scrivendo una lettera nella quale, imitando la calligrafia della padrona, dichiara il suo amore spassionato per lui. Dopo la beffa a Malvolio che la unisce come complice con Sir Toby alla fine della commedia lo sposa, celebrando le nozze insieme alle due coppie Orsino/Viola-Olivia/Sebastian.
Feste è il buffone di corte di Olivia, detto anche fool o matto, e si produce con i suoi lazzi anche alla corte di Orsino. Protagonista di divertenti parentesi, è anche il latore di diverse canzoni presenti nel testo. Feste non assomiglia ai fool di altri lavori come Il mercante di Venezia o I due gentiluomini di Verona. Rispettivamente Lancillotto Gobbo nel primo e Launce e Speed nel secondo agiscono come punto di svolta comico nell'opera, ad esempio con battute e monologhi dal ritmo molto veloce, o scombinando l'ordine della scena. Feste invece potrebbe assomigliare di più al matto di Re Lear: quando inizialmente appare al cospetto di Olivia subito inizia con battute d'insegnamento, per rispondere alle domande della dama. Di lui si sa poco, e persino il suo arrivo è misterioso: alla domanda perentoria di Maria, che gli chiede dove sia stato, pena l'impiccagione si rifiuta di rispondere.
Come ritiene il critico e studioso scespiriano Harold Bloom, La dodicesima notte è una delle migliori commedie pure di William Shakespeare, e contiene al suo interno una buona dose di autoironia, «A metà strada tra le feroci ironie di Amleto e l'irriverenza di Troilo e Cressida, superbamente espressa da Tersite.», tra l'altro, probabilmente le due opere che rispettivamente ci furono, subito prima e subito dopo la commedia in questione.
La commedia fa parte delle cinque che Shakespeare scrisse negli anni successivi alla costituzione della compagnia dei Chamberlain's Men. Seppure il drammaturgo ormai ricorra sempre più spesso a toni scuri e tragici, mischiando i generi, l'intento giocoso anche nella scelta dei titoli suggerisce la volontà di presentare lo spettacolo come una occasione di intrattenimento, tramite il trucco teatrale del travestimento e dell'inganno, e soprattutto venendo incontro alle aspettative dello spettatore: ciò che verrà rappresentato non ha un vero e proprio titolo, ma è quel che volete, come vi piace.
In questo senso si è parlato di drammi d'occasione a proposito di questa e altre commedie di questo periodo.
Proprio il doppio titolo della commedia è stato oggetto di dibattito tra gli studiosi. La seconda parte, What You Will («Quel che volete»), richiama immediatamente il titolo di una commedia di poco precedente, As You Like It (Come vi piace). È possibile che il parallelismo fosse voluto, e che questo fosse il titolo originariamente voluto da Shakespeare. Nel 1601, tuttavia, John Marston scrisse e fece rappresentare da una compagnia di giovani una commedia omonima, What You Will, appunto, ed è probabile che vi fosse la necessità di distinguere la nuova commedia da quella di Marston. Anche sul significato della prima parte del titolo, La dodicesima notte, le opinioni sono discordanti. Nella commedia è assente qualsiasi riferimento alle feste dell'Epifania, e l'unica citazione di un dodicesimo giorno viene fatta da Toby Belch nel secondo atto, nella canzone On the twelfth day of December. Le uniche chiavi di interpretazione disponibili sono quelle relative alle fonti (Gl'Ingannati, rappresentata per l'Epifania) e alle circostanze della possibile prima rappresentazione del 1601, ma anche su questo sono stati avanzati dubbi, facendo propendere alcuni studiosi per il carattere casuale del titolo, proprio a sottolineare l'impianto fantasioso della commedia.
La scelta di un tema legato a travestimenti, scambi di persone e inganni è certamente condizionato dal successo, che già era stato sperimentato, del duplice travestimento di un giovane attore nei panni di una giovane donna, la quale a sua volta è mascherata da uomo..
I personaggi femminili, interpretati da giovinetti, creavano così un gioco ambiguo, confondendo la realtà e la rappresentazione. Lo schema era già stato collaudato ne Il mercante di Venezia e ancor di più in Come vi piace. La confusione di ruoli arrivava al suo massimo allorché l'attore che impersonava una giovane donna (come succede in ben tre commedie consecutive) doveva passare per necessità narrativa ad un ulteriore travestimento maschile
Il gioco del teatro (e il gioco metateatrale interno ad esso) è evidente in alcuni passaggi del testo.
Al primo incontro tra Olivia e Cesario (alter ego maschile di Viola) nel primo atto scena quinta la dama le chiede Siete un commediante? (nell'accezione elisabettiana il termine sta per attore, la risposta di Viola non sono quel che paio (in inglese il gioco di parole I am not that I play, play=recitare, verrebbe dunque non sono quel che recito) serve a far mostra del ruolo di Cesario, il ruolo che sta recitando, e viene messa tra le molte referenze al teatrale e al teatro dentro il teatro. Un'altra citazione è quella che fa Fabian nel terzo atto alla quarta scena parlando di Malvolio: If this were play'd upon a stage now, I could condemn it as an improbable fiction/ La vedessi in teatro direi che è un po' tirata con le funi.
Nella seconda scena del quarto atto, Feste recita due parti nella recita a beneficio di Malvolio, alternate tra la voce di Sir Topas e quella di sé stesso. Altre influenze vengono dalla tradizione popolare inglese e si possono vedere nelle canzoni di Feste e nei suoi dialoghi, come la canzone finale nel quinto atto L'ultimo verso della canzone And I'll strive to please you every day/e cercheremo di soddisfarvi ogni giorno è un verso derivante da diversi spettacoli popolari inglesi.
La commedia si divide nei canonici cinque atti, divisi a loro volta in scene: il primo e secondo atto in cinque, il terzo in quattro, il quarto in tre e l'ultimo in un solo atto.
Dal punto di vista narrativo è riconoscibile una struttura in quattro momenti: protasi, in cui si introducono i personaggi e la situazione; epitasi, lo svolgimento della trama; catastasi, il raggiungimento di un punto in cui la situazione sembra senza via d'uscita; catastrofe ovvero l'epilogo finale, risolutivo della trama e delle vicende dei personaggi. Lo schema è quello teorizzato dai grammatici latini quali Evanzio e Donato e ripreso dalle teorie drammaturgiche dell'umanesimo e del rinascimento.
Uno schema fisso contraddistingue anche la dimensione temporale: il dramma si divide in una introduzione e tre giornate differenti, una per ognuno degli altri momenti drammatici. Tuttavia, all'interno del testo ci sono indicazioni contraddittorie riguardo al tempo trascorso, come nel quinto atto in cui si afferma come siano passati ormai tre mesi (« [...] for three months before, no interim, not a minute's vacancy» Antonio, V, i). I luoghi si susseguono con simmetria: la protasi e le giornate, con l'eccezione della sequenza finale, iniziano sempre alla corte di Orsino per poi concludersi a casa di Olivia o nelle vicinanze, dove infine si svolge l'epilogo.
All'interno di questo schema fisso si muovono le variazioni, con il ripetersi di questa struttura nelle diverse trame parallele, intrecciate fra loro. L'azione scenica si muove tra le due corti del duca Orsino e della contessa Olivia, e l'attenzione è polarizzata da un lato dalla vicenda principale, e dall'altro dalla beffa ai danni di Malvolio. Quest'ultima vicenda permette la variazione del linguaggio, l'introduzione di alcuni personaggi caratterizzati e in definitiva amplifica la comicità dell'intero dramma.
Gli avvenimenti presentati in successione talvolta si stanno svolgendo contemporaneamente, come le prime tre scene del primo atto, alla corte di Orsino, sul luogo del naufragio e alla corte di Olivia.
Nella parte centrale delle giornate, con l'eccezione dell'ultima, sono collocati avvenimenti al di fuori delle due ambientazioni principali, spesso interrompendo la sequenza temporale o sovrapponendosi ad essa. Questi intermezzi introducono i personaggi che fungono da mediatori tra le due corti: Viola e il capitano di mare e in seguito Antonio e Sebastian.
Le discrepanze spaziali e temporali suggeriscono una dimensione differente dalla realtà, che è in effetti la dimensione fantastica, al di fuori del tempo e dello spazio convenzionali.
C'è da ricordare, infatti, che nel quarto atto Antonio racconta di aver passato tre mesi in compagnia di Sebastian: sebbene possano sorgere dubbi se tale periodo fosse quello trascorso in mare o in terra d'Illiria, il dissiparsi degli stessi avviene quando Orsino dice di aver Cesario al suo servizio per un periodo di tre mesi. In questo modo si produce una ellissi della narratio: mentre lo spettatore vive il tempo della rappresentazione con continuità, i personaggi accelerano il tempo della storia narrata permettendo lo scorrere di tre mesi con poche battute, che per convenzione teatrale il pubblico accetta e fruisce senza risentire di alcuna incongruenza.
0, o come vi piace fu rappresentata con certezza il giorno della 3 Candelora (2 febbraio) del 1602 presso la Middle Temple Hall. La possibilità di una rappresentazione precedente la sera dell'Epifania del 1601 è una ipotesi suffragata da alcune fonti, ma di cui non è possibile essere certi.
Il ruolo di Feste, il clown, fu affidato al nuovo acquisto della compagnia Robert Armin (ingaggiato per sostituire William Kempe), il quale oltre ad essere attore era anche cantante, particolarmente adatto per i ruoli di fool.
Si ritiene che della compagnia facessero parte anche John Sinklo (o Sincler), attore noto per la sua magrezza, (a cui fu probabilmente affidato Sir Andrew), Augustine Phillips, Henry Condell, i fratelli Cuthbert e Richard Burbage (Malvolio), oltre allo stesso Shakespeare che probabilmente si riservò la parte di Antonio.
La commedia fu anche uno dei primi lavori di Shakespeare rappresentati all'inizio della Restaurazione, l'adattamento di Sir William Davenant fu fatto nel 1661, con Thomas Betterton nel ruolo di Sir Toby. Samuel Pepys la considerava una "silly play" (sciocca recita), ma la vide tre volte durante il periodo del suo diario, l'11 settembre 1661, il 6 gennaio 1663 ed il 20 gennaio 1669. Un altro adattamento, "Love Betray'd, or, The Agreeable Disappointment" fu fatto nel 1703 ai Lincoln's Inn Fields.
Dopo essersi affermato nei teatri solo attraverso riadattamenti, il testo originale di Shakespeare fu riportato in scena nel 1741, in una produzione del Theatre Royal di Drury Lane.
Grandi produzioni furono messe in scena nel 1912 da Harley Granville-Barker, e nel 1914, all'Old Vic. Tuttora figura di frequente nel suo cartellone. Tra le molte messe in scena al Vic:
14 novembre 1950 con Peggy Ashcroft, Dorothy Tutin, Leo McKern, regia di Hugh Hunt - spettacolo inaugurale per la riapertura del teatro;
1957-1958 con Barbara Jefford, John Neville, Judi DenchLilian Baylis riaprì il Sadler's Wells Theatre nel 1931 con una produzione che vedeva Ralph Richardson nei panni di Sir Toby e John Gielgud come Malvolio. Quest'ultimo diresse anche una versione della commedia allo Shakespeare Memorial Theatre con Laurence Olivier come Malvolio e Vivian Leigh che interpretava sia Viola che Sebastian nel 1955. La più grande produzione di Broadway di sempre fu quella di Margaret Webster nel 1941 con Maurice Evans come Malvolio e Helen Hayes come Viola. Resistette 129 serate, più del doppio di una media produzione di Broadway.
La Royal Shakespeare Company dalla sua fondazione ha inserito la commedia in quasi ogni stagione. John Barton diresse la messa in scena del 1970 con Judi Dench, Donald Sinden, Roger Rees.
La compagnia del Globe Theatre di Londra ha prodotto molte importanti produzioni tutte al maschile della dodicesima notte, come si usava nei tempi di Shakespeare, e messo in primo piano nella stagione del 2002 lo spettacolo che vedeva Mark Rylance, direttore artistico del Globe nei panni di Olivia. Questa stagione fu preceduta a febbraio con la performance della stessa compagnia al Middle Temple Hall, per celebrare il quattrocentesimo anniversario della prima dello spettacolo, nello stesso luogo dove fu fatto; Eddie Redmayne interpretava Viola. 
Tra le più recenti produzioni del Vic, quella di Edward Hall è giunta anche in Italia. Anch'essa con una compagnia interamente maschile, debuttò a Londra il 17 febbraio 2007 con Tony Bell, Jack Tarlton, Jon Trenchard, Tam Williams, Joe Flynn, Dominic Tighe, Dugald Bruce Lockhart, Bob Barret, Jason Baughan, Chris Myles, Simon Scardifield, Alasdair Craig, Tom McDonaldNel 2012 Mark Rylance ha nuovamente interpretato Olivia in un allestimento tutto al maschile della commedia in scena al Globe e al Duke of York's Theatre di Londra; accanto a lui nel cast recitavano anche Stephen Fry (Malvolio), Johnny Flynn (Viola) e Samuel Barnett (Sebastian). Questo allestimento andò in scena al Belasco Theatre di New York l'anno successivo, con Rylance, Fry e Barnett, "promosso" dal ruolo di Sebastian a quello di Viola. Nel 2017 Stephen Goldwin ha diretto un revival della commedia al Royal National Theatre, con un Malvolio al femminile e Tamsin Greig nel ruolo di "Malvolia".
Nel 1950 Giorgio Strehler mise in scena la commedia con Lilla Brignone (Viola) e un applauditissimo Gianni Santuccio nella parte di Malvolio. Nel 2006 una versione diretta da Andrea Buscemi ha visto Oreste Lionello nelle vesti del maggiordomo beffato.
Twelfth Night, regia di Eugene Mullin e Charles Kent. Film muto con Julia Swayne Gordon (Olivia), Charles Kent (Malvolio), Florence Turner (Viola), Edith Storey (Sebastian), Tefft Johnson (Orsino), Marin Sais (Maria), William Humphrey (Sir Toby Belch), James Young (Sir Andrew Aguecheek). USA, 1910
La dodicesima notte (Dvenadtsataya Noch), regia di J. Fried. Con Anna Larionova (Olivia), Anna Lisyanskaya (Maria), Vadim Medvedev (Orsino), Vasili Merkuryev (Malvolio), Katya Luchko (Viola/Sebastian). URSS, 1956
Eros Perversion, regia e adattamento di Ron Wertheim, Musical erotico ispirato alla commedia. Italia, 1979.
La dodicesima notte, regia di Trevor Nunn. Con Imogen Stubbs (Viola), Helena Bonham Carter (Olivia), Toby Stephens (Orsino), Mel Smith (Sir Toby), Richard E. Grant (Sir Andrew), Ben Kingsley (Feste) e Nigel Hawthorne (Malvolio). Gran Bretagna e Irlanda, 1996
Nel film Shakespeare in Love esiste un riferimento alla dodicesima notte, verso la fine del film, quando la regina Elisabetta I (Judi Dench) chiede a William Shakespeare (Joseph Fiennes) di scrivere una commedia per il giorno dell'Epifania: inoltre Gwyneth Paltrow, che impersona la protagonista femminile, si chiama Viola, come l'eroina della dodicesima notte. Il poeta dichiara allora di far vivere la donna amata che nel frattempo deve andare nel nuovo mondo come protagonista della sua nuova commedia.
Nel 1820 fu fatta una versione operistica da Frederic Reynolds, con la musica composta da Henry Bishop e rappresentata per la prima volta al Covent Garden
Anonimo, Gl'Ingannati, in II Sacrificio, Comedia de Gli Intronati, Venezia, 1537.
Anna Luisa Zazo, La dodicesima notte. La trasmissione del testo, le fonti, in La dodicesima notte, Mondadori, 1991, ISBN 88-04-34805-4.
Agostino Lombardo in  William Shakespeare, La dodicesima notte ovvero quel che volete, Feltrinelli, 1993, ISBN 88-07-82082-X.
 Giorgio Melchiori, Shakespeare. Genesi e struttura delle opere., Laterza, 1994,  pp. 364-376, ISBN 88-420-7742-9.
 Harold Bloom, Shakespeare, L'invenzione dell'uomo, Milano, Rizzoli, 2001, ISBN 88-17-10798-0.
 Bill Bryson, Il mondo è un teatro. La vita e l'epoca di WIlliam Shakespeare, Parma, Guanda, 2007, ISBN 978-88-6088-820-4.
 Massimo Fusillo, La gemellarità, il nomadismo e la ricerca dell'identità, in A. Gargano, M. Squillante e R. Beltràn (a cura di), Il viaggio nella letteratura occidentale tra mito e simbolo, Liguori, 2005,  p. 183, ISBN 88-207-3849-X.(EN) William Shakespeare, Twelfth Night: Or, What You Will, a cura di Howard H. Furness, 1901, ISBN 0-7426-5294-7.
(EN) Morton Luce, Rich's 'Apolonius & Silla,' an original of Shakespeare's 'Twelfth Night', Londra, 1912,  pp. 7, 46-51.
(EN) Anne Righter, Shakespeare and the Idea of the Play, 1962, Chatto & Windus, ISBN 0-7011-1078-3.
(EN) Robert Weimann, Shakespeare and the Popular Tradition in the Theater: Studies in the Social Dimension of Dramatic Form and Function, 1978, The Johns Hopkins University Press, ISBN 0-8018-3506-2.
(EN) William Shakespeare, Twelfth Night, a cura di John Maule Lothian e Thomas Wallace Craik, Co. Ltd, 1975.
(EN) Charles Boyce, Shakespeare A to Z, 1990, Roundtable Press, ISBN 0-385-31361-6.
(EN) Michael Pennington, Twelfth Night: a user's guide, New York, 2000, ISBN 0-87910-950-5.
(EN) Richard Proudfoot, Ann Thompson; David Scott Kastan, The Arden Shakespeare Complete Works Paperback Edition, Thomas Nelson Publishers, 1998, ISBN 0-17-443615-7.
(EN) Elizabeth Story Donno, Twelfth Night, Cambridge, Cambridge University Press, 2003, ISBN 0-521-53514-X.
(EN) William Shakespeare, Smith, Bruce R., Twelfth Night: Texts and Contexts, Boston, Bedford/St Martin's, 2001, ISBN 0-312-20219-9.
William Shakespeare, La dodicesima notte, traduzione e cura di Gabriele Baldini, Rizzoli, 1979, ISBN 88-17-12205-X.
 William Shakespeare, La dodicesima notte, traduzione di Cesare Vico Lodovici, Einaudi, 1979, ISBN 88-06-11536-7.
 William Shakespeare, La dodicesima notte, a cura di Nemi d'Agostino, traduzione di C. A. Corsi, testo originale a fronte, Garzanti, 1990, ISBN 88-11-36402-7.
 William Shakespeare, La dodicesima notte, o Quel che volete, traduzione di Orazio Costa Giovangigli, saggio di Anna Luisa Zazo, Milano, Arnoldo Mondadori Editore, 1991, ISBN 88-04-34805-4.
 William Shakespeare, La dodicesima notte, ovvero Quel che volete, traduzione e cura di Agostino Lombardo, Milano, Feltrinelli, 1993, ISBN 88-07-82082-X.
 Il testo completo (PDF), su liberliber.it, traduzione di Goffredo Raponi. URL consultato il 4 novembre 2008 (archiviato dall'url originale il 24 gennaio 2011).
