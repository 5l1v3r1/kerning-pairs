
Il Canto degli Italiani, conosciuto anche come Fratelli d'Italia, Inno di Mameli, Canto nazionale o Inno d'Italia, è un canto risorgimentale scritto da Goffredo Mameli e musicato da Michele Novaro nel 1847, inno nazionale della Repubblica Italiana. Il brano, un 4/4 in si bemolle maggiore, è costituito da sei strofe e da un ritornello che viene cantato alla fine di ogni strofa. Il sesto gruppo di versi, che non viene quasi mai eseguito, richiama il testo della prima strofa.
Il canto fu molto popolare durante il Risorgimento e nei decenni seguenti, sebbene dopo l'unità d'Italia (1861) come inno del Regno d'Italia fosse stata scelta la Marcia Reale, che era il brano ufficiale di Casa Savoia. Il Canto degli Italiani era infatti considerato troppo poco conservatore rispetto alla situazione politica dell'epoca: Fratelli d'Italia, di chiara connotazione repubblicana e giacobina, mal si conciliava con l'esito del Risorgimento, che fu di stampo monarchico.
Dopo la seconda guerra mondiale l'Italia diventò una repubblica e il Canto degli Italiani fu scelto, il 12 ottobre 1946, come inno nazionale provvisorio, ruolo che ha conservato anche in seguito rimanendo inno de facto della Repubblica Italiana. Nei decenni si sono susseguite varie iniziative parlamentari per renderlo inno nazionale ufficiale, fino a giungere alla legge nº 181 del 4 dicembre 2017, che ha dato al Canto degli Italiani lo status di inno nazionale de iure.
Il testo del Canto degli Italiani fu scritto dal genovese Goffredo Mameli, allora giovane studente e fervente patriota, in un contesto storico caratterizzato da quel patriottismo diffuso che già preannunciava i moti del 1848 e la prima guerra di indipendenza. Secondo invece la tesi dello storico Aldo Alessandro Mola, l'autore del testo del Canto degli Italiani sarebbe in realtà Atanasio Canata: questa ipotesi è però rigettata dalla maggioranza degli storici.
Sulla data precisa della stesura del testo, le fonti sono discordi: secondo alcuni studiosi l'inno fu scritto da Mameli il 10 settembre 1847, mentre secondo altri la data di nascita del componimento fu due giorni prima, l'8 settembre. Tra i sostenitori della seconda ipotesi ci fu Giosuè Carducci, che riassunse così il contesto storico in cui nacque il Canto degli Italiani:
Dopo aver scartato l'idea di adattarlo a musiche già esistenti, il 10 novembre 1847 Goffredo Mameli inviò il testo dell'inno a Torino per farlo musicare dal compositore genovese Michele Novaro, che in quel momento si trovava nella casa del patriota Lorenzo Valerio. Novaro ne fu subito conquistato e, il 24 novembre 1847, decise di musicarlo. Così Anton Giulio Barrili, patriota e poeta, ricordò nell'aprile 1875, durante una commemorazione di Mameli, le parole di Novaro sulla nascita della musica del Canto degli Italiani:
Mameli, che era repubblicano, giacobino e sostenitore del motto nato dalla Rivoluzione francese Liberté, Égalité, Fraternité, per scrivere il testo del Canto degli Italiani si ispirò all'inno nazionale francese, La Marsigliese. Ad esempio, «Stringiamci a coorte» richiama il verso della Marsigliese, «Formez vos bataillon» ("Formate i vostri battaglioni").
Anche l'inno nazionale greco, che fu composto nel 1823, fu uno dei brani a cui si ispirò Mameli per il suo canto: in entrambi i componimenti sono infatti contenuti dei riferimenti all'antichità classica, che è vista come esempio da seguire per affrancarsi dal dominio straniero, e dei richiami alla combattività, che è necessaria per poter ambire alla riconquista della libertà. Nell'inno nazionale greco è presente, come nel Canto degli Italiani, una menzione all'Impero austriaco e al suo dominio sulla penisola italiana (un verso della versione completa dell'inno greco, che è formata da 158 strofe, infatti recita «L'occhio dell'Aquila nutre ali e artigli con le viscere dell'italiano», dove l'aquila è lo stemma imperiale asburgico).
L'Italia è anche citata nell'inno nazionale polacco, scritto nel 1797 a Reggio Emilia in epoca napoleonica, il cui ritornello recita: «Marsz, marsz, Dąbrowski, z ziemi włoskiej do Polski» (ovvero "In marcia Dąbrowski, dalla terra italiana alla Polonia"). Il testo fa riferimento all'arruolamento, tra le file delle armate napoleoniche di stanza in Italia, di volontari polacchi che erano fuggiti dalla loro terra di origine perché perseguitati per motivi politici; la Polonia era infatti scossa da moti di ribellione che erano finalizzati all'indipendenza del Paese slavo dall'Austria e dalla Russia. Questi volontari parteciparono alla prima campagna d'Italia con la promessa, da parte di Napoleone, di un'incipiente guerra di liberazione della Polonia: in particolare, il testo esorta il generale polacco Jan Henryk Dąbrowski a volgere al più presto le armate verso la loro terra. Il riferimento è vicendevole: nella quinta strofa del Canto degli Italiani si cita infatti la situazione politica della Polonia, che all'epoca era simile a quella italiana, dato che entrambi i popoli non avevano una Patria ed erano soggetti a una dominazione straniera. Questa vicendevole citazione Italia-Polonia nei rispettivi inni è unica al mondo.
In origine era presente, nella prima versione del Canto degli Italiani, un'ulteriore strofa che era dedicata alle donne italiane. La strofa, eliminata dallo stesso Mameli prima del debutto ufficiale dell'inno, recitava: «Tessete o fanciulle / bandiere e coccarde / fan l'alme gagliarde / l'invito d'amor».
Nella versione originaria dell'inno, il primo verso della prima strofa recitava «Evviva l'Italia», Mameli lo cambiò poi in «Fratelli d'Italia» quasi certamente su suggerimento di Michele Novaro stesso. Quest'ultimo, quando ricevette il manoscritto, aggiunse anche un reboante «Sì!» alla fine del ritornello cantato dopo l'ultima strofa.
L'inno debuttò pubblicamente il 10 dicembre 1847 a Genova quando, sul piazzale del santuario della Nostra Signora di Loreto del quartiere di Oregina, fu presentato alla cittadinanza in occasione di una commemorazione della rivolta del quartiere genovese di Portoria contro gli occupanti asburgici durante la guerra di successione austriaca; nell'occasione, venne suonato dalla Filarmonica Sestrese, all'epoca banda municipale di Sestri Ponente, davanti a una parte di quei 30 000 patrioti – provenienti da tutta Italia – che erano convenuti a Genova per la manifestazione.
Vi fu forse una precedente esecuzione pubblica, di cui si è persa la documentazione originale, da parte della Filarmonica Voltrese fondata da Nicola Mameli, fratello di Goffredo, il 9 novembre 1847 a Genova. In questa prima esecuzione pubblica fu cantata la prima versione del Canto degli Italiani, in seguito modificata in quella definitiva.
Essendo il suo autore notoriamente mazziniano, il brano venne proibito dalla polizia sabauda fino al marzo 1848: la sua esecuzione venne vietata anche dalla polizia austriaca, che perseguì pure la sua interpretazione canora – considerata reato politico – sino alla fine della prima guerra mondiale.
Tuttavia il 18 dicembre 1847 il giornale "L'Italia" di Pisa pubblicava questa notizia da Torino: 
I manoscritti autografi giunti sino al XXI secolo sono due; il primo, quello originale legato alla prima stesura, si trova presso l'Istituto mazziniano di Genova, mentre il secondo, quello spedito da Mameli il 10 novembre 1847 a Novaro, è conservato al Museo del Risorgimento di Torino. Il manoscritto autografo che Novaro inviò all'editore Francesco Lucca si trova invece presso l'Archivio Storico Ricordi.
Le prime critiche al Canto degli Italiani furono rivolte da Giuseppe Mazzini. In particolare, il patriota genovese considerava la musica del Canto degli Italiani troppo poco marziale. Mazzini, che contestava anche il testo, commissionò nel 1848 un nuovo brano a Mameli, dando l'incarico a Verdi di musicarlo, il cui titolo era Suona la tromba. Il testo della prima strofa di questo componimento musicale recitava: «Suona la tromba / ondeggiano le insegne / gialle e nere / Fuoco! perdio / sui barbari / sulle vendute schiere / già ferve la battaglia / al Dio dei forti, osanna! / le baionette in canna / è giunta l'ora di pugnar!». Anche questo nuovo canto non ottenne però i favori di Mazzini, e quindi fu il Canto degli Italiani a diventare l'inno simbolo del Risorgimento.
Quando debuttò il Canto degli Italiani, mancavano pochi mesi ai moti del 1848. Poco prima della promulgazione dello Statuto Albertino, era stata abrogata una legge coercitiva che vietava gli assembramenti formati da più di dieci persone. Da questo momento in poi, il Canto degli Italiani conobbe un crescente successo anche grazie alla sua orecchiabilità, che ne facilitò la diffusione tra la popolazione.
Con il passare del tempo, l'inno fu sempre più diffuso e venne cantato quasi in ogni manifestazione, diventando uno dei simboli del Risorgimento. Il brano fu infatti cantato diffusamente dagli insorti in occasione delle cinque giornate di Milano (1848), e venne intonato frequentemente durante i festeggiamenti per la promulgazione,  da parte di Carlo Alberto di Savoia, dello Statuto Albertino (sempre nel 1848). Anche la breve esperienza della Repubblica Romana (1849) ebbe, tra gli inni più intonati dai volontari, il Canto degli Italiani, con Giuseppe Garibaldi che fu solito canticchiarlo e fischiettarlo durante la difesa di Roma e la fuga verso Venezia.
Quando il Canto degli Italiani diventò popolare, le autorità sabaude censurarono la quinta strofa, estremamente dura con gli austriaci; tuttavia dopo la dichiarazione di guerra all'Austria e l'inizio della prima guerra d'indipendenza (1848-1849), i soldati e le bande militari sabaude lo eseguivano così frequentemente che re Carlo Alberto fu costretto a ritirare ogni censura. L'inno era infatti diffusissimo, soprattutto tra le file dei volontari repubblicani. Durante la prima guerra d'indipendenza, oltre al  Canto degli Italiani, era molto diffuso tra le truppe sabaude il canto risorgimentale Addio mia bella addio.
Il Canto degli Italiani fu uno dei brani più popolari anche durante la seconda guerra d'indipendenza (1859), questa volta insieme al canto risorgimentale La bella Gigogin e al Va, pensiero di Giuseppe Verdi. Fratelli d'Italia fu uno dei canti più intonati anche durante la spedizione dei Mille (1860), con la quale Garibaldi conquistò il Regno delle Due Sicilie; durante questa spedizione, un altro canto diffuso tra i garibaldini fu L'inno di Garibaldi. A Quarto i due brani vennero spesso cantati anche da Garibaldi e dai suoi fedelissimi.
Dopo l'unità d'Italia (1861) come inno nazionale fu scelta la Marcia Reale, composta nel 1831: la decisione fu presa perché il Canto degli Italiani, che aveva contenuti troppo poco conservatori ed era caratterizzato da una decisa impronta repubblicana e giacobina, non si combinava con l'epilogo del Risorgimento, di matrice monarchica. I riferimenti al credo repubblicano di Mameli – che era difatti mazziniano – erano però più di carattere storico che politico; di contro, il Canto degli Italiani era malvisto anche dagli ambienti socialisti e anarchici, che lo consideravano invece all'opposto, cioè troppo poco rivoluzionario.
Dopo la terza guerra di indipendenza, a Unità d'Italia quasi completata, l'inizio della seconda strofa fu cambiato da "Noi siamo da secoli / calpesti, derisi" a "Noi fummo per secoli / calpesti, derisi", e nel ritornello venne ripetuta la frase "siam pronti alla morte".
Nel 1862 Giuseppe Verdi, nel suo Inno delle Nazioni, che fu composto per l'Esposizione Universale di Londra, affidò al Canto degli Italiani (e non alla Marcia Reale) la funzione di rappresentare l'Italia, autorevole segnale del fatto che non tutti gli italiani individuavano nella Marcia Reale l'inno che esprimeva meglio il sentimento di unità nazionale. Di conseguenza, il Canto degli Italiani, in questa occasione, fu suonato insieme a God Save the Queen e alla Marsigliese. Anche il patriota e politico Giuseppe Massari, che divenne in seguito uno dei più importanti biografi di Cavour, prediligeva, come canto rappresentativo dell'unità nazionale, il Canto degli Italiani. L'unico inno nazionale presente nel componimento di Verdi era God Save the Queen: La Marsigliese, dai forti connotati repubblicani, non era ancora il canto ufficiale dello Stato francese, che all'epoca non era una repubblica bensì una monarchia retta da un imperatore, Napoleone III.
Il brano fu uno dei canti più comuni durante la terza guerra d'indipendenza (1866), e anche la presa di Roma del 20 settembre 1870 fu accompagnata da cori che lo intonavano insieme alla Bella Gigogin e alla Marcia Reale; nell'occasione, il Canto degli Italiani venne spesso eseguito anche dalla fanfara dei bersaglieri. Anche dopo la fine del Risorgimento il Canto degli Italiani, che era insegnato nelle scuole, restò molto popolare tra gli italiani, ma a esso, però, si affiancarono altri brani musicali che erano collegati alla situazione politica e sociale dell'epoca come, ad esempio, l'Inno dei lavoratori oppure Addio a Lugano, che in parte oscurarono la popolarità degli inni risorgimentali (Canto degli Italiani compreso), dato che avevano un significato più legato ai problemi quotidiani.
Fratelli d'Italia, grazie ai riferimenti al patriottismo e alla lotta armata, tornò ad avere successo durante la guerra italo-turca (1911-1912), dove si affiancò ad A Tripoli, e nelle trincee della prima guerra mondiale (1915-1918): l'irredentismo che la caratterizzava trovò infatti un simbolo nel Canto degli Italiani, sebbene negli anni seguenti all'ultimo contesto bellico citato gli sarebbero stati preferiti, in ambito patriottico, brani musicali di maggiore stampo militare come La canzone del Piave, la Canzone del Grappa o La campana di San Giusto. Poco dopo l'entrata in guerra dell'Italia nel primo conflitto mondiale, il 25 luglio 1915, Arturo Toscanini eseguì il Canto degli Italiani durante una manifestazione interventista.
Nel 1916 il poeta e regista Nino Oxilia diresse il film muto L'Italia s'è desta!, il cui titolo riprende il secondo verso del Canto degli Italiani. La proiezione della pellicola cinematografica veniva accompagnata da una orchestra con coro che eseguiva gli inni patriottici classici più famosi del tempo: l'Inno di Garibaldi, il Canto degli Italiani, il coro del Mosè in Egitto di Gioachino Rossini e i cori del Nabucco e dei I Lombardi alla prima crociata di Giuseppe Verdi.
Dopo la marcia su Roma (1922) assunsero grande importanza i canti prettamente fascisti come Giovinezza (o Inno Trionfale del Partito Nazionale Fascista), i quali vennero diffusi e pubblicizzati molto capillarmente, oltreché insegnati nelle scuole, pur non essendo inni ufficiali. In questo contesto le melodie non fasciste furono scoraggiate, e il Canto degli Italiani non fu un'eccezione. Nel 1932 il segretario del Partito Nazionale Fascista Achille Starace decise di proibire i brani musicali che non inneggiassero a Benito Mussolini e, più in generale, quelli non legati direttamente al fascismo. La direttiva di Starace recitava che:
Furono così vietati i brani giudicati sovversivi, cioè quelli di stampo anarchico o socialista, come l'Inno dei lavoratori o L'Internazionale, e gli inni ufficiali delle nazioni straniere non simpatizzanti col fascismo, come La Marsigliese. Dopo la firma dei Patti Lateranensi tra il Regno d'Italia e la Santa Sede (1929), furono vietati anche i brani anticlericali. I canti risorgimentali furono comunque tollerati: al Canto degli Italiani, che era vietato nelle cerimonie ufficiali, fu concessa una certa accondiscendenza solo in occasioni particolari.
Nello spirito di questa direttiva, vennero incoraggiati, ad esempio, canti come l'inno nazista Horst-Wessel-Lied e il canto franchista Cara al sol, trattandosi di brani musicali ufficiali di regimi affini a quello guidato da Mussolini. Diversamente, alcuni brani furono ridimensionati, come La canzone del Piave, cantata quasi esclusivamente durante le commemorazioni dell'anniversario della Vittoria ogni 4 novembre.
Durante la seconda guerra mondiale, vennero diffusi, anche via radio, brani fascisti composti da musicisti di regime: furono quindi pochissimi i canti nati spontaneamente tra la popolazione. Negli anni del secondo conflitto bellico erano comuni brani come A primavera viene il bello, Battaglioni M, Vincere! e Camerata Richard, mentre, tra i canti nati spontaneamente, il più famoso fu Sul ponte di Perati.
Dopo l'armistizio dell'8 settembre 1943, il governo italiano adottò provvisoriamente come inno nazionale, in sostituzione della Marcia Reale, La canzone del Piave: la monarchia italiana era infatti stata messa in discussione per aver consentito l'instaurarsi della dittatura fascista; richiamando la vittoria italiana nella prima guerra mondiale, poteva infondere coraggio e speranza alle truppe del Regio Esercito che combattevano i repubblichini e i tedeschi.
In questo contesto, Fratelli d'Italia, insieme agli altri canti risorgimentali e alle canzoni partigiane, tornò a riecheggiare nell'Italia meridionale liberata dagli Alleati e nelle zone controllate dai partigiani a nord del fronte di guerra. Il Canto degli Italiani, in particolare, ebbe un buon successo negli ambienti antifascisti, dove si affiancò alle canzoni partigiane Fischia il vento e Bella ciao. Alcuni studiosi reputano che il successo del brano negli ambienti antifascisti sia stato poi determinante per la sua scelta a inno provvisorio della Repubblica Italiana.
Spesso il Canto degli Italiani viene erroneamente indicato come l'inno nazionale della Repubblica Sociale Italiana di Benito Mussolini. Tuttavia è documentata la mancanza di un inno nazionale ufficiale della Repubblica di Mussolini: nelle cerimonie veniva infatti eseguito il Canto degli Italiani oppure Giovinezza. Il Canto degli Italiani e – più in generale – le tematiche risorgimentali furono utilizzate dalla Repubblica di Mussolini, con un cambio di rotta rispetto al passato, per soli fini propagandistici.
Nel 1945, a guerra terminata, Arturo Toscanini diresse a Londra l'esecuzione dell'Inno delle Nazioni composto da Verdi nel 1862 e comprendente anche il Canto degli Italiani; come inno nazionale provvisorio, anche dopo la Nascita della Repubblica Italiana, fu però temporaneamente confermata La canzone del Piave.
Per la scelta dell'inno nazionale si aprì un dibattito che individuò, tra le opzioni possibili: il Va, pensiero dal Nabucco di Verdi, la stesura di un brano musicale completamente nuovo, il Canto degli Italiani, l'Inno di Garibaldi e la conferma della Canzone del Piave. La classe politica dell'epoca approvò poi la proposta del ministro della Guerra Cipriano Facchinetti, che prevedeva l'adozione del Canto degli Italiani come inno provvisorio dello Stato.
La canzone del Piave ebbe quindi la funzione di inno nazionale della Repubblica Italiana fino al Consiglio dei Ministri del 12 ottobre 1946, quando Cipriano Facchinetti (di credo politico repubblicano), comunicò ufficialmente che durante il giuramento delle Forze Armate del 4 novembre, quale inno provvisorio, si sarebbe adottato il Canto degli Italiani. Il comunicato stampa recitava che:
Facchinetti dichiarò, altresì, che si sarebbe proposto uno schema di decreto che avrebbe confermato il Canto degli Italiani inno nazionale provvisorio della neonata Repubblica, intenzione che, però, non ebbe seguito. Il consenso sulla scelta del Canto degli Italiani non fu unanime: dalle colonne de l'Unità, cioè dal quotidiano del Partito Comunista Italiano, fu proposto, come brano musicale nazionale, l'Inno di Garibaldi. La sinistra italiana considerava infatti, quale figura di spicco rappresentativa del Risorgimento, Garibaldi e non Mazzini, che era reputato di secondo piano rispetto all'eroe dei due mondi.
Facchinetti propose di ufficializzare il Canto degli Italiani nella Costituzione, in preparazione proprio in quel momento, ma senza esito. La Costituzione, entrata in vigore nel 1948, sancì infatti, nell'articolo 12, l'uso del Tricolore come bandiera nazionale, ma non stabilì quale sarebbe stato l'inno, e nemmeno il simbolo della Repubblica, che fu poi adottato con decreto legislativo datato 5 maggio 1948. L'emblema fu scelto dopo due concorsi a cui parteciparono, complessivamente, 800 loghi realizzati da 500 artisti; risultò poi vincitore Paolo Paschetto col suo noto Stellone. Tuttavia, l'approvazione definitiva della Costituzione, avvenuta il 22 dicembre 1947 ad opera dell'Assemblea Costituente, fu salutata dal pubblico che assisteva alla seduta dalle tribune (e in seguito anche dai padri costituenti), con una spontanea esecuzione del Canto degli Italiani. Un disegno di legge costituzionale preparato nell'immediato dopoguerra il cui obiettivo finale era l'inserimento, nell'articolo 12, del comma "L'inno della Repubblica è Fratelli d'Italia" non ebbe seguito, come pure l'ipotesi di un decreto presidenziale che emanasse un'apposita disciplinare.
In alcuni eventi istituzionali organizzati all'estero poco dopo la proclamazione della Repubblica, a causa della mancata ufficializzazione del Canto degli Italiani, i corpi musicali delle nazioni ospitanti suonarono per errore, tra l'imbarazzo delle autorità italiane, la Marcia Reale. In un'occasione, in uno Stato africano, la banda nazionale del Paese ospitante eseguì invece, in luogo dell'inno nazionale italiano, 'O sole mio.
Il Canto degli Italiani ha poi avuto un grande successo tra gli emigranti italiani: spartiti di Fratelli d'Italia si possono infatti trovare, insieme al Tricolore, in molti negozi delle varie Little Italy sparse nel mondo anglosassone. L'inno nazionale italiano è spesso suonato in occasioni più o meno ufficiali in Nord e Sud America: in particolare, è stato la "colonna sonora" delle raccolte fondi destinate alla popolazione italiana uscita devastata dal conflitto, che furono organizzate nel secondo dopoguerra nelle Americhe.
Dopo il raggiungimento dello status di inno nazionale provvisorio, il Canto degli Italiani iniziò ad essere oggetto di critiche, tant'è che a più riprese si parlò della sua sostituzione. Negli anni 1950 fu deciso di effettuare un sondaggio radiofonico per stabilire quale brano musicale avrebbe dovuto sostituire il Canto degli Italiani come inno nazionale italiano: in questa inchiesta, che comunque non decretò il cambio ufficiale dell'inno per via del poco successo ottenuto, vinse il Va, pensiero di Verdi. Poco dopo il sondaggio citato, fu bandito un concorso pubblico per la stesura di un brano completamente nuovo che avrebbe dovuto sostituire il Canto degli Italiani: l'intenzione era quella di avere un inno più moderno e di maggiore caratura culturale, ma questo bando non ebbe seguito a causa della scarsa qualità delle composizioni musicali pervenute. Nel 1960 la Rai, in un programma televisivo, lanciò un sondaggio per scegliere il brano musicale che avrebbe dovuto sostituire il Canto degli Italiani come inno nazionale italiano; le opzioni presentate furono però tutte bocciate dal pubblico.
Le critiche continuarono anche nei decenni seguenti; a partire dal Sessantotto, il Canto degli Italiani fu progressivamente oggetto di disinteresse collettivo e – molto spesso – di una vera e propria avversione. Dati i suoi richiami alla lotta armata e alla Patria, Fratelli d'Italia era visto come un brano musicale arcaico e dalle marcate caratteristiche di destra. Tra gli esponenti politici che proposero, negli anni, la sostituzione del Canto degli Italiani ci furono Bettino Craxi, Umberto Bossi e Rocco Buttiglione. Tra i musicisti che chiesero un nuovo inno nazionale ci fu invece Luciano Berio. Michele Serra suggerì la revisione del testo in italiano moderno, mentre Antonio Spinosa giudicò il Canto degli Italiani troppo maschilista.
Fu l'ex Presidente della Repubblica Carlo Azeglio Ciampi, all'inizio del XXI secolo, a iniziare un'opera di valorizzazione e di rilancio del Canto degli Italiani come uno dei simboli dell'identità nazionale. In riferimento al Canto degli Italiani, Ciampi dichiarò che:
Per ovviare alle critiche, l'allora Presidente della Repubblica affidò spesso le esecuzioni dell'inno, nelle occasioni ufficiali, ad alcuni importanti direttori d'orchestra come Zubin Mehta, Giuseppe Sinopoli, Claudio Abbado e Salvatore Accardo.
Ciampi ripristinò anche il giorno festivo per la Festa della Repubblica del 2 giugno e la relativa parata militare in via dei Fori Imperiali a Roma, operando una più generale azione di valorizzazione dei simboli patri italiani. L'iniziativa di Ciampi è stata ripresa e continuata anche dal suo successore, Giorgio Napolitano, con particolare risalto durante le celebrazioni del 150º anniversario dell'Unità d'Italia.
L'azione di Ciampi iniziò dopo il suo clamoroso gesto di protesta nei confronti di Riccardo Muti alla prima della stagione scaligera del 1999-2000. Ciampi rifiutò infatti la rituale visita di congratulazioni al direttore d'orchestra nel suo camerino, in quanto Muti non aveva aperto la serata, come era d'uso, suonando il Canto degli Italiani, da lui ritenuto inadeguato a introdurre il Fidelio di Ludwig van Beethoven. D'altra parte, lo stesso Muti ha difeso Il Canto degli Italiani, apprezzando l'invito all'azione con l'obiettivo di affrancarsi dal dominio straniero che l'inno rivolge al popolo italiano rispetto al dolore comunicato dal pur melodicamente superiore Va, pensiero – il candidato più frequente alla sua sostituzione – e ritenendo pertanto Fratelli d'Italia, con il suo carico di significati rinvigorenti lo spirito patriottico, più adatto ad essere suonato nelle occasioni ufficiali. Altri musicisti, come il compositore Roman Vlad, già sovrintendente del Teatro alla Scala di Milano, considerano la musica tutt'altro che brutta e non inferiore a quella di molti altri inni nazionali.
In occasione dei festeggiamenti del 2 giugno 2002, ne è stata presentata una versione filologicamente corretta nella melodia della partitura, opera di Maurizio Benedetti e Michele D'Andrea, che ha ripreso i segni d'espressione presenti nel manoscritto di Novaro.
Per decenni si è dibattuto a livello governativo e parlamentare sulla necessità di rendere il Canto degli Italiani inno de iure della Repubblica Italiana, senza però giungere all'approvazione di una legge o di una modifica costituzionale che sancisse lo stato di fatto, riconosciuto peraltro anche in tutte le sedi istituzionali, fino al 4 dicembre 2017.
Nel 2005 fu approvato un disegno di legge nella Commissione affari costituzionali del Senato; la proposta non ebbe seguito a causa della scadenza della legislatura, anche se fu fatta un'erronea comunicazione dove era riportato il fatto che fosse stato approvato un decreto legge datato 17 novembre, grazie al quale il Canto degli Italiani avrebbe ottenuto il crisma dell'ufficialità. Tale informazione errata fu poi riportata anche da fonti autorevoli.
Nel 2006, con la nuova legislatura, è stato discusso, sempre nella Commissione affari costituzionali del Senato, un disegno di legge che prevedeva l'adozione di un disciplinare circa il testo, la musica e le modalità di esecuzione dell'inno. Nello stesso anno venne presentato al Senato un disegno di legge costituzionale che prevedeva la modifica dell'art. 12 della Costituzione italiana con l'aggiunta del comma «L'inno della Repubblica è Fratelli d'Italia», ma che non ebbe seguito a causa dello scioglimento anticipato delle camere. Nel 2008, altre iniziative analoghe sono state adottate in sede parlamentare, peraltro senza mai portare a termine l'ufficializzazione del Canto degli Italiani nella Costituzione, che restava perciò ancora provvisorio e adottato de facto.
Il 16 settembre 2009 è stato presentato un disegno di legge, mai discusso, che prevedeva l'aggiunta del comma «L'inno della Repubblica è il "Canto degli Italiani" di Goffredo Mameli, musicato da Michele Novaro» all'articolo 12 della Costituzione. Il 23 novembre 2012 è stata approvata una legge che prevede l'obbligo di insegnare il Canto degli Italiani e gli altri simboli patri italiani nelle scuole. Tale norma prevede anche l'insegnamento del contesto storico in cui avvenne la stesura del brano musicale, con particolare attenzione alle premesse che portarono alla sua nascita.
Il 29 giugno 2016, sulla scia del provvedimento del 23 novembre 2012, è stata presentata alla Commissione Affari costituzionali della Camera dei deputati una proposta di legge per rendere il Canto degli Italiani inno ufficiale della Repubblica Italiana. Il 25 ottobre 2017, la Commissione Affari costituzionali della Camera ha approvato tale proposta di legge, coi relativi emendamenti e il 27 ottobre, il disegno di legge è passato all'omologa commissione del Senato della Repubblica. Il 15 novembre 2017 il disegno di legge che riconosce il Canto degli Italiani di Goffredo Mameli e di Michele Novaro quale inno nazionale della Repubblica Italiana è stato approvato in via definita dalla Commissione Affari costituzionali del Senato. 
Visto che le due citate commissioni parlamentari hanno approvato il provvedimento in "sede legislativa", quest'ultimo è stato direttamente promulgato dal Presidente della Repubblica Italiana il 4 dicembre 2017 come "legge nº 181" senza la necessità dei consueti passaggi nelle aule parlamentari. Il 15 dicembre 2017 l'iter si è concluso definitivamente, con la pubblicazione sulla Gazzetta Ufficiale della legge nº 181 del 4 dicembre 2017, avente titolo "Riconoscimento del «Canto degli italiani» di Goffredo Mameli quale inno nazionale della Repubblica", che è entrata in vigore il 30 dicembre 2017. I due commi che compongono la legge recitano:
Nel Canto degli Italiani è presente un forte richiamo alla storia dell'antica Roma poiché nelle scuole dell'epoca questo periodo storico era studiato con attenzione; in particolare, la preparazione culturale di Mameli aveva forti connotati classici.
Nel ritornello è citata la coorte, un'unità militare dell'esercito romano corrispondente alla decima parte della legione. Con «Stringiamci a coorte, siam pronti alla morte, l'Italia chiamò» si allude alla chiamata alle armi del popolo italiano con l'obiettivo di cacciare il dominatore straniero dal suolo nazionale e di unificare il Paese, all'epoca ancora diviso in sette Stati preunitari. "Stringersi a coorte" significa infatti serrare metaforicamente le file tenendosi pronti a combattere. La storia romana repubblicana è poi ripresa anche nella prima strofa del componimento. Nel ritornello è presente, per questioni di metrica, il termine sincopato "stringiamci" (senza la lettera "o") in luogo di "stringiamoci".
Il reboante «Sì!» aggiunto da Novaro al ritornello cantato dopo l'ultima strofa allude invece al giuramento, da parte del popolo italiano, di battersi fino alla morte pur di ottenere la liberazione del suolo nazionale dallo straniero e l'unificazione del Paese.
Nel primo verso della prima strofa è contenuto un richiamo al fatto che gli italiani appartengono a un unico popolo e che sono, quindi, «Fratelli d'Italia». Dal primo verso originò poi uno dei nomi con cui è conosciuto il Canto degli Italiani. L'esortazione agli italiani, intesi come "fratelli", a combattere per il proprio Paese si ritrova nel primo verso di molte poesie patriottiche risorgimentali: «Su, figli d'Italia! su, in armi! coraggio!» è infatti l'inizio di All'armi! all'armi! di Giovanni Berchet, mentre «Fratelli, all'armi, all'armi!» è il primo verso di All'armi! di Gabriele Rossetti; «Fratelli, sorgete» è invece l'inizio dell'omonimo coro di Giuseppe Giusti. Un canto popolare toscano, attribuito a Francesco Domenico Guerrazzi e inneggiante a papa Pio IX, aveva invece come primo verso «Su, fratelli! D'un Uom la parola».
Nella prima strofa viene anche citato il politico e militare romano Publio Cornelio Scipione (chiamato, nell'inno, col nome latino di Scipio) il quale, sconfiggendo il generale cartaginese Annibale nella battaglia di Zama (18 ottobre 202 a.C.), concluse la seconda guerra punica liberando la penisola italiana dall'esercito cartaginese. Dopo questa battaglia Scipione fu soprannominato "Scipione l'Africano". Secondo Mameli, l'elmo di Scipione è ora indossato metaforicamente dall'Italia («Dell'elmo di Scipio s'è cinta la testa») pronta a combattere («L'Italia s'è desta», cioè "si è svegliata") per liberarsi dal giogo straniero ed essere di nuovo unita. L'esaltazione retorica della figura di Scipione sarà ripresa durante il fascismo con la produzione cinematografica Scipione l'Africano, uno dei colossal storici del tempo. L'affermazione «l'Italia s'è desta» era già inserita nell'inno nazionale della Repubblica Partenopea del 1799, che venne musicato da Domenico Cimarosa prendendo spunto dagli scritti di Luigi Rossi: «Bella Italia, ormai ti desta / Italiani all'armi, all'armi: / Altra sorte ormai non resta / Che di vincer, o morir».
Sempre nella prima strofa, si fa accenno anche alla dea Vittoria (con la domanda retorica «Dov'è la Vittoria?»), che per lungo tempo è stata strettamente legata all'antica Roma («Ché schiava di Roma») per disegno di Dio («Iddio la creò»), ma che ora si consacra alla nuova Italia porgendole i capelli per farseli tagliare («Le porga la chioma») diventandone così "schiava". Questi versi fanno riferimento all'abitudine delle schiave dell'antica Roma di portare i capelli corti: le donne romane libere, invece, li portavano lunghi. Per quanto riguarda "schiava di Roma", il senso è che l'antica Roma fece, con le sue conquiste, la dea Vittoria "sua schiava". Ora, però, secondo Mameli, la dea Vittoria è pronta a "essere schiava" della nuova Italia nella serie di guerre che sono necessarie per cacciare lo straniero dal suolo nazionale e per unificare il Paese.
Con questi versi Mameli, con una tematica cara al Risorgimento, allude quindi al risveglio dell'Italia da un torpore durato secoli, rinascita che è ispirata dalle glorie della Roma antica.
All'interno della seconda strofa si fa invece riferimento ad un desiderio: la speranza (chiamata, nell'inno, la "speme") che l'Italia, ancora divisa negli stati preunitari e quindi da secoli spesso trattata come terra di conquista («Noi siamo da secoli / calpesti, derisi, / perché non siam popolo, / perché siam divisi»), si raccolga finalmente sotto un'unica bandiera fondendosi in una sola nazione («Raccolgaci un'unica / Bandiera, una speme: / di fonderci insieme, / già l'ora suonò»).
Mameli, nella seconda strofa, sottolinea quindi il motivo della debolezza dell'Italia: le divisioni politiche.
La terza strofa incita alla ricerca dell'unità nazionale con l'aiuto della Provvidenza e grazie alla partecipazione dell'intero popolo italiano finalmente unito in un intento comune («Uniamoci, amiamoci, / l'Unione, e l'amore, / rivelano ai Popoli / le vie del Signore; / Giuriamo far libero, / il suolo natìo: / Uniti per Dio, / chi vincer ci può?»). L'espressione "per Dio" è un francesismo (fr. "par Dieu"): Mameli intende "da Dio", "da parte di Dio", ovvero con l'aiuto della Provvidenza.
Questi versi riprendono l'idea mazziniana di un popolo unito e coeso che combatte per la propria libertà seguendo il desiderio di Dio. Infatti i motti della Giovine Italia erano proprio «Unione, forza e libertà» e «Dio e popolo». In questi versi è anche riconoscibile l'impronta romantica del contesto storico dell'epoca.
La quarta strofa è ricca di riferimenti a importanti avvenimenti legati alla secolare lotta degli italiani contro il dominatore straniero: citando questi esempi, Mameli vuole infondere coraggio al popolo italiano spingendolo a cercare la rivincita. La quarta strofa inizia con un riferimento alla battaglia di Legnano («Dall'Alpi a Sicilia / dovunque è Legnano»), combattuta il 29 maggio 1176 nei pressi della città omonima, che vide la Lega Lombarda vittoriosa sull'esercito imperiale di Federico Barbarossa. La battaglia di Legnano pose fine al tentativo di egemonizzazione dell'Italia Settentrionale da parte dell'imperatore tedesco. Legnano, grazie alla storica battaglia, è l'unica città, oltre a Roma, a essere citata nell'inno nazionale italiano.
Nella stessa strofa è citato anche "Ferruccio" («Ogn'uom di Ferruccio / ha il core, ha la mano»), ovvero Francesco Ferrucci (noto anche come "Francesco Ferruccio"), l'eroico condottiero al servizio della Repubblica di Firenze che fu sconfitto nella battaglia di Gavinana (3 agosto 1530) dall'imperatore Carlo V d'Asburgo durante l'assedio della città toscana. Ferrucci – prigioniero, ferito e inerme – venne poi giustiziato da Fabrizio Maramaldo, un soldato di ventura italiano che combatteva per l'imperatore. Prima di morire, Ferrucci rivolse con disprezzo a Maramaldo le celebri parole: «Vile, tu uccidi un uomo morto!». In seguito il sostantivo "maramaldo" verrà associato a termini quali "vile", "traditore" e "fellone".
Nella quarta strofa si fa anche cenno a Balilla («I bimbi d'Italia / si chiaman Balilla»), il giovane da cui originò, il 5 dicembre 1746, con il lancio di una pietra a un ufficiale, la rivolta popolare del quartiere genovese di Portoria contro gli occupanti asburgici durante la guerra di successione austriaca. Questa rivolta portò poi alla liberazione della città ligure. Furono questi versi di Mameli, probabilmente, a ispirare il nome dell'Opera nazionale balilla, ossia dell'ente istituito dal fascismo che inquadrava, tra i propri ranghi, i giovani italiani dai 6 ai 18 anni.
Nella stessa strofa si accenna anche ai Vespri siciliani («Il suon d'ogni squilla / i Vespri suonò»), l'insurrezione avvenuta a Palermo nel 1282 che diede avvio a una serie di scontri chiamati "guerre del Vespro". Queste guerre portarono poi alla cacciata degli angioini dalla Sicilia. Per "ogni squilla" Mameli intende dire "ogni campana", facendo riferimento agli squilli di campane avvenuti il 30 marzo 1282 a Palermo, con i quali il popolo fu chiamato alla rivolta contro gli angioini dando così inizio ai Vespri siciliani. Le campane che chiamarono il popolo all'insurrezione furono quelle del vespro, ossia quelle della preghiera del tramonto, da cui deriva il nome della rivolta.
La quinta strofa è invece dedicata all'Impero austriaco in decadenza. Nel testo si fa infatti riferimento alle truppe mercenarie asburgiche («Le spade vendute»), di cui la monarchia asburgica faceva ampio uso. Esse – secondo Mameli – sono "deboli come giunchi" («Son giunchi che piegano») dato che, combattendo solo per denaro, non sono valorose come i soldati e i patrioti che si sacrificano per la propria nazione. La presenza di queste truppe mercenarie, per Mameli, ha indebolito l'Impero austriaco.
Nella strofa si fa anche accenno all'Impero russo (nell'inno chiamato «il cosacco») che partecipò, insieme all'Impero austriaco e al Regno di Prussia, alla fine del Settecento, alla spartizione della Polonia. È quindi presente un richiamo a un altro popolo oppresso dagli austriaci, quello polacco, che tra il febbraio e il marzo del 1846 fu oggetto di una violenta repressione ad opera dell'Austria e della Russia.
Con i versi «Già l'Aquila d'Austria / le penne ha perdute. / Il sangue d'Italia, / il sangue Polacco, / bevé, col cosacco, / ma il cor le bruciò» Mameli intende quindi dire che il popolo italiano e quello polacco minano dall'interno l'Impero austriaco in decadenza, come conseguenza delle repressioni patite e per via delle truppe mercenarie che indebolivano l'esercito imperiale austriaco. Il testo fa riferimento all'aquila bicipite, stemma imperiale asburgico.
La quinta strofa del Canto degli Italiani, dai forti connotati politici, fu inizialmente censurata dal governo sabaudo per evitare attriti con l'Impero austriaco.
La sesta ed ultima strofa, che non viene quasi mai eseguita, comparve nelle edizioni stampate dopo il 1859 in aggiunta alle cinque definite da Mameli nella scrittura originaria del canto (Mameli morì il 6 luglio 1849 durante la difesa della Repubblica Romana) e preannuncia, con gioia, l'unità d'Italia («Evviva l'Italia, / dal sonno s'è desta»). La strofa prosegue chiudendo il canto con gli stessi tre versi che concludono la quartina della strofa iniziale («Dell'elmo di Scipio, / s'è cinta la testa. / Dov'è la Vittoria? / Le porga la chioma, / ché schiava di Roma, / Iddio la creò»).
Il testo del Canto degli Italiani è giudicato talvolta troppo retorico, di difficile interpretazione e a tratti aggressivo. Per quanto riguarda la retorica e la violenza che a tratti traspare dalle parole di Mameli, secondo Tarquinio Maiorino, Giuseppe Marchetti Tricamo e Piero Giordana, che hanno redatto una monografia sull'argomento, va considerato il periodo storico in cui fu scritto il Canto degli Italiani: la metà del XIX secolo era caratterizzata da un modo di esprimersi differente da quello utilizzato in tempi più recenti. Inoltre, secondo lo storico Gilles Pécout, è anche opportuno osservare che, durante il secolo citato, il principale mezzo di risoluzione dei conflitti era la guerra.
Invece, per quanto concerne la difficoltà nel cogliere il significato delle allusioni storiche e politiche contenute nel testo, che sono giudicate tutt'altro che immediate, Michele Calabrese, nella sua monografia sull'argomento, riconosce all'inno un certo spessore intellettuale: tra la cospicua produzione patriottica del Risorgimento, secondo Calabrese, il Canto degli Italiani ha infatti un testo caratterizzato da un profondo significato storico e culturale.
Alcuni revisionisti del Risorgimento vedono invece, nel testo del Canto degli Italiani, riferimenti riconducibili alla massoneria.
Anche il richiamo all'antica Roma è stato foriero di critiche: molti hanno visto, nei versi di Mameli, un'allusione all'imperialismo. Gli studiosi dell'Istituto mazziniano di Genova hanno però analizzato più accuratamente, su un testo preparato per i 150 anni del Canto degli Italiani, il pensiero di Mameli: il patriota genovese, con i suoi versi, non accenna alla Roma imperiale, bensì alla Repubblica romana, che si difese con coraggio dalle mire espansionistiche di Cartagine sulla penisola italiana.
Il componimento musicale di Novaro è scritto in un tipico tempo di marcia (4/4) nella tonalità di si bemolle maggiore. Ha un carattere orecchiabile e una facile linea melodica che semplifica la memoria e l'esecuzione.
Per contro, sul piano armonico e ritmico, la composizione presenta una maggiore complessità, che si evidenzia specialmente dalla battuta 31, con l'importante modulazione finale nel tono vicino di mi bemolle maggiore, e con la variazione agogica dall'Allegro marziale iniziale a un più movimentato Allegro mosso, che sfocia in un accelerando. Questa seconda caratteristica è ben riconoscibile soprattutto nelle più accreditate incisioni della partitura autografa.
Da un punto di vista musicale, il brano si divide in tre parti: l'introduzione, le strofe e il ritornello.
L'introduzione è formata da dodici battute, contraddistinte da un ritmo dattilico che alterna una croma a due semicrome. Le prime otto battute presentano una successione armonica bipartita tra si bemolle maggiore e sol minore, alternati ai rispettivi accordi di dominante (fa maggiore e re maggiore settima). Questa sezione è solo strumentale. Le ultime quattro battute, introducendo il canto vero e proprio, tornano a si bemolle.
Le strofe attaccano dunque in si bemolle e sono caratterizzate dalla ripetizione della stessa unità melodica, replicata in vari gradi e a differenti altezze. Ogni unità melodica corrisponde a un frammento del senario mameliano, il cui ritmo enfatico entusiasmò Novaro, che lo musicò secondo il classico schema di dividere il verso in due parti («Fratelli / d'Italia / l'Italia / s'è desta»).
Si nota però anche una scelta insolita, poiché al ritmo anacrusico non corrisponde l'usuale salto di un intervallo giusto: al contrario, i versi «Fratelli / d'Italia» e «dell'elmo / di Scipio» recano ognuno, all'inizio, due note identiche (fa o re a seconda dei casi). Ciò indebolisce in parte l'accentazione della sillaba in battere a vantaggio di quella in levare, e produce uditivamente un effetto sincopato, contrastando la naturale successione breve-lunga del verso piano.
Sul tempo forte dell'unità melodica di base si esegue un gruppo diseguale di croma puntata e semicroma.
Alcune riletture musicali del Canto degli Italiani hanno inteso dare maggior risalto all'aspetto melodico del brano, e hanno perciò ammorbidito questa scansione ritmica avvicinandola a quella di due note della stessa durata (crome).
Alla battuta 31, ancora con una scelta insolita, la tonalità cambia in mi bemolle maggiore fino al termine della melodia, cedendo solo alla relativa minore nell'esecuzione della terzina «Stringiamci a coorte / siam pronti alla morte / l'Italia chiamò», mentre il tempo diventa un Allegro mosso. Anche il ritornello è caratterizzato da un'unità melodica replicata più volte; dinamicamente, nelle ultime cinque battute esso cresce d'intensità, passando da pianissimo a forte e a fortissimo con l'indicazione crescendo e accelerando sino alla fine.
I diritti d'autore sono già decaduti poiché l'opera è di pubblico dominio, essendo i due autori morti da più di 70 anni. Novaro non chiese mai un compenso per la stampa della musica, ascrivendo il suo lavoro alla causa patriottica; a Giuseppe Magrini, che realizzò la prima stampa del Canto degli Italiani, chiese solamente un certo numero di copie stampate per uso personale. Nel 1859, Novaro, alla richiesta di Tito Ricordi di ristampare il testo del canto con la sua casa editrice, dispose che il denaro fosse direttamente versato a favore di una sottoscrizione per Garibaldi.
Lo spartito del Canto degli Italiani è invece di proprietà della casa editrice Sonzogno, che ha quindi la possibilità di realizzare le stampe ufficiali del brano. Nel 2010, in seguito al clamore suscitato da una lettera inviata dal presidente del consiglio comunale di Messina Giuseppe Previti all'attenzione del Presidente della Repubblica Italiana, che si riferiva al versamento di oltre 1 000 euro richiesto alla Croce Rossa locale per un concerto di Capodanno, la SIAE ha rinunciato alla riscossione diretta dei diritti di noleggio sugli spartiti musicali del Canto degli Italiani che sono dovuti alla casa editrice Sonzogno. Quest'ultima, possedendo gli spartiti, è infatti l'editore musicale del brano.
Il documento sonoro più antico conosciuto del Canto degli Italiani (disco a 78 giri per grammofono, 17 cm di diametro) è datato 1901 e venne inciso dalla Banda Municipale del Comune di Milano sotto la direzione del maestro Pio Nevi.
Una delle prime registrazioni di Fratelli d'Italia fu quella del 9 giugno 1915, che venne eseguita dal cantante lirico e di musica napoletana Giuseppe Godono. L'etichetta per cui il brano venne inciso fu la Phonotype di Napoli.Un'altra antica incisione pervenuta è quella della Banda del Grammofono, registrata a Londra per la casa discografica His Master's Voice il 23 gennaio 1918.
La cantautrice Elisa realizzò anche una versione gospel che avrebbe dovuto aprire le trasmissioni sportive Rai dedicate al campionato mondiale di calcio del 2002.
Questa versione, commissionata in precedenza dal comitato organizzatore delle Olimpiadi invernali di Torino 2006 e già eseguita durante la cerimonia di chiusura dei Giochi olimpici invernali precedenti, fu ritirata per le proteste di Maurizio Gasparri, all'epoca Ministro delle Comunicazioni del secondo governo Berlusconi.
Nel corso degli anni, nonostante Il Canto degli Italiani avesse lo status di inno provvisorio, è stato comunque stabilito un cerimoniale pubblico per la sua esecuzione, che è in vigore tuttora. Secondo l'etichetta, durante la sua esecuzione, i soldati devono presentare le armi, mentre gli ufficiali devono stare sull'attenti. I civili,  se lo desiderano, possono mettersi anch'essi sull'attenti.
In base al cerimoniale, in occasione di eventi ufficiali, devono essere eseguite solamente le prime due strofe senza l'introduzione. Se l'evento è istituzionale, e si deve eseguire anche un inno straniero, questo viene suonato per primo come atto di cortesia.
Nel 1970 è stato decretato l'obbligo, rimasto però quasi sempre inadempiuto, di eseguire l'Ode alla gioia di Ludwig van Beethoven, ossia l'inno ufficiale dell'Unione europea, ogni qualvolta venga suonato il Canto degli Italiani.
Maurizio Ridolfi, Almanacco della Repubblica: storia d'Italia attraverso le tradizioni, le istituzioni e le simbologie repubblicane, Bruno Mondadori, 2003, ISBN 978-88-424-9499-7.
 Pierluigi Ridolfi, Canti e poesie per un'Italia unita dal 1821 al 1861 (PDF), Associazione Amici dell'Accademia dei Lincei, 2011. URL consultato il 5 giugno 2015 (archiviato dall'url originale il 10 gennaio 2015).
 Adriano Bassi, Fratelli d'Italia: I grandi personaggi del Risorgimento, la musica e l'unità, Paoline, 2011, ISBN 978-88-315-3994-4.
 Tarquinio Maiorino, Giuseppe Marchetti Tricamo e Piero Giordana, Fratelli d'Italia. La vera storia dell'inno di Mameli, Mondadori, 2001, ISBN 88-04-49985-0.
 Paolo D'Altan, Serena Piazza, Fratelli d'Italia. L'inno nazionale illustrato da Paolo d'Altan, Rizzoli, 2010, ISBN 88-17-04408-3.
 Mauro Stramacci, Goffredo Mameli, Edizioni Mediterranee, 1991, ISBN 88-272-0932-8.
 Michele Calabrese, Il Canto degli Italiani: genesi e peripezie di un inno, in Quaderni del Bobbio, nº 3, 2011.
 Pasquale Vulpone, Il Canto degli Italiani. Inno d'Italia, Cosenza, Pellegrini, 2002, ISBN 88-8101-140-9.
 Rinaldo Caddeo, Inni di Guerra e Canti patriottici del Popolo Italiano, Milano, Casa Editrice Risorgimento, 1915, ISBN 1-178-22330-2.
 Stefano Jacoviello, Passioni collettive. Cultura, politica e società, a cura di Vincenza Del Marco e Isabella Pezzini, Roma, Nuova Cultura, 2012, ISBN 978-88-6134-862-2.
 Giuseppe Monsagrati, Goffredo Mameli, in Dizionario biografico degli italiani, vol. 68, Roma, Istituto dell'Enciclopedia Italiana, 2007.
 Varie registrazioni del Canto degli Italiani, su quirinale.it. URL consultato il 13 gennaio 2018.
 Fratelli d'italia: attualità dell'inno nazionale, su treccani.it. URL consultato il 13 febbraio 2015 (archiviato dall'url originale il 9 dicembre 2014).
  Puntata di "Il tempo e la storia" su "Il Canto degli Italiani", raistoria.rai.it. URL consultato il 7 maggio 2015.
(EN) Spartiti liberi di Fratelli d'Italia, Project Petrucci LLC, International Music Score Library Project. (versione dell'inno d'Italia per coro a 8vv. e pianoforte elaborato da Claudio Dall'Albero su proposta musicale di Luciano Berio)
(EN) Spartiti liberi di Fratelli d'Italia, Project Petrucci LLC, International Music Score Library Project. (edizione a cura del Ministero della difesa)
 La casa di Torino dove fu musicato il Canto degli Italiani, su museotorino.it. URL consultato il 13 febbraio 2015.
Il Colosseo - L'arena della morte è un docu-drama del 2003, prodotto dalla BBC e basato sulla storia dei gladiatori Prisco e Vero, trasmesso in Italia su Rai Storia nel programma a.C.d.C..
80 d.C. A Roma si tengono i preparativi per il combattimento dei gladiatori nell'Anfiteatro Flavio.
79 d.C. Le truppe romane conquistano un villaggio in Mesia e fanno prigionieri gli abitanti, fra cui Vero, costretti a lavorare in una cava, chiamata "la fossa", la cui pietra servirà per costruire un anfiteatro, che Vespasiano intende utilizzare per guadagnarsi la fiducia del popolo romano. Un lanista arriva con il suo allenatore per scegliere le reclute, ma poiché Vero non viene scelto, egli aggredisce un compagno, Prisco. La loro lotta viene interrotta e entrambi vengono portati con gli altri a Roma, dove diventano amici.
I nuovi gladiatori combattono in piccole arene sparse per Roma. Durante un combattimento, Vero viene sconfitto e richiede una seconda possibilità. Prisco, alla fine dello scontro, ottiene una piccola statua per pregare e una mensola per le sue divinità celtiche. Ben presto, Vero diventa noto per le sue abilità e vittorie, venendo invitato a un bacchetto, organizzato da Tito, dove, tuttavia, viene attaccato da un altro gladiatore, che uccide. Tornando alla scuola, scopre che l'amico Prisco è stato venduto ad un altro lanista.
79 d.C. Vespasiano muore e Tito, impopolare e con molti nemici, completa l'opera del padre. Tuttavia, a causa dell'eruzione del Vesuvio, l'economia vacilla, e questo progetto è quasi la sua unica speranza per ingraziarsi il popolo. Organizza quindi giornate di giochi e porta in città animali esotici per l'occasione. Vero è stato messo in coppia con Prisco per un combattimento lungo e disperato, dopo il quale i due ricevono una Palma della Vittoria e il rudis, garantendosi la libertà.

Il conoscente o  Un uomo di conoscenza (in russo: Знакомый мужчина?, traslitterato: Znakomyj mužčina ) è un racconto di Anton Čechov pubblicato per la prima volta nel 1886.
La giovane e graziosa Nastas'â Kanavkina, questo è il nome scritto sul suo passaporto di prostituta, viene dimessa dall'ospedale senza un copeco, senza un ricovero per la notte, vestita con abiti ordinari. Deve acquistare innanzitutto gli abiti necessari alla sua professione, svolta col nome di Vanda: una camicetta corta alla moda, un cappello alto e le scarpine color bronzo; senza abiti professionali Vanda si sente come nuda. L'impegno del suo ultimo anello al banco dei pegni le ha procurato un solo rublo. Vanda ritiene che le occorrano almeno venticinque rubli e l'unico modo per ottenerli è chiederli in prestito a un suo cliente, il Dott. Finkel, di professione dentista.
Mentre si incammina verso lo studio del medico, Vanda prepara un piano: correrà incontro al dentista armata di un sorriso e gli chiederà sfacciatamente il danaro. Ma la lussuosa abitazione del dentista l'intimidisce. Sulle scale c'è anche uno specchio: la ragazza si vede vestita dimessamente, si rende conto di non essere più Vanda, ma di essere ridiventata mentalmente Nastas'â Kanavkina. Entrata timidamente nello studio, il dentista non la riconosce e le chiede il motivo della visita. La ragazza gli dice che le fa male un dente. Finkel le toglie un dente cariato. Nastas'â/Vanda gli dà il suo ultimo rublo, poi va via.
Il racconto, creato nel 1886, fu pubblicato lo stesso anno sul numero 18, del 3 maggio, del settimanale umoristico e letterario Oskolki (in russo: Осколки?, traslitterato: Oskolki, in lingua italiana: Frammenti o Schegge) con il titolo «Un po' di dolore (racconto di strada)» (in russo: Немножко боли (Уличный случай)?, traslitterato: Nemnožko boli (Uličnyj slučaj)),  firmato con lo pseudonimo "Antoša Čechontè". Il titolo attuale gli fu poi attribuito in occasione della pubblicazione nell'edizione delle Opere di Čechov da parte dell'editore A. F. Marks (Polnoe sobranie sočinenij A.P. Čechov, Sankt-Peterburg: Izdanie A. F. Marksa, 1889, Vol. V, pp. 116-119).
Il critico formalista russo Viktor Šklovskij giudica «notevole» questo racconto di Čechov; per Šklovskij questo racconto è fondato sulla «duplicità di atteggiamenti nei confronti di uno stesso oggetto, senza impiego di un'inerzia di altro genere»:
Come altri racconti umoristici di Čechov, anche questo è pervaso da un «tono pessimistico» per cui, secondo Ettore Lo Gatto, «non si sa cosa sia più importante per lo scrittore, se la situazione comica da lui quasi afferrata nell'aria, o l'abisso di vuoto e di tristezza che è dietro di essa». Per Carlo Grabher, «una situazione grottesca (una persona che va a chiedere denaro ed è costretta a farsi cavare un dente) una situazione che prima avrebbe suggerito al Čechontè dei Racconti variopinti un gustoso bozzetto comico, fa sgorgare un vivo senso drammatico e ne accresce la potenza».
Guido Conti rileva come, in questo racconto, Čechov metta subito in scena la protagonista utilizzando particolari che incuriosiscano il lettore («La seducentissima Vanda o, come si chiamava sul passaporto, la cittadina emerita Nastàs'ja Kanavkin, dimessa dall'ospedale, si trovò in una condizione in cui prima non era mia stata: senz'asilo e senza un soldo. Come fare? »). Dall'esempio si può intuire come «Čechov usi una strumentazione essenziale, per certi aspetti povera, ma fortemente significativa. Basta un aggettivo o una situazione particolare per mettere in moto il racconto, suscitando così la nostra curiosità. Come mai la "seducentissima" Vanda è finita all’ospedale? E come farà a cavarsela?»
Anton Čechov, Tutte le novelle; introduzione e traduzione di Alfredo Polledro, Milano: Biblioteca Universale Rizzoli, 1974
Anton Čechov, Racconti e novelle; a cura di Giuseppe Zamboni; traduzione di Giovanni Faccioli, introduzione di Emilio Cecchi; appendice critica a cura di Maria Bianca Luporini, Coll. I grandi classici stranieri, Firenze: G. C. Sansoni, 1963, Vol. I, pp. 602-606
Anton P. Čechov, Tutti i racconti, Vol. II: Caccia Tragica; Racconti: 1886-1888; a cura di Eridano Bazzarelli, Coll. I grandi scrittori di ogni paese, Serie russa, Tutte le opere di Čechov, Milano: Mursia, 1963
A. Cechov, Opere, Vol. 3:  Romanzi brevi e racconti, 1886; a cura di Fausto Malcovati, Roma: Editori Riuniti, 1985, ISBN 88-359-2701-3

Il giardiniere, conosciuto anche come Ritratto di giovane contadino o Contadino provenzale, è un olio su tela (61 cm × 51 cm) di Vincent van Gogh, databile al settembre del 1889 e conservato nella Galleria nazionale d'arte moderna e contemporanea di Roma.
L'opera, considerata la più importante del pittore olandese tra quelle presenti nelle collezioni pubbliche italiane, è un capolavoro del periodo provenzale di Van Gogh e racchiude alcuni dei temi fondamentali della sua pittura, come il tema del ritratto, il rapporto con la natura e l'accostamento dei colori primari e complementari.
Van Gogh, a differenza di quanto fa con la maggior parte dei dipinti da lui eseguiti, non cita l'opera all'interno delle sue lettere e quindi non ne dà il titolo.
La tela è comunque da sempre inserita nel catalogo ragionato dei lavori di Van Gogh, dapprima nel catalogo stilato nel 1928 (e poi in forma riveduta nel 1970) di Jacob-Baart de la Faille The work of Vincent Van Gogh, con il numero 531 e poi nel catalogo stilato da Jan Hulsker The complete van Gogh del 1980, con il numero 1779. Per differenziare le due catalogazioni, la critica associa le iniziali degli autori ai numeri, rispettivamente F531 e JH1779.
All'interno della collezione della Galleria nazionale d'arte moderna e contemporanea di Roma la tela è catalogata con il numero d'inventario 8638.
La tela viene abitualmente riconosciuta con il titolo de Il Giardiniere. In realtà questo è un titolo abbastanza recente, che non esprime pienamente il soggetto ritratto o il messaggio che l'opera racchiude, probabilmente ispirato dallo sfondo dell'opera che più che ricordare un campo coltivato si avvicina all'immagine di un giardino, mentre altre ipotesi sosterrebbero che il titolo derivi semplicemente dal fatto che si tratti effettivamente del ritratto del giardiniere dell'ospedale psichiatrico di Saint Rémy dove Vincent van Gogh si farà ricoverare dall'aprile del 1889 a maggio del 1890.
Il pittore e amico Émile Bernard nelle sue lettere (1911) la titola Paysan provençal (Contadino provenzale) mentre nella prima mostra degli impressionisti organizzata al Lyceum di Firenze del 1910 viene presentata come Testa di contadino.
Più in generale nella catalogazione delle opere di Van Gogh viene identificata come Contadino o Ritratto di Contadino mentre nella collezione del museo romano resta con il titolo di Il Giardiniere (Contadino Provenzale).
La tela venne dipinta da Van Gogh nel settembre del 1889, durante il suo soggiorno all'interno dell'ospedale di Saint Rémy. La datazione del mese d'esecuzione è approssimativa, anche se ormai accreditata da quasi tutta la critica, perché come già anticipato, Van Gogh non cita il dipinto all'interno delle numerose lettere che scrive al fratello Theo e agli amici.
La tela infatti venne prima inserita nella produzione del periodo di Arles, che va da febbraio 1888 a marzo 1889, poi al periodo trascorso a Saint Rémy, che va dall'aprile del 1889 all'aprile del 1890, fino a quando gli studi di Hulsker la inseriscono nella produzione del settembre del 1889, mentre il pittore era in cura all'ospedale di Sain Paul de Mausole a Saint Rémy, mettendola in relazione al forte interesse per il ritratto che il pittore manifestò in quel periodo. All'inizio di settembre Van Gogh, dopo una grave crisi nervosa e dopo un periodo di inattività, riprese infatti a dipingere con grande impegno e lui stesso scriverà al fratello Theo:
Dopo la morte del pittore l'opera entrò nel mercato dei collezionisti, arrivando nella galleria parigina del mercante di origini ebree Paul Rosemberg dove, nel 1910, venne acquistato da Gustavo Sforni, raffinato intellettuale pittore macchiaiolo nonché collezionista che nei primi del novecento porterà a Firenze, città dove risiede, capolavori della moderna pittura francese tra cui il Ritratto di monsieur Chocquet (1889) di Paul Cézanne, due olii di Maurice Utrillo e un pastello di Edgar Degas.
Dopo il suo arrivo in Italia il dipinto venne prestato per la prima mostra italiana dedicata agli impressionisti, organizzata da Ardengo Soffici tra l'aprile e maggio del 1910 nei locali del Lyceum Club di Firenze, titolata appunto Prima mostra italiana dell'impressionismo. La tela, esposta con il numero 71, era affiancata dalle opere di Paul Cézanne, Edgar Degas, Jean-Louis Forain, Paul Gauguin, Henri Matisse, Claude Monet, Camille Pissarro, Pierre-Auguste Renoir, Henri Toulouse-Lautrec e 18 sculture di Medardo Rosso.
Sempre nel 1910 Soffici ne diede un giudizio non proprio positivo, visto che nell'opera di Van Gogh vi vide una rottura con la lezione di Cézanne, artista da lui molto apprezzato
Ritornato all'interno della collezione, Sforni, intuendo le critiche che sarebbero scaturite alla visione in Italia del capolavoro da parte dei contemporanei, lo conservò gelosamente in casa sua, permettendo di vederlo solo ad amici e intellettuali che lui frequentava, attenti alle nuove tendenze d'oltralpe e alle innovazioni impressioniste e post-impressioniste.
Dopo la morte del collezionista, avvenuta nel 1940, il dipinto verrà lasciato in eredità allo zio avvocato Giovanni Verusio insieme a tutta la collezione di dipinti che, oltre ai già citati autori francesi, comprendeva tele di Fattori (più di quaranta opere tra olii e taccuini) Signorini e Severini. Nonostante Van Gogh non avesse ancora raggiunto la popolarità che il mercato dell'arte gli porterà negli anni Ottanta, il dipinto era già riconosciuto come il pezzo più pregiato e di valore della collezione, tanto che durante la fine della seconda guerra mondiale l'avvocato Verusio, rifugiatosi in un casolare nella campagna toscana lo nasconderà in una cassa di legno sotto la paglia, all'interno di una limonaia di Pian dei Giullari, per proteggerlo dalle razzie dei soldati tedeschi.
Finita la guerra, nel 1945 venne esposto a Palazzo Pitti all'interno della mostra sulla pittura francese organizzata da Berenson La peinture française à Florence e poi nel 1952 nella retrospettiva organizzata da Lamberto Vitali a Palazzo Reale a Milano dal titolo Vincent Van Gogh. L'opera iniziò a prendere importanza all'interno del territorio nazionale e nel 1954 lo stato italiano dichiarò l'opera di interesse storico e artistico.
Nel 1966 la moglie dell'avvocato, Sandra Verusio, portò in salvo la tela dall'alluvione di Firenze, mettendolo nel baule della sua auto e portandolo a Roma. Lì la tela rimase nella sala da pranzo della casa per circa dieci anni (anche se spesso sostituita da un copia), diventando in parte chiave di apertura per la famiglia ai salotti e alle personalità di spicco della società romana viste le numerose richieste che i coniugi Verusio ricevevano per poter ammirare il Van Gogh. Passarono personalità sia del mondo artistico, come Renato Guttuso e il critico d'arte Giuliano Briganti, ma anche personalità celebri come l'avvocato Agnelli, che più di una volta si recò nel salotto della famiglia Verusio per ammirare la tela. La fama della tela però porto inevitabilmente al problema dei furti, sempre presente. La stessa signora Verusio, parlando dei ladri, dirà
Stanchi di questa situazione, l'avvocato Verusio decide di vendere la tela, che verrà acquistata nel 1977 per la cifra di 600 milioni di lire (ben al di sotto della quotazione del tempo, stimata almeno del doppio) dal gallerista romano Silvestro Pierangeli, che fece da tramite per un acquirente anonimo, che si scoprirà poi nel 1983 essere il gallerista svizzero Ernst Beyeler, visto che lo stato italiano all'epoca non esercitò il suo diritto di prelazione. L'amministrazione si mobilitò solo nel 1988, in pieno boom del mercato collezionistico degli impressionisti, quando Beyeler annunciò di vendere l'opera al Museo Guggenheim di Venezia per la cifra di 14 miliardi di lire, dimostrando che durante la prima trattativa lui non risultava come il vero compratore, visto che agli atti della compravendita vi era il nome di Pierangeli.
Il quadro venne quindi riacquistato dallo stato italiano nel 1989, che ripagò Beyeler la stessa cifra pagata nel 1977, ovvero 600 milioni di lire. Beyeler, ritenendo la cifra troppo al di sotto delle quotazioni di mercato (25 volte inferiore alla cifra che il Museo Guggenheim avrebbe pagato) fece causa allo stato italiano, ma dopo essere stato sconfitto in tutti i gradi del procedimento intentato in Italia fece ricorso alla corte dei diritti europei di Strasburgo. Nel frattempo, nel 1995, il quadro venne portato a Roma, nella Galleria Nazionale, affiancandolo all'altro quadro di Van Gogh già presente, L'Arlésienne (Madame Ginoux), diventando successivamente protagonista, nel 1998, di uno dei più celebri furti d'arte in suolo italiano.
Nel 2000 la corte europea arriva ad un primo giudizio, affermando che lo stato italiano ha sì il diritto di prelazione, ma contestando il ritardo di esercizio e l'aver pagato l'opera con prezzo troppo basso, ricavandone un ingiustificato arricchimento. Il processo di attribuzione dei diritti sulla proprietà dell'opera terminerà solo nel maggio del 2002, durando più di un quarto di secolo, quando i giudici di Strasburgo riconosceranno ulteriormente allo stato italiano la legittima proprietà dell'opera, entrando ufficialmente e di diritto nella collezione del museo romano, e riconoscendo a Beyeler un indennizzo di soli 1,3 milioni di euro più 55mila euro di rimborso per le spese legali affrontate.Giuliano Urbani, l'allora Ministro dei Beni Culturali, esprimerà la sua viva soddisfazione riguardo alla sentenza
Tra la notte del 19 e il 20 maggio del 1998 il quadro finì su tutte le pagine dei giornali perché coinvolto nel clamoroso furto che avvenne all'interno della Galleria nazionale d'arte moderna e contemporanea di Roma, dove, insieme a Il giardiniere, vennero anche rubati L'Arlésienne (Madame Ginoux), opera del 1890 sempre del maestro olandese, e la tela Le Cabanon de Jourdan, opera del 1906 di Paul Cézanne. Il furto venne eseguito da tre ladri armati a piedi scalzi e col volto coperto con il passamontagna che si fecero chiudere all'interno del museo per poi muoversi indisturbati e con tutta calma.
Vennero legate, imbavagliate e minacciate con la pistole le custodi, che verranno liberate successivamente dalle forze dell'ordine dopo l'allarme dato dal barista del museo che notò l'entrata del museo ancora aperta. Il furto ebbe un forte clamore mediatico, per la fama degli autori delle tele e per il valore stimato delle opere, tanto da essere paragonato a precedenti celebri furti, come quello della Natività di Caravaggio, rubata nel 1969 dall'Oratorio di San Lorenzo di Palermo e quello del Ritratto di Signora di Gustav Klimt rubato l'anno prima dalla Galleria d'arte moderna Ricci Oddi di Piacenza.
A differenza dei due precedenti furti citati, le cui opere non sono state ancora recuperate, le tre tele trafugate a Roma verranno poi recuperate dalle forze dell'ordine 46 giorni dopo, arrestando 8 persone per il furto. Il capobanda italo-belga Eneo Ximenes così commenterà il suo arresto alle forze dell'ordine
I quadri nel frattempo erano stati portati a Torino per essere venduti ad un compratore che si sarebbe tirato indietro all'ultimo momento per il troppo clamore suscitato dalla vicenda nonostante il forte sconto sulla vendita, inizialmente partita da 15-20 miliardi di lire.
Il furto dei due ritratti di Van Gogh e della veduta di Cézanne è stato ricostruito integralmente da Francesco Pellegrino nel volume "Ore 22, furto in galleria", edito da Natyvi Contemporanea nel 2013 e introdotto da Walter Veltroni, all'epoca dei fatti Ministro dei Beni Culturali.
Il quadro si può considerare un capolavoro del genio olandese, eccezionale esempio della ritrattistica del pittore del periodo provenzale, uno dei 140 dipinti che realizza mentre era ricoverato all'interno dell'ospedale di Saint Rémy, dipinto l'anno prima della sua morte (avvenuta il 27 luglio 1890), nel pieno della sua maturità artistica. È l'anno in cui dipinge alcuni dei suoi capolavori assoluti, come la Notte stellata, Vaso con iris e Autoritratto e presenta quindi alcuni importanti elementi dell'arte di Van Gogh.
L'opera rientra nella serie dei numerosi ritratti che il pittore fa alla gente che lo circonda. Come lui stesso scriverà al fratello Theo nella lettera del 19 settembre del 1889
In questo caso Van Gogh riprende il tema dei contadini, tema ricco di implicazioni evangeliche e simboliche, affrontato sia nel primo periodo del suo percorso artistico di Neunen che nelle varie copie del tema dalle opere di Millet,  ma a differenza delle precedenti opere, dove si evidenziava la vita rurale e il duro lavoro nei campi, il giovane qui diventa la rappresentazione emblematicamente dell'uomo che vive all'unisono con una natura amica, in armoniosa compenetrazione con essa e con i suoi immutabili processi di fertilità e rigenerazione, di vita e di morte.
Le stesse soluzioni stilistiche e pittoriche affrontate nel dipinto denotano tale sintonia, soprattutto nel linearismo della composizione che fonde il soggetto nel paesaggio, nella luminosità del dipinto e nell'accostamento dei colori.
Il giovane, di cui non ci è dato a sapere con precisione chi sia, viene ritratto a mezzo busto, al centro della tela, come moltissimi altri ritratti che Van Gogh eseguirà nello stesso anno, come il Ritratto del dottor Rey o il Ritratto del capo sorvegliante Trabuc. Il giardiniere viene ripreso frontalmente dividendo in due parti (volto e busto) il modo con cui il pittore affronta il soggetto sulla tela. Van Gogh concentra la sua attenzione ai dettagli del volto, che viene dipinto quasi minuziosamente, con piccoli tocchi di pennello, in una resa quasi fotografica. Con questa tecnica dipingerà le sopracciglia inarcate e folte, la barba leggermente incolta e la carnagione abbronzata, mentre con una linea rossa delimiterà le labbra del giovane. 
L'espressione, leggermente accigliata, è caratterizzata da uno sguardo rivolto verso il basso e, data la leggere divergenza delle pupille, appare sì serena ma leggermente velata di malinconia.
La barba, insieme al cappello, incornicia il volto, che qui appare quasi simmetrico, ed è resa con piccole pennellate dapprima verde oliva poi ripresa con il colore nero, mentre il cappello viene realizzato utilizzando gli stessi colori ma anche con l'aggiunta del viola chiaro e del rosso/marrone, ed è posizionato storto creando una linea obliqua che riprende quella della spalla a sinistra. Diverso è il modo con cui dipinge e affronta il busto e le spalle, qui rappresentate asimmetriche e utilizzando una tecnica molto più immediata. Il giovane indossa una camicia bianca a righe verticali rosse e verdi, rese con una pennellata estremamente rapida e dinamica dai tratti lunghi e più larghi rispetto a quelli del volto, delimitata sulle spalle da una linea scura che fa da contorno al soggetto, caratterizzata da un flusso ondulato, tipico della qualità espressiva del tardo stile di Van Gogh.
Al di sotto di essa vi è una maglietta a righe orizzontali color giallo e blu, rese anche qui con rapide pennellate verticali affiancate. Nonostante le tonalità più morbide e smorzate rispetto a quelle del periodo di Arles, l'abbigliamento del giovane racchiude una delle innovazioni più significative dell'arte di Van Gogh, l'equilibrato accostamento dei colori complementari del rosso e del verde nella camicia e quello dei colori primari del giallo e blu nella maglietta diventeranno una delle cifre stilistiche più importanti della sua carriera e che influenzeranno notevolmente le nuove generazioni di artisti, come i Fauves.
In questa tela, a differenza della produzione solita del pittore, vi è un paesaggio, ben definito e che si estende in lontananza. Questa caratteristica è assai rara nelle opere di Van Gogh, che era solito ritrarre i suoi soggetti con fondi monocromi, in interni, o con fondi riccamente decorati con l'effetto quasi da carta da parati (come i ritratti dei coniugi Roulin). In tutta la sua carriera, altri ritratti eseguiti in ambientazioni all'aperto saranno Bambina con arancia del 1890, Ritratto di Giovane contadina e Ragazza in bianco sempre del 1890, ma in tutti questi ritratti non si ha la stessa profondità scenica e ricercata composizione del fondo che si ha nella tela de Il giardiniere, che la si può ritrovare nella doppia versione di Due bambine realizzate nel 1890, dove nello sfondo si possono riconoscere delle case, e nell'opera Ritratto del Dottor Gachet con pipa, realizzato nel 1890 con la tecnica dell'acquaforte, dove a far da sfondo al ritratto vi sono una staccionata che delimita un giardino con cespugli e una piccola pianta.
Nel paesaggio di fondo de Il Giardiniere si vede una costruita e dettagliata pennellata che dà l'idea dell'ambientazione dove il soggetto è inserito. A sinistra il verde luminoso del prato è reso da una pennellata corta, verticale e ritmica utilizzando colori come il bianco, il giallo, il verde e il blu che accostati in modo diverso creano il gioco di ombre proiettate dalle piante del giardino. Poco sopra la spalla si nota che la pennellata diventa orizzontale e si schiarisce nelle sue tonalità, creando una linea obliqua che segue sia quella della spalla che quella del cappello, dando forma ad un piccolo sentiero. A destra invece la pennellata è più sinuosa e caotica, data dalla presenza di alcuni arbusti.
Sono gli anni dove i paesaggi e il sole della Provenza lo affascinano notevolmente, dove creerà la serie degli ulivi, i quadri dedicati ai cipressi e ai campi di grano.
In questa parte del quadro la vegetazione degli arbusti e delle piante si fonde con quella del prato, dando la sensazione che l'erba evolva in un tutt'uno con le fronde degli alberi. La pennellata è intensa, pastosa, curva con eleganza, riprendendo soluzioni tecniche già sperimentate nei paesaggi dipinti all'aperto dando un'idea di movimento terminando nella parte alta del dipinto, dove sono presenti, viste in lontananza, altre piante e due piccoli muretti di cinta.
Nonostante Van Gogh abbia creato circa 871 dipinti e un numero altissimo di disegni e schizzi, all'interno delle collezioni pubbliche italiane vi sono solo tre opere e Il giardiniere è sicuramente considerata quella di maggior valore artistico.
Le altre due opere sono L'Arlésienne (Madame Ginoux) del 1890, conservata all'interno della Galleria nazionale d'arte moderna e contemporanea di Roma e all'opera Donne bretoni del 1888, conservato nella Galleria d'Arte Moderna di Milano (Collezione Grassi).
Fino al 2011 la tela de Il Giardiniere era conservata all'interno della sala XIV della Galleria nazionale d'arte moderna e contemporanea di Roma,  sala dedicata all'impressionismo, ai suoi inizi e ai suoi sviluppi, affiancando anche opere di autori italiani meno noti che andarono a Parigi a carpire l'essenza delle nuove correnti artistiche europee. Data l'importanza della tela la sala veniva anche comunemente chiamata Sala del Giardiniere.
L'opera si trovava quindi a confronto con Il ritorno dalla pesca (1900 circa) di Hendrik Willem Mesdag, I bracconieri nella neve (1867) di Gustave Courbet, che si può definire un anticipatore delle tendenze degli impressionisti, la tela Place Saint-Michelle et la Sainte Chapelle (1896) di Jean-François Raffaelli, Ninfee rosa (1897-1899) di Claude Monet e il pastello di Edgar Degas Apré le bain (1886 circa), questi ultimi due veri e propri protagonisti di spicco del movimento francese, l'altra tela di Van Gogh, L'Arlésienne (Madame Ginoux) e la tela Le cabanon de Jourdan (1906) di Cézanne, protagonista del post-impressionismo.
Per quanto riguarda gli artisti italiani erano presenti le tre grandi tele di Giuseppe De Nittis dedicate alle Corse a Bois de Boulogne del 1881, l'opera Sogni di Vittorio Matteo Corcos, il celebre Ritratto di Giuseppe Verdi (1886) di Giovanni Boldini, il ritratto de Il figlio Eduardo, con Egisto Fabbri ed Alfredo Muller (1895) di Michele Gordigiani e due sculture di Medardo Rosso, tra cui il Ritratto di Henry Ruart (1889-1890), considerato dai critici unico vero scultore impressionista.
Il 21 dicembre 2011 viene ripresentato al pubblico il museo con un nuovo percorso espositivo.
Tutte le tele e le opere che prima facevano parte della Sala del Giardiniere, esclusi i due Van Gogh, restano inseriti nella sala XIV, che viene intitolata La questione impressionista, dove vengono inoltre aggiunte maggiori sculture (due di Degas e l'intera collezione dedicata a Medardo Rosso). Il Giardiniere insieme L'Arlésienne (Madame Ginoux) vengono collocati all'interno della sala XV intitolata L'utopia umanitaria, sulla parete singola collocata al centro della sala, diventando le prime opere che il visitatore incontra nel suo percorso.
Le due tele vengono esposte accanto alle opere Il sole (1904) di Giuseppe Pellizza da Volpedo, Il mendicante (1902) I malati (1903) e La pazza (1905) di Giacomo Balla, Il viatico (1884) di Angelo Morbelli, Il viaggio della vita (1905) di John Quincy Adams, Ritirando le reti (1896) di Joaquín Sorolla, Dopo un lavoro faticoso (1910) di Döme Skuteczky, Contadino al lavoro (1908-1910) di Umberto Boccioni, Il pranzo (1910-1914) di Albin Egger Lienz, I lavoratori (1905) di Costantino Meunier, Nosocomio (1895) di Silvio Rotta e l'opera Ritratto di Giovanni Cena (del 1909 circa) di Felice Carena.
Il giardiniere è quindi un'opera fondamentale all'interno del breve percorso cronologico e artistico che il museo crea intorno alla corrente dell'impressionismo, all'arte en plain air e agli studi dedicati al colore ma soprattutto diventa l'anello di congiunzione con gli artisti che dedicarono la loro arte e il loro percorso artistico alle innovazioni simbolistiche, dedicate alla mescolanza tra socialismo e positivismo, senza dimenticare l'emarginazione sociale, tema de sempre sensibilmente affrontato in tutta la carriera di Van Gogh.
Data l'importanza dell'opera e la rarità dei lavori di Van Gogh presenti nei musei italiani, Il giardiniere è stato spesso prestato per esposizioni temporanee. Qui di seguito le ultime alla quale ha partecipato.
Mirabilia recepta, le forze dell'ordine a difesa dei beni culturali Castel Sant'Angelo, Roma, dal 16 aprile al 16 maggio 1999Il quadro, recuperato l'anno precedente dopo il clamoroso furto alla Galleria nazionale d'arte moderna e contemporanea di Roma, diventa subito protagonista, insieme a L'Arlésienne (Madame Ginoux) (sempre di Van Gogh) e la tela Les cabanon de Jourdan di Paul Cézanne, delle mostre dedicate al lavoro di recupero del patrimonio artistico da parte delle forze dell'ordine. Nella stessa esposizione erano anche esposti capolavori come l'Ermetta bifronte sottratta al museo archeologico di Napoli nel 1988, la Testa di Apollo e la Testa di Efesto sottratti ai Musei capitolini, ma anche violini Stradivari, codici, manoscritti e opere di oreficeria sottratti dai musei e dalle chiese di tutta Italia.
Van Gogh: Face to Face Philadelphia Museum of Art, Philadelphia, dal 22 ottobre 2000 al 14 gennaio 2001Con più di 70 opere esposte la mostra metteva in luce lo studio e i lavori dell'artista dedicati al ritratto.
Oltre a Il Giardiniere vi erano esposti capolavori come i ritratti ai coniugi Roulin e alcuni dei suoi più celebri autoritratti.
TesoRItrovati - I Carbinieri per l'arte nell'arte Palazzo Ducale, Genova, dal 15 marzo al 4 aprile 2004Ancora una vola in mostra il lavoro dell'Arma dei Carabinieri nel recupero dei beni culturali rubati e trafugati. Oltre a Il Giardiniere di Van Gogh in mostra opere di Giovanni Bellini, Moretto da Brescia, Guercino e Ludovico Carracci così come opere scultoree, opere di oreficeria medievale e preziose pagine miniate.
Cézanne a Firenze, Palazzo Strozzi, Firenze, dal 2 marzo al 29 luglio 2007La mostra era dedicata alla figura di Cézanne diffusa nell'Italia del primo novecento dai due collezionisti americani residenti a Firenze Egisto Paolo Fabbri (1866 – 1933) e Charles Alexander Loeser (1864 - 1928) che arrivarono ad avere rispettivamente 32 e 15 tele dell'artista post-impressionista. Il giardiniere era presente, accanto a opere di Pissarro, Matisse, Sargent, Mary Cassatt e altri ancora, come testimonianza delle opere di altri artisti con la quale i due collezionisti vennero a contatto e in quanto opera presente a Firenze nello stesso periodo, all'interno della collezione di Gustavo Sforni.
Vincent Van Gogh Drawings and Paintings Albertina, Vienna, dal 5 settembre all'8 dicembre 2008Dopo più di cinquant'anni tornano in mostra in Austria i lavori del genio olandese. 50 olii e 100 disegni prestati dai più importanti musei del mondo, tra cui Van Gogh Museum di Amsterdam, il Museo Kröller-Müller di Otterlo, Metropolitan Museum of Art di New York e il Museo d'Orsay di Parigi, per ripercorrere tutta la carriera artistica di Van Gogh
Arte, Genio e Follia, Complesso museale di Santa Maria della Scala, Siena, dal 31 gennaio al 25 maggio 2009Ideata da Vittorio Sgarbi e con oltre 300 opere tra dipinti e sculture, divise in otto sezioni, la mostra rappresentava il tentativo d'indagine tra il disagio mentale e la produzione artistica di alcuni dei maggiori protagonisti della storia dell'arte.
Il giardiniere era qui esposto nella terza sezione del percorso espositivo, dal titolo Genio e follia al tempo di Nietzsche, accanto ad un'altra opera di Van Gogh, Hôpital Saint-Paul à Saint-Rémy-de-Provence e a opere di Ernst Ludwig Kirchner e a sette capolavori di Edvard Munch provenienti dall'Oslo Kommunes Kunstsamlinger: Murder (The Death of Marat), The Human Mountain, Funeral March, In the Land of the Crysta", Starry Night, The Urn e Strindberg.
L'Arma per l'Arte. Antologia di Meraviglie, Castel Sant'Angelo, Roma, dal 23 settembre 2009 al 20 gennaio 2010Anche questa esposizione metteva in risalto il lavoro del Comando Carabinieri focalizzato alla tutela del patrimonio culturale (Tpc) in questo caso per celebrare i 40 anni di attività. In mostra vi erano esposti numerosi reperti archeologici, tele di Raffaello e di Giovanni Bellini. Il giardiniere, protagonista del già citato celebre furto del 1998, era esposto nella terza sezione della mostra,  dedicata ai beni recuperati sul territorio nazionale, accanto all'opera Le Cabanon de Jourdan di Paul Cézanne (protagonista dello stesso furto) e all'opera Ritratto del figlio Pierre, di Pierre-Auguste Renoir, trafugato dalla Galleria civica d'arte moderna di Torino nel 1978 e recuperato a Roma nel 1982.
Vincent Van Gogh: Campagna senza tempo e città moderna, Vittoriano, Roma, dall'8 ottobre 2010 al 6 febbraio 2011La mostra analizzava le due inclinazioni a volte contraddittorie che spesso guidarono il pittore nella realizzazione dei suoi dipinti: la campagna, il suo amore per la natura e gli spazi aperti, e il suo legame con la città, fulcro della società moderna e del suo rapido movimento. Il dipinto era esposto nella settima sezione della mostra, dedicata a Saint Rémy, accanto alle opere I bevitori detto anche Le quattro età dell'uomo, copia da Daumier del 1890 e Contadine che zappano in un campo innevato sempre del 1890.
E. Di Majo, M. Lafranconi, Galleria Nazionale d'Arte Moderna. Le collezioni. Il XIX secolo, Milano, Electa, 2006, ISBN 978-88-370-4365-0.
 A. Toncini Cabella e Stefania Frezzotti, Tesori ritrovati. Carabinieri per l'arte nell'arte, Roma, De Luca editori d'arte, 2004, ISBN 88-8016-596-8.
 Francesca Bardazzi e Francesca Sborgi, Cézanne a Firenze. Due collezionisti e la mostra dell'impressionismo del 1910, Mondadori Electa, 2007, ISBN 978-88-370-5108-2.
 Ingo F. Walther e Rainer Metzger, Van Gogh tutti i dipinti, Taschen, 2006, ISBN 978-3-8228-5218-7.
 Stefano Peccatori, Stefano Zuffi e Anna Torterolo, ArtBook Van Gogh, Martellago (Venezia), Leonardo Arte, 1998, ISBN 88-7813-828-2.
 Aukje Vergeest, Teio Meedendorp, Evert van Straaten, Marco Goldin e Robert Verhoog, Van Gogh disegni e dipinti — Capolavori dal Kröller - Müller Museum, Crocetta del Montello (TV), Linea d'Ombra Libri, 2008, ISBN 978-88-89902-30-1.
 Francesco Pellegrino, Ore 22, furto in galleria, Marino (Roma) con una nota introduttiva di Walter Veltroni, Natyvi Contemporanea, 2013, ISBN 978-88-906370-4-9.
 Scheda dell'opera - GNAM Galleria nazionale d'arte moderna di Roma, su gnam.beniculturali.it.
Il mio nemico (Enemy Mine) è un film del 1985 diretto da Wolfgang Petersen. Il film è liberamente tratto dal pluripremiato romanzo breve Mio caro nemico (Enemy Mine, 1979) di Barry Longyear.
XXI secolo: gli esseri umani s'inoltrano nell'esplorazione e scoperta di nuovi pianeti e di conseguenza territori da sfruttare e colonizzare. Si scontrano con i Drac, una specie aliena rettiloide senziente che rivendica l'influenza di alcuni territori contesi.
Durante un'incursione di quattro vascelli alieni viene inviata una squadriglia di sei caccia terrestri con il compito di intercettarli. L'ostinazione del pilota umano Willis E. Davidge nell'inseguire ed ingaggiare uno dei vascelli nemici, reo di avere distrutto il caccia di un proprio compagno, porta la propria astronave nell'atmosfera del pianeta Fyrine IV. Benché Joy, il suo navigatore, gli avesse più volte chiesto di cessare l'inseguimento, Willis riesce a colpire gravemente il vascello nemico che comincia a precipitare rendendo la guida sempre più problematica. Il pilota Drac prima dell'impatto sulla superficie del pianeta sottostante si separa dal suo vascello grazie ad un modulo di salvataggio mentre il pilota terrestre non riesce ad evitare l'impatto con il vascello nemico abbandonato, con la conseguenza di ferire mortalmente il suo navigatore e precipitare egli stesso sulla superficie del pianeta.
Spinto dalla vendetta Willis si mette alla ricerca del nemico, deciso ad ucciderlo una volta trovato, ma nel tentativo non riuscito di mettere in atto i propri propositi viene invece catturato dal nemico, Jeriba "Jerry" Shigan, dando inizio ad un reciproco studio al fine della sopravvivenza comune. La necessità di socializzare farà lentamente scoprire l'altrui lingua e trasformerà il loro rapporto prima in solidarietà e poi in amicizia.
L'alieno si riproduce per partenogenesi: le conseguenze del parto lo porteranno alla morte, ma durante l'agonia riesce a costringere l'umano ad imparare la lunghissima serie di nomi di tutti gli avi che lo hanno preceduto e si fa promettere che tale lista verrà insegnata al suo figlio. Davidge si trova così a dovere allevare l'alieno neonato.
Dopo vari anni, e molte peripezie, il bambino alieno divenuto adulto, inserirà Davidge nella "lista degli antenati" sottolineando così il contributo fondamentale che l'umano ha avuto per la sua sopravvivenza.

Silvana, una ragazzina tredicenne, si è innamorata di Gino, un uomo più grande di lei che fa il rappresentante di commercio. Gino però è segretamente fidanzato di Lorella. La bambina tenta in tutti i modi di attrarre l'attenzione del giovane, e alla fine i suoi sforzi sembrano coronati dal successo quando un giorno ferma Gino per dirgli di averlo visto uscire dalla casa dove è stata uccisa una donna che “faceva la vita”, e gli domanda maggiori particolari sul fatto, di cui tutti parlano.
L'atteggiamento del giovane nei riguardi della ragazzina cambia improvvisamente: si fa gentile ed alla fine si fa promettere da Silvana che non dirà a nessuno di averlo visto uscire da quella casa. Ma Silvana non si accontenta delle gentilezze di Gino, e gli fa continue scenate di ingenua gelosia, soprattutto quando scopre che è fidanzato e sta per sposarsi. Alla fine Gino, turbato ed esasperato dai continui ricatti di Silvana, durante un interrogatorio della polizia a cui viene sottoposto, fa presente alla polizia la strana situazione che si è creata nei suoi rapporti con la ragazzina.
Il commissario Fioresi interroga quindi Silvana e dalle sue risposte ha l'impressione che dica la verità; ma un suo collaboratore richiama la sua attenzione sul contegno frivolo e spregiudicato della ragazzina, che tra l'altro, malgrado la giovane età, si tinge le labbra. Fioresi si lascia persuadere, rilascia Gino e fa una paterna ramanzina a Silvana. Questa, affidata dalla madre ad un collegio di suore, tenta di uccidersi tagliandosi le vene e lascia un biglietto indirizzato a Gino. Dopo un nuovo colloquio con Silvana, Fioresi è più che mai convinto della colpevolezza di Gino. Lo raggiunge in casa della fidanzata, alla vigilia delle nozze, accompagnato dalla testimonianza di una ragazzina sedicenne precedentemente sedotta, lo induce a confessare di essere l'assassino.

Il tamburo di latta (Die Blechtrommel) è un film del 1979 diretto da Volker Schlöndorff, tratto dall'omonimo romanzo di Günter Grass, vincitore della Palma d'oro come miglior film al 32º Festival di Cannes.
Il film racconta la storia di Oskar, narratore in prima persona, che si rifiuta di crescere a partire dal giorno del suo terzo compleanno, quando riceve in regalo un tamburo di latta, per protesta contro il mondo degli adulti. Dotato di un'intelligenza superiore e cinica, Oskar racconta la sua storia personale e familiare, intrecciata con quella della Germania nel periodo compreso tra la fine della prima guerra mondiale e la fine della seconda guerra mondiale a Danzica.
Nel suo corpo di bambino di 3 anni, asociale, problematico, sempre accompagnato dal suo tamburo di latta, Oskar vive varie esperienze tra cui, ad esempio, la morte di sua madre Agnes, intrappolata in matrimonio con un uomo che non ama e disperata per la stranezza e la violenza innata del figlio. O ancora, la morte di suo zio (nonché presunto padre), Jan Bronski, e quella del suo odiato padre, Alfred, morti delle quali Oskar è indirettamente responsabile. Venuti meno tutti i suoi legami familiari, eccezion fatta per la nonna Anna e il suo presunto fratellastro/figlio con la sua matrigna Maria, Oskar decide alla fine di seppellire il suo tamburo di latta col suo padre putativo e di riprendere la crescita fisica.

Il Terribilia è il soprannome dato storicamente a vari architetti appartenenti allo stesso nucleo familiare, molto attivi nella Bologna del XVI secolo.
Il soprannome è probabilmente dovuto al loro uso di una peculiare decorazione delle cimase delle finestre con motivi araldici e zoomorfi che il Vasari chiamava “terribilità”.
Francesco Marani, anche noto come Francesco Morandi, nipote da parte di una sorella di Giovanni e Antonio

ʿIlm al-ḥurūf o "scienza delle lettere", è una scienza esoterica araba che si interessa della simbologia che i cultori musulmani dell'approccio esoterico credono possa celarsi dietro le lettere dell'alfabeto arabo. È stata spesso considerata come una scienza occulta.
L'espressione ʿIlm al-ḥurūf (in arabo: علم الحروف‎) è composta dalle parole ʿilm - che significa "scienza" - e ḥurūf, che è il plurale della parola ḥarf che significa "lettera".
Pierre Lory, Annick Regourd, Sciences occultes et Islam,  Institut français de Damas, 1993, ISBN 2901315046, ISBN 9782901315049.
Constant Hamès, Coran et talismans: textes et pratiques magiques en milieu musulman, Hommes et sociétés, Karthala Éditions, 2007, ISBN 2845868731, ISBN 9782845868731.
René Guénon, Les Symboles de la Science Sacrée, Éditions Gallimard, Paris, «La Science des lettres», «Les Mystères de la lettre Nun», «La Montagne et la Caverne»
Michel Valsan, L’Islam et la fonction de René Guénon, Éditions de l’Œuvre, Paris, «Un symbole idéographique de l’Homme Universel», «Le Triangle de l’Androgyne et le monosyllabe Ôm» sono articoli di cui è programmata la ristampa sulla rivista Science Sacrée.
Ibn 'Arabi, Les Illuminations de La Mecque, Albin Michel, Paris, 1997, «La Science des lettres», traduzione e commento di Denis Gril.

L'Ilyushin Il-4 (in russo: Ильюшин Ил-4?) era un bombardiere medio bimotore ad ala bassa progettato dall'OKB 39 diretto da Sergej Vladimirovič Il'jušin e sviluppato in Unione Sovietica negli anni trenta.
Derivato dal precedente Ilyushin DB-3, è stato uno dei più importanti bombardieri nei reggimenti di bombardamento a lungo raggio della V-VS, l'aeronautica militare sovietica, durante la seconda guerra mondiale. Rimase in servizio anche nei primi anni del dopoguerra ricevendo, per tale motivo, il nome in codice NATO Bob.
Frutto di un profondo programma di rivisitazione del progetto del DB-3, la realizzazione della nuova versione (inizialmente denominata DB-3F) venne curata direttamente da Sergej Il'jušin a partire dal 1938: in questa sua opera il progettista russo fece tesoro delle prime risultanze derivanti dall'impiego degli aerei in servizio e dei problemi riscontrati in sede di produzione nei diversi impianti industriali coinvolti; poté anche giovarsi dell'esperienza direttamente vissuta da Boris Pavlovič Lisunov e dai suoi dipendenti nel corso della permanenza a Santa Monica (in California) presso l'impianto della Douglas Aircraft Company, dove si produceva il Douglas DC-3. L'Unione Sovietica ne aveva acquisito la licenza di costruzione e ne aveva affidato a Lisunov la realizzazione, dando vita al Lisunov Li-2.
Il risultato di questa rivisitazione progettuale vide la luce nei primi mesi del 1939 ed è considerato, anche per le differenze esteriori, un modello completamente nuovo piuttosto che una nuova versione del DB-3, anche se la denominazione finale Il-4 venne adottata solo nel marzo 1942, a seguito della revisione complessiva del sistema di nomenclatura utilizzato dalla V-VS.
Le modifiche che caratterizzarono il DB-3F, al di là dell'aspetto esteriore immediatamente riscontrabile nella maggior lunghezza complessiva e nella più affusolata forma della prua, riguardavano la struttura interna delle ali e della fusoliera ed erano studiate per facilitare il processo costruttivo del velivolo sia in termini di riduzione dei tempi di costruzione, sia nella richiesta di minore specializzazione delle maestranze impiegate. Il risultato finale ridusse a poco più di 14 300 le ore di lavoro necessarie per completare un DB-3F contro le 30 300 richieste per un DB-3M (vale a dire la versione più recente, fabbricata sino al 1941).
Nel dettaglio le ali, pur mantenendo la stessa apertura vennero riviste e in particolare, grazie all'ampliamento delle dimensioni degli alettoni, la loro superficie risultò leggermente più ampia.
Per quanto riguarda la fusoliera, le modifiche apportate consentirono di ospitare a bordo un quarto membro d'equipaggio destinato alla postazione della mitragliatrice dorsale, mentre il navigatore/bombardiere nella nuova prua dotata di ampia vetratura ebbe a disposizione i comandi per la guida del velivolo in caso di impedimento da parte del pilota.
Per la motorizzazione del DB-3F fu previsto l'impiego di una coppia di Tumanskij M-88, capaci di esprimere la potenza di 1 100 hp in fase di decollo; i propulsori si rivelarono tuttavia poco affidabili e, per il completamento delle prove di accettazione per la produzione in serie, l'aereo venne dotato degli stessi motori Tumanskij M-87B già utilizzati sul DB-3M.
Parallelamente allo sviluppo della versione da bombardamento Sergej Il'jušin sviluppò anche la variante per l'impiego come aerosilurante del DB-3F, indicata con la denominazione Il-4T. Come già in precedenza questa versione poteva essere alternativamente armata con un siluro, con mine navali o bombe convenzionali.
Un'altra variante che venne ampiamente studiata dall'OKB di Il'jušin fu quella destinata all'impiego ad alta quota e denominata Il-4TK: era caratterizzata dalla pressurizzazione della cabina di pilotaggio e dalla sovralimentazione dei motori tramite l'impiego di turbocompressori.
L'adattamento dell'Il-4 all'impiego ad alta quota (si stimava di poterlo far operare a circa 11 000 m) derivava dalla necessità di evitare gli aerei da caccia della Luftwaffe che, nel corso dei primi mesi di guerra, avevano la supremazia nei cieli del fronte orientale. Dell'Il-4TK fu realizzato un prototipo che si distingueva per la forma emisferica della prua, soluzione adottata per facilitare la pressurizzazione della cabina di pilotaggio, e per la totale assenza di armamento difensivo: in sostanza si pensava che bastasse l'elevata quota operativa a rendere inattaccabile il bombardiere.
Il primo volo del prototipo Il-4TK ebbe luogo il 16 marzo 1943 e fu seguito da una serie di voli di prova che, tuttavia, misero in luce alcuni problemi concernenti sia i turbocompressori, il cui accoppiamento con i motori M-88B si rivelò complesso, sia le eliche appositamente studiate per il volo in alta quota, che non riuscivano a generare la spinta prevista. In merito alle criticità registrate furono pianificate una serie di modifiche che rimasero però sulla carta: la Luftwaffe aveva nel frattempo perso la propria superiorità nei cieli dell'Unione Sovietica e i compiti di bombardamento erano ora a portata anche dei "normali" Il-4.
Un ultimo tentativo di sviluppare il progetto DB-3/Il-4 portò alla profonda revisione delle superfici alari e alla sostituzione dei radiali M-88 con motori V12 Charomskiy ACh-30, alimentati a gasolio; identificato come Ilyushin Il-6, il nuovo aereo non superò tuttavia lo stadio di prototipo.
L'Il-4 era un bimotore ad ala bassa dalla struttura interamente metallica, nel quale era possibile trovare sia elementi in acciaio che in leghe di alluminio anche se, a partire dall'autunno 1941, alcuni componenti (la cabina del navigatore, il pavimento della cabina di pilotaggio e il rivestimento dei piani di coda) furono realizzati in legno a causa della scarsità di alluminio. Dall'estate 1942 anche parte dell'ala venne realizzata facendo uso di elementi in legno.
La fusoliera differiva esternamente da quella del predecessore sia per la forma maggiormente affusolata del muso sia per la presenza di una più ampia superficie vetrata che, si scoprì con l'entrata in servizio operativo dei primi esemplari, garantiva migliori condizioni di lavoro al navigatore in termini di localizzazione dei bersagli e di impiego dell'armamento difensivo.
La cabina di pilotaggio era alloggiata nella parte superiore della profonda fusoliera di sezione ovale ed era racchiusa all'interno di una doppia zona vetrata che solo nella zona terminale di raccordo con la fusoliera lasciava spazio al rivestimento metallico; solo negli esemplari realizzati a partire dal 1941 la seconda "finestra" venne eliminata per lasciare spazio a un più ampio elemento di rivestimento completamente metallico.La parte posteriore della fusoliera alloggiava una torretta dorsale di forma emisferica, anche in questo caso diversa da quella del DB-3M che ne impiegava una con sommità appiattita.
Le ali, completamente metalliche, contenevano sei serbatoi di carburante al cui interno era installato un impianto per il rilascio di anidride carbonica a fronte del calo del livello di carburante: immettendo il gas neutro si impediva l'ingresso dell'ossigeno contenuto nell'aria, riducendo il rischio d'incendio del contenuto residuo.
Il carrello d'atterraggio, irrobustito rispetto a quello del predecessore per agevolare l'impiego da campi di volo non perfettamente preparati, era di tipo triciclo posteriore con gli elementi anteriori di tipo monoruota che si ritraevano, con movimento retrogrado, nella parte posteriore delle gondole motore, lasciando sporgere una piccola porzione dello pneumatico. Al posteriore era presente un ruotino d'appoggio, di tipo fisso.
Al momento del primo volo del prototipo l'Ilyushin DB-3F montava una coppia di nuovi motori Tumanskij M-88: si trattava di impianti da 14 cilindri, radiali, raffreddati ad aria, dotati di compressore meccanico a due velocità, sviluppo dei precedenti M-87. Questo motore era nominalmente in grado di sviluppare 1 100 hp di potenza (pari a poco più di 820 kW) in fase di decollo, tuttavia al momento si rivelò estremamente inaffidabile: la configurazione e la disposizione delle cappottature e delle prese d'aria non consentivano il corretto raffreddamento del motore e delle principali componenti dei suoi impianti di aspirazione e lubrificazione.
Dopo che i primi cinque esemplari prodotti in serie furono consegnati alla V-VS nel novembre 1939, i difetti emersi costrinsero i vertici militari a restituire al costruttore tutti i velivoli; altrettanto avvenne per 29 dei 49 esemplari consegnati il mese successivo. In seguito si optò per l'installazione degli M-87 che già equipaggiavano il DB-3M e, contemporaneamente, sia l'aereo che il motore vennero sottoposti a numerose modifiche per poter consentire di procedere, secondo i piani originari, con l'impiego degli M-88. A peggiorare la situazione, nel corso del 1940 emerse che il maggior consumo della più recente versione del motore di Tumanskij riduceva il raggio d'azione degli aerei che lo impiegavano.
Fu solamente con l'arrivo della primavera del 1943 che i problemi ai motori poterono dirsi superati: la versione M-88B dei motori dimostrò la propria affidabilità e venne finalmente installata su tutti gli esemplari di Il-4 usciti dagli impianti produttivi. Più avanti, nell'autunno dello stesso anno, comparve e fu adottata la versione M-88V, capace di sviluppare la potenza di 1 250 hp (932 kW).
La capienza della stiva interna dell'Il-4 era invariata rispetto a quella delle precedenti versioni, per cui poteva trasportare dieci bombe FAB-100 da 100 kg, carico offensivo con il quale l'aereo era in grado di operare su un raggio d'azione di circa 3 300 km. Era però prevista la possibilità, mediante l'utilizzo di rastrelliere subalari, di trasportare fino a un massimo di 2 900 kg di bombe; l'incremento del carico offensivo trasportabile riduceva proporzionalmente il raggio d'azione ed era condizionato dalla disponibilità di piste di volo più lunghe, dato che la fase di decollo richiedeva maggior spazio.
Nella versione Il-4T il carico offensivo era costituito da un siluro Tipo 45-36, dal peso di 940 kg agganciato al ventre della fusoliera; in funzione "lanciamine", nella medesima posizione, l'aereo poteva trasportare una mina navale AMG-1 dal peso di 900 kg.
L'armamento difensivo a disposizione dell'equipaggio era composto da tre mitragliatrici ShKAS, calibro 7,62 mm, conformate per l'impiego di munizioni di tipo 7,62 × 54 mm R. Le tre mitragliatrici erano disposte in postazioni singole, situate nella prua vetrata, nella torretta dorsale e in una postazione ventrale ritraibile nel ventre della fusoliera, al di sotto della torretta dorsale. Negli aerei consegnati ai reparti a partire dalla primavera del 1942 la torretta dorsale fu sostituita con una di nuovo tipo e l'arma in dotazione divenne una Berezin UBT calibro 12,7 mm, che impiegava le munizioni 12,7 × 108 mm.
All'avvio dell'operazione Barbarossa i DB-3 e i DB-3F operativi erano poco più di 900 e costituivano la maggior parte dei velivoli da bombardamento "pesante" a disposizione dell'aviazione sovietica nel teatro europeo. La lontananza delle basi operative dalla linea di confine mise al riparo gli aerei dalle prime incursioni della Luftwaffe, risparmiandoli dalle iniziali distruzioni.
Lo scarso coordinamento operativo messo in evidenza dalla V-VS in questa prima fase del conflitto, dovuto principalmente a carenze nella catena delle comunicazioni tra i reparti da bombardamento e quelli della caccia, fece in modo che molte delle prime operazioni dei DB-3 avessero luogo senza adeguata scorta, causando numerose perdite di aerei ed equipaggi a opera della caccia tedesca. Il Comando Supremo sovietico decise così di limitare l'azione dei bombardieri alle ore notturne già a partire dal 3 luglio 1941. Nei giorni immediatamente successivi i DB-3F delle flotte del Baltico e del Mar Nero iniziarono una serie di missioni notturne che comprendevano tra gli obiettivi principali le città di Königsberg, Danzica, Helsinki, Varsavia e Costanza.
Nei mesi seguenti, tuttavia, la produzione dei DB-3F/Il-4 subì un rallentamento sia perché le contingenze richiedevano che le priorità operative fossero rivolte verso azioni di bombardamento tattico, sia perché la costruzione dei grossi bimotori completamente metallici richiedeva un considerevole consumo di risorse preziose. Di conseguenza, fino ai primi mesi del 1943, le autorità sovietiche optarono per l'incremento della produzione di velivoli destinati all'attacco al suolo (come il Petlyakov Pe-2 o l'Ilyushin Il-2 Šturmovik), mentre tra le file della V-VS fu possibile ovviare alla riduzione del numero degli Il-4 grazie alla disponibilità dei North American B-25 Mitchell, consegnati per effetto della legge "Affitti e prestiti" approvata dal Congresso degli Stati Uniti d'America.
In ogni caso anche gli Il-4 furono impiegati per missioni di supporto ravvicinato e operarono anche come ricognitori a lungo raggio, esploratori e indicatori di bersagli per i reparti da bombardamento e per missioni di soppressione delle difese antiaeree nemiche. Le ultime operazioni strategiche di ampia portata che, sul finire della guerra, videro coinvolti i reparti dotati degli Il-4 furono gli intensi bombardamenti su Königsberg dei primi giorni dell'aprile 1945 e, nei giorni immediatamente successivi, gli attacchi contro le difese tedesche schierate lungo il fiume Oder.
L'Ilyushin Il-4 fu utilizzato anche per il trasporto e il lancio paracadutato di carichi ingombranti, in particolare in favore dei partigiani attivi nei territori sovietici occupati dalle truppe tedesche. La V-VS sviluppò il contenitore paracadutabile UDP-500 a forma di bomba (per ragioni aerodinamiche), capace di contenere fino a 500 kg di armamenti e materiali: questo contenitore poteva essere agganciato al ventre della fusoliera dell'Il-4 ed era possibile vincolarne fino a tre contemporaneamente. Grazie a questo contenitore furono consegnati ai combattenti armi, munizioni, radio e abbigliamento. Non mancarono anche soluzioni differenti che, sfruttando elementi aerodinamici realizzati in legno, permisero la consegna di motociclette, sidecar e cannoni anticarro; queste operazioni avvenivano in genere con il favore delle tenebre.
Anche gli aerei della versione Il-4T furono impiegati fin dai primi giorni di guerra e portarono a compimento missioni con tutti i vari tipi di carico offensivo che erano in grado di trasportare: ai bombardamenti su Costanza e Bucarest si affiancarono così missione di posa di mine nelle acque antistanti i porti di Helsinki, Kotka e Tallinn mentre tra il 1942 e 1944 vengono indicati complessivamente 60 affondamenti di navi appartenenti alle forze dell'Asse. Gli Il-4T furono utilizzati anche negli ultimi giorni del conflitto, dopo la dichiarazione di guerra contro il Giappone: anche in questo caso le missioni di attacco alle navi, che fruttarono l'affondamento di 25 vascelli, si affiancarono a operazioni di bombardamento convenzionale in Manciuria e in Corea.
L'impiego degli Il-4T si protrasse ben oltre il termine della seconda guerra mondiale: gli ultimi esemplari in servizio nella V-VS furono sostituiti con i più moderni Ilyushin Il-28T soltanto nel corso del 1952.
Le basi di partenza dei reparti da bombardamento strategico della V-VS non si trovavano nelle prossimità del confine con la Germania, fatto che permise di preservare per qualche tempo i velivoli dalla cattura da parte delle truppe della Wehrmacht impegnate nell'operazione Barbarossa.
A seguito dell'avanzata tedesca, tuttavia, gli aeroporti e i campi di volo vennero progressivamente raggiunti; i sovietici in ritirata avevano l'ordine di distruggere i velivoli che non erano in condizione di volare, ma questo non fu sempre possibile o i danni inferti agli apparecchi si rivelarono riparabili. La Luftwaffe riuscì a recuperare alcuni Il-4 e a rimetterli in condizioni di volo: gli aerei e le componenti che fu possibile utilizzare vennero inviati sia presso l'Erprobungsstelle di Rechlin della Luftwaffe, sia presso il Deutsche Versuchsanstalt für Luftfahrt di Berlino..
Già noto alla Luftwaffe, che aveva avuto occasione di provare un DB-3M in precedenza catturato dai finlandesi, il DB-3F non fu particolarmente apprezzato dai tedeschi, sia per i difetti tecnici che per le scarse caratteristiche di volo rispetto ai velivoli all'epoca in servizio nei reparti operativi: diversamente da altri velivoli catturati, il DB-3F non trovò alcun impiego operativo con le insegne tedesche, nemmeno nell'unità speciale Kampfgeschwader 200.
La Suomen ilmavoimat acquistò quattro DB-3F, bottino di guerra, dall'alleato tedesco il 2 ottobre 1942. I velivoli vennero presi in consegna il giorno 13 presso l'aeroporto di Brjansk e da lì trasferiti verso il territorio finlandese. Il giorno dopo uno degli aerei andò perduto a causa di un guasto a uno dei motori M-88, mentre gli altri tre esemplari arrivarono a destinazione una settimana dopo.
Il lavoro di riparazione e adattamento allo standard della diversa forza aerea richiese diverso tempo e gli aerei vennero assegnati ai reparti operativi il 5 giugno, il 30 luglio e il 22 settembre 1943. Le operazioni di combattimento, svolte ai danni dell'Armata Rossa, durarono fino all'estate 1944: l'ultima missione, risalente all'8 agosto, vide protagonista uno solo dei tre aerei ed ebbe come obiettivo la stazione ferroviaria di Suojarvi. Poco più di un mese dopo la Finlandia, firmando l'armistizio di Mosca, si ritirò dall'alleanza che la legava alle Potenze dell'Asse e dichiarò guerra alla Germania. Gli Il-4 vennero di conseguenza impiegati in missioni di bombardamento contro le truppe tedesche a partire dal 2 ottobre con sortite indirizzate nell'area di Rovaniemi.
Un solo aereo sopravvisse fino al termine della guerra: accantonato in un hangar nel febbraio 1945 dopo 169 ore di volo con la Suomen ilmavoimat, nel mese di aprile venne dipinto con le più recenti insegne finlandesi ma non fu più portato in volo.
versione bombardiere/ricognitore d'alta quota, caratterizzato da una diversa fusoliera con un muso modificato per l'installazione di una cabina di pilotaggio pressurizzata, in grado di operare da una quota pari a 11 000 m.
L'aereo è comparso su due francobolli di propaganda bellica contraddistinti dalla stessa vignetta disegnata da Boris Livanov in colore e valore diversi su carta non filigranata, uno da 30 copechi, del 1945, di colore viola con dentellatura lineare, ed un altro con valore facciale da un rublo, di colore grigio, anch'esso con dentellatura lineare 12 1/2; gli esemplari della fila superiore del foglio non erano dentellati in alto.
Enzo Angelucci e Paolo Matricardi, Ilyushin Il-4, in Guida agli Aeroplani di tutto il Mondo, vol. 4, Milano, Arnoldo Mondadori Editore, 1979,  pp. 228-229, ISBN non esistente.
 Achille Boroli e Adolfo Boroli, Ilyushin Il-4, in L'Aviazione, vol. 9, Novara, Istituto Geografico De Agostini, 1983,  p. 117, ISBN non esistente.
 Christopher Chant, Ilyushin Il-4, in Aerei della seconda guerra mondiale, Roma, L'Airone, 2008,  p. 186, ISBN 978-88-7944-910-6.
(EN) Yefim Gordon e Dmitri Khazanov, Soviet Combat Aircraft of the Second World War, Volume Two - Twin-Engined Fighters, Attack Aircraft and Bombers, Earl Shilton, Midland Publishing Ltd., 2006, ISBN 978-1-85780-084-5.
(FI) Kalevi Keskinen, Kari Stenman e Klaus Niska, Suomen Ilmavoimien Historia, 9, Venäläiset Pommittajat (Soviet Bombers), Espoo, Tietoteos, 1982, ISBN 978-952-99432-7-2.
(EN) Heinz J. Nowarra, G.R. Duval e W. F. Hepworth, Russian Civil and Military Aircraft, 1884-1969, Londra, Fountain Press Ltd., 1971, ISBN 978-0-85242-460-5.
(EN) Hans-Heiri Stapfer, Ilyushin Il-4, in Aircraft In Action, Aircraft Number 192, Carrollton, Squadron/Signal Publication Inc., gennaio 2004, ISBN 978-0-89747-471-9.
(EN) Greg Goebel, The Ilyushin DB-3 / Il-4, su AirVectors, http://www.airvectors.net, 1º luglio 2013. URL consultato il 23 aprile 2014.
(DE, EN) Palt Karsten, Iljuschin / Ilyushin Il-4 / DB-3, su das Flugzeuglexicon, http://www.flugzeuginfo.net, 22 febbraio 2015. URL consultato il 23 aprile 2015.
(FR) Gaëtan Pichon, Ilyushin DB-3/Il-4 'Bob', su avionslegendaires.net, http://www.avionslegendaires.net/index.php, 1º gennaio 2009. URL consultato l'8 aprile 2015.
(EN) Maksim Starostin, Ilyushin IL-4, su Virtual Aircraft Museum, http://www.aviastar.org/index2.html. URL consultato il 23 ottobre 2010.
(EN) Ilyushin IL-4 - Torpedo Bomber / Bomber Aircraft, su Military Factory, http://www.militaryfactory.com, 7 agosto 2012. URL consultato l'8 aprile 2015.
(EN) Ilyushin Il 4, su The History of Flight, http://www.century-of-flight.net. URL consultato l'8 aprile 2015.
(EN) Ilyushin Il-4, su Warbird Resource Group, http://www.warbirdsresourcegroup.org/. URL consultato l'8 aprile 2015.
(RU) Ильюшин Ил-4 (Ilyushin Il-4), su Уголок неба (Angolo di Cielo), http://www.airwar.ru. URL consultato il 23 ottobre 2010.
(RU) Ильюшин Ил-4T (Ilyushin Il-4T) , su Уголок неба (Angolo di Cielo), http://www.airwar.ru. URL consultato il 23 ottobre 2010.
(RU) Ильюшин Ил-4TK (Ilyushin Il-4TK), su Уголок неба (Angolo di Cielo), http://www.airwar.ru. URL consultato il 23 ottobre 2010.
(RU) Ил-4. Боевое применение (Il-4 strumento da combattimento), su Авиация Второй мировой (Mondo dell'Aviazione), http://www.airpages.ru. URL consultato l'8 aprile 2015.
(RU) Дальний бомбардировщик «Ильюшин-4» (Ил-4) (Bombardiere a lungo raggio «Ilyushin-4») (Il-4), su stamps.ru. URL consultato il 1º febbraio 2016 (archiviato dall'url originale il 2 febbraio 2016).
(EN) Bill Osborn, Internet Modeler Ilyushin DB-3 / Il-4, su Internet Modeler, http://www.internetmodeler.com. URL consultato il 22 marzo 2015.
Un'immagine è una rappresentazione visiva, non solida, della realtà. In particolare un'immagine può rappresentare la realtà fisica (in modo più o meno realistico) oppure una realtà fittizia o astratta.
Un'immagine ottica è un'immagine ottenuta mediante un sistema ottico. Tipi di immagini ottiche sono l'immagine riflessa, l'mmagine rifratta, l'immagine reale, l'immagine virtuale.
Un'immagine riflessa è un'immagine ottica ottenuta mediante un sistema catottrico. Cioè un'immagine ottica ottenuta mediante la riflessione della luce. Un esempio di immagine riflessa è l'immagine che si forma sulla superficie riflettente dello specchio.
Un'immagine rifratta è un'immagine ottica ottenuta mediante un sistema diottrico. Cioè un'immagine ottica ottenuta mediante la rifrazione della luce. Un esempio di immagine rifratta è l'immagine visibile con il cannocchiale. Un tipo di immagine rifratta è l'immagine retinica.
L'immagine retinica è l'immagine rifratta che si forma sulla retina dell'occhio. L'occhio rappresenta infatti un sistema diottrico. L'immagine retinica permette di vedere la realtà fisica agli esseri viventi dotati del senso della vista. È quindi l'immagine ottica per antonomasia perché, attraverso di essa, è possibile vedere tutte le altre immagini.
Un'immagine reale è un'immagine ottica che è sede dell'energia luminosa che la genera. L'espressione "immagine reale" si contrappone all'espressione "immagine virtuale".
Un'immagine virtuale è un'immagine ottica data dai prolungamenti immaginari dei raggi di luce che la generano. Un'immagine virtuale non è quindi sede dell'energia luminosa che la genera.
Un'immagine grafica è un'immagine fissata (in modo più o meno permanente) su un supporto fisico oppure visualizzata (in modo più o meno prolungato nel tempo) su uno schermo di visualizzazione. Esempi di immagini fissate su supporti d'immagine sono le immagini fissate su quadri dipinti a mano. Esempi di immagini visualizzate su schermi di visualizzazione sono le immagini visualizzate sugli schermi di visualizzazione dei televisori. Un'immagine grafica in movimento viene realizzata visualizzando in successione una serie di immagini grafiche fisse. Tipi di immagini grafiche sono l'immagine disegnata e l'immagine di sintesi.
Un'immagine disegnata (anche chiamata "disegno") è un'immagine grafica prodotta mediante il tracciamento di segni la cui forma e posizione sono decise dal disegnatore secondo le sue capacità artistiche o in base a calcoli matematici. Tipi di immagini disegnate sono l'immagine dipinta, l'immagine litografica, il disegno animato.
Un'immagine dipinta (anche chiamata "dipinto") è un'immagine disegnata mediante la pittura. La realizzazione di immagini dipinte è una delle forme d'arte più apprezzate e celebrate. Ne è nato quindi un mercato dove le immagini dipinte dai pittori più apprezzati possono essere valutate anche milioni di euro. Tipi di immagini dipinte sono il dipinto ad olio, l'acquerello, l'affresco. Considerando il supporto fisico su cui viene fissata l'immagine, si distingue invece il dipinto su muro (anche chiamato "dipinto murale"), il dipinto su tavola, il dipinto su tela.
Un'immagine litografica è un'immagine disegnata e riprodotta mediante la litografia.
Un'immagine di sintesi (anche chiamata "immagine sintetica") è un'immagine grafica ottenuta dalla sintesi di elementi preordinati che la compongono o la descrivono. Il processo di generazione di immagini di sintesi è chiamato "sintesi di immagini". Un esempio di immagine di sintesi è l'immagine grafica generata dal computer. Tale generazione avviene mediante la computer grafica. Tipi di immagini generate al computer sono l'immagine vettoriale e l'immagine bitmap. Tipi di immagini di sintesi sono l'immagine fotografica, l'immagine cinematografica, l'immagine televisiva, l'immagine elettromeccanica, l'immagine elettronica.
Un'immagine fotografica (anche chiamata "fotografia") è un'immagine di sintesi prodotta mediante la ripresa ottica della realtà fisica. Tale ripresa è realizzata mediante la macchina da presa fotografica. Rispetto all'immagine disegnata, l'immagine fotografica è in grado di rappresentare la realtà fisica in modo più realistico. In relazione all'immagine disegnata, si parla infatti di "fotorealismo" quando si ottiene un livello di realismo vicino a quello dell'immagine fotografica.
Un'immagine cinematografica è un'immagine grafica in movimento. L'immagine cinematografica viene prodotta mostrando, in successione, una serie di immagini grafiche fisse. L'immagine cinematografica è un'immagine di sintesi perché è ottenuta dalla sintesi di elementi preordinati che la compongono: la serie di immagini grafiche fisse mostrate in successione.
Un'immagine televisiva è un'immagine di sintesi che riproduce, a distanza e con un breve ritardo, un'immagine ottica (in caso di diretta televisiva) o un'immagine grafica (in caso di differita televisiva). Tale riproduzione avviene mediante un sistema televisivo. L'immagine televisiva è un'immagine di sintesi perché, mediante il sistema televisivo, dall'immagine originale si ricavano una serie di elementi preordinati che la descrivono. In seguito tali elementi vengono prima trasmessi a distanza e poi utilizzati per creare l'immagine televisiva.
Un'immagine elettromeccanica è un'immagine di sintesi interamente generata da un'apparecchiatura elettromeccanica. Un esempio di immagine elettromeccanica è l'immagine televisiva della televisione elettromeccanica.
Un'immagine elettronica è un'immagine di sintesi interamente generata da un'apparecchiatura elettronica. Un esempio di immagine elettronica è l'immagine televisiva della televisione elettronica. Un altro esempio di immagine elettronica è l'immagine di sintesi generata dal computer. Tale generazione avviene infatti mediante il computer elettronico.
Un'immagine fissa (anche chiamata "immagine statica") è un'immagine che non varia nel tempo. Un'immagine fissa può essere un'immagine ottica o un'immagine grafica, un'immagine in bianco e nero o un'immagine a colori, un'immagine bidimensionale o un'immagine tridimensionale. Può anche essere contemporaneamente sia un'immagine ottica che un'immagine grafica. Un esempio di tale immagine è l'immagine fissa che il proiettore di diapositive proietta sullo schermo da proiezioni.
Un'immagine in movimento (anche chiamata "immagine dinamica") è un'immagine che varia nel tempo. Anche un'immagine in movimento può essere un'immagine ottica o un'immagine grafica, un'immagine in bianco e nero o un'immagine a colori, un'immagine bidimensionale o un'immagine tridimensionale. Anche un'immagine in movimento può essere contemporaneamente sia un'immagine ottica che un'immagine grafica. Un esempio di tale immagine è l'immagine in movimento che il proiettore cinematografico proietta sullo schermo da proiezioni.
Un'immagine in bianco e nero è un'immagine che presenta solo il colore bianco e/o il colore nero e/o il colore grigio. In realtà l'espressione "immagine in bianco e nero" indica un'immagine che presenta solo i colori bianco e nero. Quindi l'uso consolidato dell'espressione "immagine in bianco e nero" è improprio.
Un'immagine a colori è un'immagine che presenta almeno un colore diverso dal bianco, dal nero, dal grigio. In altri termini l'espressione "immagine a colori" viene usata in contrapposizione all'espressione "immagine in bianco e nero". In realtà tutte le immagini sono a colori (anche il bianco, il nero e il grigio sono dei colori). Quindi anche l'uso consolidato dell'espressione "immagine a colori" è improprio.
Un'immagine bidimensionale è un'immagine rappresentante solo due dimensioni: la larghezza e lunghezza.
Un'immagine tridimensionale è un'immagine rappresentante tre dimensioni: la larghezza, l'altezza e la profondità.
Da sempre le immagini hanno costituito una sorta di linguaggio dotato di segni che assumono significati particolari. Il linguaggio delle immagini è intrinsecamente indeterminato, dotato di segni che assumono valore simbolico in relazione al significato che attribuiamo a ciò che osserviamo o al valore pragmatico degli scopi della comunicazione. Il linguaggio delle immagini è altamente evocativo e, in ambito multimediale, queste e la comunicazione visiva rivestono un ruolo fondamentale. Infatti, le immagini nella comunicazione multimediale costituiscono una sorta di linguaggio (visuale) che si affianca e si integra con quello testuale, possono diventare metafore, allegorie visive che potenziano l'usabilità dei sistemi interattivi o riproducono con esattezza di dettagli il reale.
sintesi di immagini.Nell'analisi è necessario avere dispositivi in grado di creare una rappresentazione numerica della
distribuzione di luminosità di una scena. Nella sintesi, invece, è necessario disporre di rappresentazioni geometrico-matematiche di forme così da ricavare delle distribuzioni di luminosità che appaiano sullo schermo di un computer.
L'analisi delle immagini consiste nell'estrazione di informazioni da immagini di una scena reale; si basa sulla possibilità di formulare una rappresentazione matematica della distribuzione di luminosità di un'immagine. Questa può essere definita come una funzione bidimensionale f(x,y) con x ed y coordinate spaziali ed f(x,y) ampiezza della funzione (intensità, livello di grigio dell'immagine nel punto). Quando x, y ed f sono quantità discrete finite, l'immagine è chiamata digitale e può essere elaborata.
Le immagini sono generate dalla combinazione di una sorgente di energia e dalla riflessione (per immagini a raggi X: assorbimento) dell'energia emessa dalla sorgente da parte di oggetti di una scena. Occorre un “sensore” sensibile all'energia prodotta dalla sorgente che raccolga l'energia “irradiata” dalla scena.
Nella maggior parte dei casi è coinvolta l'energia elettromagnetica (immagini “visibili”, immagini all'infrarosso, radar, raggi X etc.), ma si hanno anche immagini di altra natura (basate ad esempio su ultrasuoni) o pattern di illuminazione generati dal computer. L'energia coinvolta nella formazione dell'immagine è energia radiante che consiste di due campi di forza, elettrico e magnetico, ortogonali tra loro e rispetto alla direzione. L'energia radiante si propaga nello spazio mediante onde di lunghezza variabile. Per casi specifici come la microscopia elettronica e il gamma imaging le immagini prodotte come distribuzione di quantità non visibili vengono opportunamente trasdotte in immagini visibili da opportuni dispositivi chiamati fotoconvertitori.
Le condizioni tipiche necessarie affinché una scena sia rappresentabile da un'immagine sono rappresentate dall'interazione della scena con le radiazioni elettromagnetiche, da un sensore che raccolga la radiazione riflessa dalle superfici degli oggetti e la proietti sul piano immagine.
In situazioni non tipiche si hanno altre sorgenti per la formazione dell'immagine diverse dalla radiazione. Si può avere la formazione di un'immagine tramite raggi X, ciò che l'immagine riproduce è la distribuzione spaziale dell'energia assorbita dagli oggetti che compongono la scena, o anche tramite la microscopia elettronica dove un fascio di elettroni colpisce la scena; l'energia degli elettroni riflessi (secondari) viene convertita in energia elettromagnetica e forma l'immagine.
C'è da tenere presente, inoltre, che punti diversi sulle superfici degli oggetti avranno nell'immagine valori diversi di intensità in funzione della quantità di energia radiante incidente sulla superficie, del modo in cui esse riflettono, del modo in cui l'energia riflessa è raccolta dal sensore, del modo in cui il sensore risponde all'energia con cui è colpito.
Perché le immagini siano elaborate al computer occorre trasformarle in una rappresentazione numerica/digitale, attraverso un processo chiamato digitalizzazione. Il problema di questa è che nella natura la distribuzione di energia elettromagnetica è continua (campo dei numeri reali: 
  ), nell'elaborazione digitale si ha una rappresentazione digitale (anello dei numeri interi 
La definizione di algoritmi per l'elaborazione delle immagini deve porsi a valle di considerazioni legate al mondo fisico (proprietà intrinseche dell'entità rappresentata) al modello del sensore ed al modello percettivo del fruitore dell'immagine.
Dopo questa premessa si comprende appieno il bisogno di affinare degli algoritmi di conversione analogico digitale per due finalità:
Miglioramento della qualità delle immagini ai fini di una ispezione ed interpretazione visuale da parte di esperti.
Elaborazione ai fini di un riconoscimento automatico dei contenuti di un'immagine.Questi studi vengono approfonditi da due discipline:
Computer vision, disciplina che si pone l'obiettivo di definire tecniche computazionali per la definizione esplicita delle proprietà del mondo 3D a partire da una o più immagini.Grafica computazionale, disciplina che si pone l'obiettivo di definire tecniche computazionali per la generazione di immagini a partire dai modelli (2D o 3D).Reverse Image Search è un tipo ricerca per immagini, che consente di confrontare un'istantanea caricata dall'utente o di un indirizzo Internet, con le immagini indicizzate da un motore di ricerca. 
Questa funzionalità è alternativa alla ricerca per parole chiave, ed è stata introdotta ad esempio da Google Image Search o da motori specifici come TinEye.com.
In seguito al processo di acquisizione dell'immagine si effettuano dei miglioramenti, questa fase viene chiamata pre-elaborazione. Si basa su tecniche simili a quelle del ritocco fotografico, ma a differenza di quest'ultimo solitamente si fondano su processi automatizzati e standardizzati.
modifica della dinamica dei livelli di intensità per miglioramento del contrasto;
Amedeo Benedetti, Bibliografia ragionata della cultura delle immagini, Genova, Erga, 2005, ISBN 88-8163-415-5.
 Rafael C. Gonzalez e Richard E. Woods, Digital image processing, Upper Saddle River (New Jersey), Prentice Hall, 2002, ISBN 0-201-18075-8.
 Immagine, su thes.bncf.firenze.sbn.it, Biblioteca Nazionale Centrale di Firenze.
Gli Immortal sono un gruppo black metal norvegese, formatosi a Bergen nel 1990 per iniziativa dei leader storici Abbath e Demonaz Doom Occulta.
Dopo aver pubblicato vari dischi fondamentali per il black metal, tra cui Battles in the North, i due fondatori trovarono un batterista fisso in Horgh, con cui fu inciso il quarto album Blizzard Beasts.
Poco dopo tuttavia Demonaz fu costretto a uscire dalla band a causa di una fortissima tendinite al braccio, e il suo posto alla chitarra venne preso da Abbath. Con una formazione composta dai soli Abbath e Horgh gli Immortal pubblicarono il quinto disco At the Heart of Winter, che segnò un significativo cambio di stile con l'introduzione di elementi thrash metal.
Nei mesi successivi ai due si unì il bassista Iscariah, per permettere ad Abbath di concentrarsi solo sulle parti di chitarra.
Dopo aver pubblicato nel 2000 Damned in Black, l'ultimo disco con la Osmose Productions, il gruppo firmò con la Nuclear Blast e pubblicò il settimo album Sons of Northern Darkness, che entrò nelle classifiche di vari paesi europei. Dopo essersi sciolti nel 2003, nel 2006 si sono riuniti per il 7 Dates of Blashyrkh Tour, per poi pubblicare nel 2009 l'ottavo disco All Shall Fall con una formazione composta da Abbath, Horgh e Apollyon degli Aura Noir.
Iniziarono con il nome di Satanael, gruppo death metal di fine anni ottanta in cui militavano Abbath Doom Occulta e Demonaz Doom Occulta insieme a Varg Vikernes; i tre facevano anche parte di un gruppo death metal noto come Old Funeral.
I due gruppi furono attivi parallelamente fino a quando Demonaz e Abbath uscirono dai Satanael per fondare gli Amputation, che pubblicarono due demo, Achieve the Mutilation e Slaughtered in the Arms of God, tra il 1989 e il 1990.
Dopo la fine anche di quest'ultima band Demonaz decise nell'autunno del 1990 di fondare gli Immortal assieme ad Abbath, al chitarrista Jørn Inge Tunsberg e al batterista Armagedda, influenzati principalmente da Bathory, Possessed e Celtic Frost e dalla personalità di Euronymous, leader dei Mayhem.
I quattro pubblicarono la loro prima demo nello stesso anno, intitolata The Northern Upins Death.
Successivamente il chitarrista Tunsberg fu cacciato dalla band. Grazie a queste prime produzioni il complesso fu notato dall'etichetta francese Listenable Records, che propose la registrazione di un 7"; gli Immortal iniziarono dunque a lavorare alle tracce The Cold Winds of Funeral Frost e Unholy Forces of Evil.
La prima pubblicazione ufficiale, l'EP omonimo Immortal, fu edito nell'ottobre 1991 da Listenable Records con una tiratura di sole mille copie. Il disco fu notato dall'etichetta Osmose Productions, con cui il gruppo firmò nel 1992.
Nell'aprile dello stesso anno gli Immortal entrarono nello studio di registrazione Grieghallen di Bergen assieme al produttore Eirik Hundvin.
A luglio l'album di debutto Diabolical Fullmoon Mysticism, inizialmente intitolato Battles in the North, fu pubblicato da Osmose Productions, e ottenne buoni consensi negli ambienti del metal estremo.
Dal punto di vista dei testi il disco presenta anomalie da quelli che erano i temi dei principali gruppi black metal del periodo, non trattando temi satanici, bensì l'inverno e le leggende nordiche, come quella del Blashyrkh, regno immaginario ideato da Abbath e Demonaz in cui regna il "Mighty Ravendark", ossia il "Corvoscuro".Anche dal punto di vista musicale si discosta dal black metal dell'epoca, soprattutto a causa del largo uso di chitarre acustiche.
Poco dopo questa pubblicazione Armagedda fu cacciato dalla band, e al suo posto fu ingaggiato temporaneamente Kolgrim, per un unico concerto a Bergen nel dicembre 1992. L'esibizione fu registrata da una tv locale, e mostrò il gruppo in forma non ottimale; Kolgrim fu licenziato poco dopo a causa dello scarso impegno.
Due mesi più tardi, quando ormai il movimento black metal aveva raggiunto una certa notorietà in Norvegia a causa di alcuni fatti di cronaca, un canale televisivo di Bergen propose alla band di registrare un'intervista e un video musicale. Il gruppo accettò, e il video di Call of the Wintermoon fu girato in sole due ore nelle foreste attorno a Bergen, e venne mandato in onda quella stessa sera insieme all'intervista.
L'anno successivo gli Immortal pubblicarono il successivo Pure Holocaust, registrato sempre ai Grieghallen insieme a Eirik Hundvin dai soli Abbath e Demonaz, nonostante tra i crediti figurasse Erik Brødreskift come batterista.
In realtà fu lo stesso Abbath a suonare tutte le parti di batteria dell'album, e Brødreskift si unì alla band solo durante il missaggio del disco, apparendo nella foto di copertina pur non avendo suonato una sola nota.
Riguardo al cambio di stile del disco, in cui erano state completamente abbandonate le chitarre acustiche, il chitarrista Demonaz dichiarò in un'intervista al magazine Tales of the Macabre:
Dopo la pubblicazione l'album causò alcune polemiche a causa del suo titolo, dal momento che gli stessi Immortal definivano il loro stile holocaust metal, ma in seguito la band ha abbandonato del tutto il termine per non essere collegata al nazismo.
Il disco fu sostenuto con un tour in Europa assieme a Blasphemy e Rotting Christ, intitolato Fuck Christ Tour '93; grazie al successo di questi concerti il gruppo di Bergen organizzò un'altra serie di live, assieme al complesso black metal svedese Marduk.
Al termine del tour Brødreskift fu cacciato dalla band, e fu così Abbath a registrare le parti di batteria per il terzo album Battles in the North, pubblicato nel maggio 1995. Demonaz dichiarò in un'intervista pochi mesi prima dell'uscita del disco:
Alcune copie del disco furono stampate con i numeri delle tracce errati, costringendo la Osmose Productions a ritirare la prima stampa e a correggere l'errore.
L'album fu pubblicato in un momento particolare per il black metal: molti gruppi che avevano fatto parte della scena fin dagli inizi come Emperor, Mayhem e Burzum erano sciolti, mentre band come Ulver e In the Woods... stavano cominciando ad esplorare nuove frontiere per il genere; Battles in the North, in netta controtendenza, presentò un black metal semplice, veloce e aggressivo. Proprio a questo proposito la band inserì all'interno del booklet una dichiarazione che diceva:
Dopo la pubblicazione del disco gli Immortal videro crescere di molto la loro popolarità e trovarono un nuovo batterista temporaneo, ossia Hellhammer, ex Mayhem, che partecipò al tour in supporto ai Morbid Angel e apparve nel VHS Masters of Nebulah Frost.
Ben presto anche lo stesso Hellhammer abbandonò il gruppo per dedicarsi ad altri progetti, e fu allora che il batterista Horgh prese contatti con Abbath e Demonaz, che dopo un provino lo ammisero nel gruppo come batterista in pianta stabile.
Tre mesi dopo, gli Immortal entrarono agli Stigma Studios, meglio equipaggiati dei Grieghallen, per registrare il quarto album Blizzard Beasts agli Stigma Studios, pubblicato nel febbraio 1997. Questo fu l'ultimo lavoro della band assieme al chitarrista Demonaz, che fu costretto a prendersi una pausa dall'attività musicale a causa di una tendinite alle braccia.
Horgh e Abbath attesero per diversi mesi un miglioramento della situazione, ma la tendinite di Demonaz non si attenuava, e dopo alcuni mesi l'etichetta della band, la Osmose Productions, fece sapere che le ripresa dell'attività live non poteva più essere rimandata.
A questo punto fu lo stesso Demonaz a decidere di rinunciare, continuando tuttavia a far parte degli Immortal come principale compositore e formando un proprio gruppo, i Perfect Visions, in cui svolgeva solo l'attività di cantante. Il suo posto fu preso dallo stesso bassista Abbath, mentre al basso subentrò Ares degli Aeternus.
Dopo un tour svoltosi in quello stesso anno fu chiesto ad Ares di entrare nel gruppo come bassista a tempo pieno, ma egli rifiutò l'offerta per concentrarsi unicamente sugli Aeternus.
Il gruppo proseguì la propria attività e giunse a pubblicare il quinto disco At the Heart of Winter nel febbraio 1999, registrato agli Abyss Studios assieme a Peter Tägtgren. Fu lo stesso Tägtgren, cantante e chitarrista degli Hypocrisy, a chiedere alla Osmose Productions di produrre il disco ai suoi Abyss Studios, e la proposta fu accettata sia dall'etichetta sia dalla band.
Il disco presentò un notevole cambiamento dai lavori precedenti, e fu lodato da molti critici per la fusione di elementi black e thrash metal. Allo stesso tempo fu cambiato il logo della band, e per la prima volta la copertina dell'album non rappresentava i componenti della band bensì un paesaggio mitologico dominato da un castello.
Abbath ha spiegato che all'epoca fu deciso di non rappresentare un'immagine della band, proprio perché c'era una band "inesistente ed incompleta". Era infatti il periodo di transizione successivo alla tendinite di Demonaz.
L'esperimento, apparentemente abbandonato dopo quel disco, sarà poi ripreso nel 2009 con All Shall Fall. Il disco guadagnò alla band moltissimi nuovi fan, e rese gli Immortal uno dei gruppi metal norvegesi più noti e apprezzati.
Dopo aver contribuito con la traccia To Walk the Infernal Fields all'album di tributo ai Darkthrone Darkthrone Holy Darkthrone, il terzetto riprese l'attività live, per la quale venne ingaggiato come bassista in pianta stabile Iscariah degli Enchanted.
Nell'ottobre dello stesso anno, di ritorno dal tour, gli Immortal avevano già varie nuove tracce pronte, e così si recarono nuovamente agli Abyss Studios, dove registrarono le parti di batteria, basso e chitarra, mentre le parti vocali e gli assoli furono registrati nel febbraio 2000.
Il sesto disco Damned in Black uscì a fine marzo del 2000 e riuscì a vendere 40.000 copie nella sola prevendita e ad entrare nelle classifiche tedesche.
Fu l'ultimo album con la Osmose Productions, e gli Immortal decisero di accasarsi in quello stesso anno alla Nuclear Blast, firmando un contratto per un album il 22 novembre. Damned in Black fu pubblicizzato negli USA in un tour assieme a Angel Corpse, Satyricon e Krisiun, oltre che in qualche qualche data anche in Messico.
Per celebrare il decimo anniversario della nascita della band, che cadeva proprio quell'anno, fu annunciata la pubblicazione di un box set speciale contenente un album live, varie foto inedite e altre rarità, che però non vide mai la luce. Intanto i componenti erano sempre più occupati in altri progetti: Horgh era anche batterista live dei Pain, Abbath era entrato a far parte dei Det Hedenske Folk e Iscariah contribuiva all'album Ceremony in Flames del supergruppo black metal Wurdulak. Infine, Horgh e Abbath registrarono il demo Ghouls of Grandeur assieme a Frediablo, chitarrista di Deride, Wurdulak e Gorelord, e a Ole Walanet dei Deride.
In quello stesso anno gli Immortal contribuirono con From the Dark Past a una compilation di tributo ai Mayhem pubblicata da Avantgarde Music ed intitolata Originators of the Northern Darkness - A Tribute to Mayhem.
Nel settembre 2001 il complesso tornò nuovamente in studio di registrazione con il produttore Peter Tägtgren per preparare il seguito di Damned in Black: Sons of Northern Darkness fu pubblicato nel febbraio 2002.
Il disco fu prodotto in vari formati differenti, in vinile, in edizione limitata e in metal box, che andò presto esaurita. La promozione dell'album fu molto ben curata, in quanto la Nuclear Blast era convinta che potesse arrivare a vendere 150.000 copie, superando così il suo predecessore che ne aveva vendute 100.000.
Anche grazie a questo il disco riuscì ad ottenere piazzamenti in varie classifiche europee, raggiungendo la posizione 58 in Germania e 31 in Finlandia e Norvegia.
Tra il marzo e l'aprile dello stesso anno gli Immortal si esibirono al festival metal europeo No Mercy organizzato dal magazine Rock Hard, assieme a nomi come Vader, Catastrophic, Deströyer 666, Hypocrisy, Disbelief, Malevolent Creation e Obscenity. Poco dopo la band fece da supporto ai Manowar per alcuni concerti negli Stati Uniti, ma senza Iscariah, che lasciò dopo tre anni ed entrò a far parte dei Necrophagia, e in seguito di Amok e The Clan Destined. Il bassista rilasciò una dichiarazione ufficiale che diceva:
Dopo averlo rimpiazzato con Saroth dei Pain, Abbath partecipò come ospite all'album dei Dimmu Borgir Death Cult Armageddon.Nel 2003 Sons of Northern Darkness ottenne la nomination in due diversi premi, gli Alarm Awards e gli Spellemannprisen norvegesi, ma in entrambi i casi vinsero i Satyricon con Volcano.
Ma nel luglio 2003, poco dopo che Horgh e Iscariah avevano fondato i Grimfist, cominciò a circolare la voce che gli Immortal fossero sul punto di sciogliersi. Inizialmente la Nuclear Blast negò ufficialmente la notizia, e dichiarò che si trattava invece solo di una pausa, ma poche ore dopo gli stessi Immortal confermarono lo scioglimento.
Nel 2005 la Townsend Avalanche Music pubblicò un compilation di tributo intitolata Epimythion - Tribute to Immortal, con la partecipazioni di Sunn O))), Beyond Dawn, Endwarfment, Vreid, Tragedy Begins, Zweizz, Enthroned, Aura Noir, Funeral Procession e Seth. Nell'aprile 2005 Abbath, assieme ad Armagedda, ad Arve Isdal di Enslaved e Malignant Eternal e a King ov Hell dei Gorgoroth, formò il supergruppo I, con il contributo di Demonaz per quanto riguarda i testi.
Nel giugno 2006 Abbath dichiarò in un'intervista al magazine tedesco Rock Hard che stava discutendo con Horgh e Demonaz riguardo a una possibile riunione della band; poco dopo furono annunciate alcune date dal vivo, precisamente il 14 luglio 2006 sul sito ufficiale della Nuclear Blast. In formazione Iscariah fu sostituito da Apollyon degli Aura Noir: secondo Abbath Iscariah si interessò alla riunione solo quando apprese del guadagno che avrebbe potuto ricavarne, e fu per questo escluso dalla nuova formazione.
La riunione fu coronata dal 7 Dates of Blashyrkh Tour, che vide il gruppo come attrazione principale di una serie di eventi come l'Inferno Metal Festival in Norvegia, il francese Hellfest, il Tuska Open Air, lo sloveno Metal Camp e il Wacken Open Air 2007.
Subito dopo il termine del tour gli Immortal annunciarono tre ulteriori date, a Bergen il 25 agosto al festival Hole in the Sky, a Notodden in occasione del Motstøy Festival, e il 20 ottobre all'UKA-07 di Trondheim; al termine di questi impegni il gruppo si concentrò sulla registrazione di un nuovo disco. Il 14 ottobre fu annunciata la partecipazione all'edizione 2008 del Rock Hard festival, da svolgersi tra il 9 e l'11 maggio a Gelsenkirchen, oltre a un tour in Australia e Nuova Zelanda intitolato Blashyrkh in Oz Tour e previsto per il marzo 2008. Nel maggio 2009 il gruppo entrò negli Abyss Studio per registrare il nuovo disco.
Il 13 giugno 2009 fu annunciato il titolo del nuovo album, All Shall Fall, e il 30 luglio ne fu annunciata la pubblicazione il 25 settembre in Europa e il 6 ottobre negli Stati Uniti. Il 3 agosto il gruppo annunciò sul proprio sito ufficiale la partecipazione all'Hellfest e al Wacken Open Air per l'estate di quello stesso anno.
Nei giorni seguenti furono rese disponibili varie versioni di All Shall Fall, tra cui una digipack, una in un box set in edizione limitata, una in vinile e una in picture disc.
L'11 settembre fu confermato che la band avrebbe partecipato al Winternoise Festival e al Kings of Black Metal Festival, che si sarebbero svolti rispettivamente il 23 gennaio a Dortmund e il 10 aprile a Gießen, mentre il 16 dello stesso mese fu annunciato che gli Immortal avrebbero preso parte al Metal Camp 2010 a Tolmin come headliner.
Il 29 settembre gli Immortal resero disponibile in streaming la traccia All Shall Fall sul loro sito ufficiale. Il 18 dicembre fu annunciata una tournée nel Nordamerica con quattro date a Toronto, Montréal, New York e Los Angeles.
Il 9 gennaio 2010 il complesso si esibì nella propria città d'origine, Bergen, per celebrare l'uscita di All Shall Fall.
Il 13 gennaio fu annunciata la cancellazione del Winternoise Festival, che si sarebbe dovuto tenere il 23 gennaio a Dortmund, e il gruppo si prese una pausa dall'attività live fino al mini tour in Nordamerica, mentre il 6 febbraio sul sito ufficiale fu annunciata la partecipazione al Norway Rock Festival da svolgersi a Kvinesdal il 7 luglio. Pochi giorni dopo gli Immortal vengono candidati un'altra volta agli Spellemannprisen, stavolta per All Shall Fall, ma, tramite il loro manager Håkon Grav, rifiutano tale candidatura.
Il 15 aprile, a causa dell'eruzione del vulcano Eyjafjöll, il gruppo annunciò sul proprio sito ufficiale che il concerto a Mosca, previsto per il 17 aprile, sarebbe stato posticipato al 30 ottobre dello stesso anno, dal momento che tutti i voli in uscita dalla Norvegia erano stati cancellati. Pochi giorni dopo, il 7 maggio, fu annunciata la partecipazione degli Immortal all'Eindhoven Metal Meeting come attrazione principale, previsto per il 18 dicembre 2010 a Eindhoven.
Il 13 maggio fu annunciata la pubblicazione di The Seventh Date of Blashyrkh, primo vero DVD registrato dal vivo della band.
Il 23 giugno il gruppo giunse primo ai Metal Hammer Golden Gods Awards tenutisi a Londra, nella categoria Best Underground Band. Nel mese successivo gli Immortal presero parte a vari festival importanti, tra cui l'Hellfest, il Graspop Metal Meeting in Belgio, il Metalcamp e il Norway Rock Festival.
Il 10 luglio fu reso disponibile il trailer di The Seventh Date of Blashyrkh, che fu pubblicato il 6 agosto, mentre il 30 dello stesso mese il gruppo pubblicò sul suo sito il video ufficiale di All Shall Fall, quasi un anno dopo l'uscita dell'album.
Si tratta del primo video in 15 anni, dopo i precedenti Blashyrkh (Mighty Ravendark) e Grim and Frostbitten Kingdoms del 1995.
Inoltre furono annunciate partecipazioni all'Inferno Festival, tra il 20 e il 23 aprile 2011 assieme agli Aura Noir, e al Bloodstock Festival nel Regno Unito.
Stando a una recente intervista a Decibel, il gruppo ha già iniziato a lavorare su quattro nuove tracce per il seguito di All Shall Fall. Demonaz ha anche aggiunto di aver scritto materiale per molte altre tracce, e che presumibilmente per l'agosto 2010 la prima metà del nuovo disco dovrebbe essere pronta.
In seguito, il 20 febbraio 2010, è stato annunciato che il primo disco solista di Demonaz, intitolato March of the Norse, sarebbe uscito il 1º aprile dello stesso anno su Nuclear Blast, e che la formazione era composta da Demonaz, Abbath, Ice Dale e Armagedda.
Nel marzo del 2015, il frontman e fondatore del gruppo, Abbath, lasciò la band, dichiarandone la fine. Nell'agosto dello stesso anno, tuttavia, Demonaz e Horgh comunicarono che la band "non si è mai fermata", e che avrebbero proseguito senza Abbath.
Nel maggio del 2016 il gruppo ha annunciato Demonaz come nuovo frontman e cantante. Il 31 maggio, inoltre, hanno comunicato di aver completato il loro nono album in studio. La tracklist, il titolo e la copertina dell'album sono stati annunciati il 20 aprile 2018, mentre il giorno 11 luglio è stato rilasciato in anteprima come singolo la titletrack dell'album, "Nothern Chaos Gods".
L'album completo, Northern Chaos Gods, è stato pubblicato ufficialmente il 6 luglio 2018 dalla casa discografica Nuclear Blast.
Gli Immortal hanno variato più volte stile musicale nel corso degli anni. Il primo album Diabolical Fullmoon Mysticism è solitamente considerato ancora immaturo e incerto, ad esempio dal critico Piero Scaruffi e da All Music Guide.
Il disco presenta comunque alcune caratteristiche che lo discostano da molti dei gruppi black del periodo, come l'ampio utilizzo di chitarre acustiche e i tempi lenti e atmosferici, oltre a una maggiore presenza di melodia. Nonostante questo il lavoro, pur contenendo una vena death metal, presenta già alcune delle tracce più note del primo periodo della band, ossia The Call of the Wintermoon e A Perfect Vision of the Rising Northland.
Il disco ha ricevuto anche alcune recensioni positive, ad esempio nel libro Metallus. Il libro dell'Heavy Metal, in cui si afferma che "seppur grezzo e impreciso, questo disco diede nuova linfa al black metal [...] I ruggiti di Call of the Wintermoon e Unholy Forces of Evil sono da antologia".
Un'altra recensione molto positiva che il disco ha ricevuto, è presente nel libro Heavy metal.
I Contemporanei di Gianni Della Cioppa, in cui l'autore afferma che "non ancora ventenni, gli Immortal danno alle stampe una pietra miliare del metal estremo[...]", spiegando anche che nell'album "la tecnica approssimativa viene ampiamente compensata dal carattere e dalla forza espressiva[...]".
Il successivo Pure Holocaust mostrò un netto miglioramento, ed è stato descritto da All Music Guide come "oscuro, tecnico e potente". Inoltre la rivista heavy metal Chronicles of Chaos lo incluse nella lista dei dieci album black metal più influenti di sempre.
La consacrazione definitiva però giunse con il terzo album Battles in the North, considerato da molti uno dei migliori lavori della band e dell'intero black metal. Musicalmente il disco è molto estremo, con grande presenza di scream e blast beat, anche se è caratterizzato da una produzione molto scadente, al punto che si dovette ripetere il missaggio, dal momento che la prima stampa dell'album era stata accolta negativamente dalla critica a causa della scarsa qualità audio.
Il disco ha ottenuto una valutazione di 5 stelle su 5 nella recensione all'interno di Metallus, ed elogiato in quanto "canzoni come Battles in the North, Grim and Frostbitten Kingdoms e Blashyrkh (Mighty Ravendark) hanno fatto la storia del black metal".
Due anni più tardi uscì Blizzard Beasts, considerato spesso uno dei peggiori lavori del gruppo, tanto che All Music Guide l'ha definito "un disco frettoloso" e Scaruffi l'ha bocciato in quanto deludente.
Uno dei maggiori problemi dell'album risiede nella produzione, che ancora una volta fu molto grezza e poco pulita, ma anche nella mancanza di originalità; allo stesso tempo tuttavia l'album presentò alcune buone tracce, tra cui Mountains of Might, che secondo alcuni anticipa la svolta thrash metal avvenuta con il successivo album.
Inoltre la rivista Chronicles of Chaos gli assegnò un punteggio di 8 su 10, sottolinenando anche la forte vena death metal del disco e l'influenza dei primi Morbid Angel, soprattutto nelle parti di chitarra.
In un'intervista del 1999 lo stesso Abbath ha ammesso questa influenza, dichiarando di aver sempre ammirato i Morbid Angel ma di avere in seguito deciso di abbandonare le influenze death, non ritenendole adatte alla band.
Il quinto disco At the Heart of Winter mostrò infatti un netto cambiamento stilistico, in parte a causa dell'uscita del chitarrista Demonaz. Fu lo stesso Abbath a sostituirlo, sviluppando uno stile differente, più progressive e epico, caratterizzato dalla fusione con il thrash metal tedesco e da frequenti cambi di tempo.
Inoltre il disco fu prodotto da Peter Tägtgren, che garantì un suono molto più pulito e denso.
At the Heart of Winter è spesso considerato uno dei capolavori assoluti della carriera degli Immortal.
Anche il successivo Damned in Black fu lodato dalla critica, tanto che John Serba di All Music Guide commentò: "E gli Immortal proseguono attraverso paesaggi cupi e ghiacciati, divenendo rapidamente il gruppo black metal più importante ed ispirato (probabilmente)".
È anche considerato uno degli album più estremi della band dopo la svolta musicale, con una maggiore frequenza di blast beat e alcuni rimandi al sound dei primi lavori.
Un altro elemento aggiunto fu la prosecuzione della collaborazione con Peter Tägtgren, che anche in questo caso garantì una produzione pulita ed efficace.
Nonostante la critica abbia nella maggior parte dei casi elogiato questo disco, ci furono anche alcune voci fuori dal coro, come ad esempio Piero Scaruffi, che lo definì deludente.
Il settimo disco Sons of Northern Darkness uscì nel 2002, ed è considerato uno dei migliori lavori della discografia della band.
All Music Guide lo definì infatti "probabilmente uno dei migliori dischi black metal mai pubblicati" e "un capolavoro che ogni fan del black metal dovrebbe avere". Tuttavia pochi mesi dopo la pubblicazione il gruppo si sciolse, per riunirsi solo nel 2006.
Il primo album dopo la riunione fu All Shall Fall, che è stato accolto positivamente dalla maggior parte della critica. All Music Guide l'ha infatti definito uno dei migliori album metal del 2009, e ha lodato vari aspetti del suono della band, tra cui la produzione, gli assoli di chitarra, lo stile di batteria e i riff, in alcuni casi influenzati anche dal post-punk.
Anche il critico Chad Bowar di about.com ha lodato l'album, che nella sua opinione "mostra esattamente il motivo per cui sono uno dei gruppi più importanti nella storia del black metal".
Bowar ha elogiato anche la produzione di Tägtgren, definendola come la migliore in tutta la carriera degli Immortal.
Anche Pitchork Media, che ha assegnato al disco un punteggio di 7.1 su 10, ha lodato la produzione, ed ha anche elogiato la tecnica di Abbath e Horgh, cresciuta rispetto al passato.
Popmatters ha pubblicato una recensione positiva, lodandone la produzione e l'abilità tecnica dei componenti del gruppo, e infine Chronicles of Chaos gli ha assegnato un punteggio di 9 su 10.
Questo reame sarebbe stato creato dall'odio di Abbath e Demonaz e sarebbe governato da un gigantesco corvo chiamato Mighty Ravendark. Blashyrkh, secondo i testi dell'album At the Heart of Winter, sarebbe sempre coperto dal gelo, dalla neve e dall'inverno.Iscariah, bassista della band negli album Damned in Black e Sons of Northern Darkness, l'ha così descritto in un'intervista:
Demonaz invece, autore della gran parte dei testi, ha descritto in questo modo il Mighty Ravendark, il gigantesco corvo che dominerebbe Blashyrkh:
In un'altra occasione, spiegando i motivi che l'hanno spinto a scegliere Blashyrkh come tema, ha dichiarato:
Gli Immortal fanno parte dei gruppi della "seconda ondata del black metal", nata per mano dei Mayhem nel 1987 e poi sviluppatasi anche grazie a gruppi norvegesi come appunto gli Immortal, oltre a Satyricon, Darkthrone, Emperor, Burzum e Gorgoroth.
Numerosi sono stati i gruppi ispirati da Abbath e soci, come per esempio la band viking metal Enslaved, che ha preso il proprio nome dalla traccia Enslaved in Rot contenuta nel primo demo degli Immortal. Altre formazioni che hanno subito l'influenza degli Immortal sono Alastor e Satyricon.
Secondo il critico Dan Marsicano di About.com "gli Immortal hanno influenzato innumerevoli gruppi fin dalla loro formazione", mentre Daniel Bukszpan nel suo libro The Encyclopedia of Heavy Metal ha scritto che "chiunque sia interessato al black metal dovrebbe comprare almeno uno dei primi quattro album".
I norvegesi Vidsyn hanno realizzato una reinterpretazione di Withstand the Fall of Time all'interno del loro album On Frostbitten Path Beneath del 2004.
Gli inglesi Old Forest hanno registrato una reinterpretazione di The Sun No Longer Rises per la loro demo del 2010 Covered in Black.
I Sunn O))) hanno reinterpretato Cursed Realms (Of the Winterdemons) nel loro disco del 2005 Black One.
La band ha avuto due tipi diversi di logo. Il primo, comparso originariamente sull'EP Immortal è stato disegnato da James William Hindle. Si trattava del classico logo da gruppo black metal, contenente anche pentacolo e croce rovesciata. A proposito di quest'ultimo Demonaz ha dichiarato nel 1997:
Lo stesso logo sarà poi ripreso anche nei tre album successivi, ossia Diabolical Fullmoon Mysticism, Pure Holocaust e Battles in the North.
Il disco At the Heart of Winter del 1999 per la prima volta presenta in copertina un disegno raffigurante un paesaggio nordico, e non una foto del gruppo. Inoltre anche il logo storico della band viene sostituito con uno molto più leggibile.
Come ha spiegato lo stesso Abbath successivamente, la decisione di utilizzare un disegno al posto della foto di gruppo fu dovuto al fatto che all'epoca c'erano molti problemi dovuti alla tendinite di Demonaz, e che di fatto la band era formata dai soli Abbath e Horgh.
Negli album successivi (Damned in Black e Sons of Northern Darkness), ritorneranno comunque le foto di gruppo.
Con All Shall Fall del 2009 viene presentato in copertina per la seconda volta un disegno, ma stavolta senza né logo del gruppo né titolo.
Dal punto di vista dell'immagine pubblica, il gruppo è stato spesso criticato per l'uso del face painting e per l'abitudine di farsi ritrarre con armi quali asce o alabarde, tanto da essere definiti ridicoli dalla rivista Rock Hard.
Anche Keith Kahn-Harris, all'interno del libro Extreme metal: music and culture on the edge, ha trattato questo aspetto, asserendo che l'apparente seriosità delle foto potrebbe essere deliberata e avere anche un intento autoironico.
Gli Immortal, fin dai propri esordi, si sono sempre considerati come isolati rispetto alla scena black metal, e in particolare all'Inner Circle, e hanno minimizzato le relazioni con i suoi membri, evitando di rilasciare dichiarazioni riguardo ai crimini ad esso correlati.
Nel 1993, ad esempio, Demonaz rispose a una domanda sul processo a Varg Vikernes in questo modo:
Nel 2006 stesso Abbath, sempre parlando delle vicende relative a Vikernes, dichiarò:
Il gruppo si è discostato anche dal satanismo tipico di molti gruppi black metal, stando alle dichiarazioni di Abbath:
Demonaz - chitarra (1991-1997, 2016-presente), testi (1991-2003, 2006-2015, 2015-presente), voce (2016-presente)
Gianni Della Cioppa, Heavy Metal. I contemporanei, Giunti Editore, 2010, ISBN 978-88-09-74962-7, ..
 Michael Moynihan, Lords of Chaos: The Bloody Rise of the Satanic Metal Underground, Feral House, 1998, ISBN 0-922915-48-2.
 Luca Signorelli, Metallus. Il libro dell'Heavy Metal, Giunti Editore, 2001, ISBN 88-09-02230-0.
 Keith Kahn-Harris, Extreme Metal: Music and Culture on the Edge, Oxford, Berg, 2006, ISBN 978-1-84520-399-3.
 Phil Freeman, Marooned: The Next Generation of Desert Island Discs, Da Capo Press, 2007, ISBN 0-306-81485-4.
 Ian Buchanan, Marcel Swiboda, Deleuze and Music, Edinburgh University Press, 2004,  pp. 100, ISBN 978-0-7486-1869-9.
 John Mclver, Justice for All: The Truth about Metallica, Omnibus Press, 2004,  pp. 54, ISBN 978-0-7119-9600-7.
 Jesper Aagaard Petersen, Contemporary religious Satanism: a critical anthology, Ashgate Publishing, 2009,  pp. 189, ISBN 978-0-7546-5286-1.
Costa Stoios, Interview with Abbath, Demonaz and Erik, in Tales of the Macabre (Tales of the Macabre), nº 1, 1993.
 Ian Christe, Immortal - Battles in the North, in CMJ New Music Monthly, vol. 60, nº 25, 1995,  p. 46, ISSN 1074-6978.
 Interview with Demonaz of Immortal, in Nordic Vision (Metal Union), nº 3, 1995, ISSN 1501-9284.
 Darcey Steinke, Satan's Cheerleaders, in Spin, vol. 11, nº 11, 1996,  p. 65, ISSN 0886-3032.
 Ian Christe, Riffs, in CMJ New Music Monthly, vol. 76, nº 12, 1997,  p. 48, ISSN 1074-6978.
 Torbjörn Strand, Interview with Demonaz, in Oskorei (Oskorei Magazine), nº 1, 1997, ISSN 1502-7457.
 Interview with Demonaz, in Nordic Vision (Metal Union), nº 11, 1998, ISSN 1501-9284.
 Lars Jamne, Interview with Abbath and Iscariah, in Oskorei (Oskorei Magazine), nº 4, maggio 2000, ISSN ISSN: 1502-7457.
 Kristie Snyder, Interview with Iscariah, in Spear (Spear Magazine), nº 5, luglio 2000.
 Chris Zgred, Interview with Iscariah, in MetalBite (MetalBite Magazine), 2002, ISSN 1552-5813.
 Håkon Grav, Immortal - The last interview!, in Hard 'n' Heavy (Hard'n'Heavy Magazine), nº 97, 2003.
 Amy Sciarretto, Loud rock, in CMJ New Music Monthly, vol. 76, nº 12, 2003,  p. 24, ISSN 1074-6978.
 Håkon Grav, Abbath speaks about the Immortal split for the first and last time!, in Scream (Scream Magazine), 2003, ISSN 1198-4767.
 Interview with Abbath, in Rock Hard (Barcelona 5150 D.L.), 2006, ISSN 436507534.
 Brad Angle, Immortal: The Brothers Grim, in Guitar World (Harris Publications), marzo 2007, ISSN 1045-6295.
 J. Bennett, "Decibel" braves a permanent winter to explore Immortal's grim and frostbitten kingdom, in Decibel (Decibel Magazine), ottobre 2009, ISSN 641960857.
 Kory Grow, Immortal's Abbath and Demonaz on Guitar Riffs, KISS, and Partying (Or Lack Thereof), in Revolver (Future US, Inc), marzo 2010, ISSN 1602-5636.

Nel luglio del 2009 si è verificato l'impatto di un oggetto celeste, molto probabilmente asteroidale, su Giove che ha prodotto nell'atmosfera del pianeta una macchia scura, simile in dimensioni alla Piccola Macchia Rossa, corrispondenti a quelle dell'Oceano Pacifico. L'impatto è avvenuto sul lato nascosto del pianeta il 19 luglio, tra le 7:40 e le 14:00 UT. La cicatrice ha mantenuto la sua forma e colore per circa due settimane, per dissolversi poi nell'atmosfera entro la fine del mese di agosto.
L'astrofilo australiano Anthony Wesley scoprì i segni dell'impatto alle 13:30 UTC circa del 19 luglio 2009 (quasi esattamente 15 anni dopo l'impatto della Cometa Shoemaker-Levy 9 su Giove), dal suo osservatorio domestico a Murrumbateman, nel Nuovo Galles del Sud, utilizzando un telescopio riflettore da 14,5 pollici (36,8 cm) equipaggiato con una webcam. Wesley ha dichiarato:
Wesley comunicò celermente la scoperta via e-mail ad altri astrofili ed astronomi, incluso il Jet Propulsion Laboratory (JPL), centro NASA con sede a Pasadena, in California.
Paul Kalas ed i suoi collaboratori avevano prenotato il telescopio Keck II, presso l'Osservatorio di Mauna Kea, per osservare Fomalhaut b. Il telescopio fu ridiretto ad ogni modo verso Giove e poté fornire una delle prime conferme dell'impatto.Osservazioni nell'infrarosso condotte con il telescopio Keck e con l'Infrared Telescope Facility (IRTF) della NASA, entrambi presso il Mauna Kea, rilevarono una macchia luminosa sul punto d'impatto e permisero di determinare che l'impatto aveva scaldato un'area di 190 milioni di km² della bassa atmosfera a 305° Ovest e 57° Sud, in prossimità del polo sud gioviano.Per avere un'idea delle dimensioni dell'oggetto impattante sarebbe stato necessario conoscerne la velocità, la composizione e l'angolo d'ingresso, pertanto, gli studiosi in un primo momento non indicarono stime.
Interpretando i dati in funzione di quelli raccolti durante l'impatto della Cometa Shoemaker-Levy 9, fu successivamente proposto che questo oggetto avesse un diametro inferiore al chilometro.
Inoltre, poiché durante la precedente rotazione del pianeta non erano state osservate macchie anomale, John Rogers dedusse che l'impatto era avvenuto sul lato nascosto del pianeta, tra le 7:40 e le 14:00 UT del 19 luglio.Le caratteristiche della macchia indicarono che essa era costituita da aerosol presenti alle alte altitudini, simili a quelli osservati durante l'impatto della Cometa Shoemaker-Levy 9. Dalle osservazioni alle lunghezze d'onda del vicino infrarosso, Glenn Orton ed i suoi collaboratori scoprirono brillanti particelle in risalita nell'atmosfera superiore del pianeta, mentre le osservazioni nel medio infrarosso rivelarono emissioni di gas d'ammoniaca.Gli astronomi continuarono ad osservare l'area dell'impatto con una varietà di strumenti, inclusi i telescopi Keck ed il Telescopio spaziale Hubble, la cui strumentazione era stata recentemente aggiornata nel corso della missione STS-125 dello Space Shuttle Atlantis.
Sebbene non fosse stata esclusa la possibilità che l'oggetto impattante fosse un asteroide, nei primi comunicati godette di maggior forza la supposizione che potesse essersi trattato di una cometa. Ciò era coerente con le ipotesi sull'evoluzione dinamica della famiglia delle comete gioviane, composta da un numero di oggetti maggiore rispetto a quello degli asteroidi zenosecanti, e quindi ad una probabilità di impatto maggiore. Tuttavia, studi successivi hanno rafforzato sempre più l'idea che l'oggetto impattante sia stato in realtà un asteroide.
In concomitanza con l'impatto su Giove del giugno 2010, la NASA fornì al riguardo maggiori informazioni. In particolare, successivi confronti fra le immagini delle macchie scure prodottesi, in conseguenza degli impatti, nel 1994 e nel 2009, riprese dal Telescopio spaziale Hubble, permisero a Heidi Hammel e colleghi di valutare con sufficiente sicurezza le dimensioni dell'oggetto impattante: un asteroide di circa 500 m di diametro. La rapida dissolvenza delle macchie nel 2009, rispetto a quanto accaduto nel 1994, infatti, aveva rivelato l'assenza di grandi quantità di materiali volatili sul corpo impattante, permettendo così di escludere che potesse essersi trattato di una cometa.Conclusioni simili sono state raggiunte da Orton, Fletcher et al. nel 2011, che hanno stimato per l'asteroide un diametro di 200–500 m. Le misure del quantitativo di silicio e suoi composti presenti nella nube prodottasi nell'impatto sono tali da escludere che possa essersi trattato di una cometa, pur privata del suo generalmente alto contenuto di materiali volatili in seguito a ripetuti passaggi in prossimità del Sole. L'alternativa sarebbe che la nostra conoscenza sulla composizione interna delle comete sia inesatta.
Agustín Sanchez-Lavéga e colleghi hanno condotto studi orbitali che, letti alla luce della determinazione della natura asteroidale dell'oggetto, ne suggeriscono l'appartenenza alla famiglia Hilda, composta da asteroidi intrappolati in un rapporto di risonanza orbitale 2:3 con il pianeta Giove.
(EN) Kelly Beatty, Jupiter's Impact: Gone in 30 Days, Sky and Telescope, 27 agosto 2009. URL consultato il 1º settembre 2009.
(EN) H. B. Hammel et al., Jupiter After the 2009 Impact: Hubble Space Telescope Imaging of the Impact-generated Debris and its Temporal Evolution, in The Astrophysical Journal Letters, vol. 715, nº 2, 2010,  pp. L150, DOI:10.1088/2041-8205/715/2/L150.
(EN) A. Sánchez-Lavega et al., The impact of a large object with Jupiter in July 2009 (PDF), in The Astrophysical Journal Letters, vol. 715, nº 2, 2010,  pp. L150, DOI:10.1088/2041-8205/715/2/L155. URL consultato il 5 giugno 2010.
(EN) G.S. Orton, Fletcher, L.N. et al., The atmospheric influence, size and possible asteroidal nature of the July 2009 Jupiter impactor, in Icarus, vol. 211, nº 1, 2011,  pp. 587-602, DOI:10.1016/j.icarus.2010.10.010.
(EN) L.N. Fletcher, Orton, G.S. et al., The aftermath of the July 2009 impact on Jupiter: Ammonia, temperatures and particulates from Gemini thermal infrared spectroscopy, in Icarus, vol. 211, nº 1, 2011,  pp. 568-586, DOI:10.1016/j.icarus.2010.09.012.
Wikimedia Commons contiene immagini o altri file sull'Impatto su Giove del luglio 2009
 Immagine di Anthony Wesley e del suo telescopio (JPG), (jupiter.samba.org). URL consultato il 23 luglio 2009.
(EN) Jupiter's New Impact Scar, Astronomy Picture of the Day (APOD), NASA, 23 luglio 2009. URL consultato il 25 luglio 2009.
(EN) Asteroids Ahoy! Jupiter Scar Likely from Rocky Body, NASA, 26 gennaio 2011. URL consultato il 30 gennaio 2011.
Imperivm: Le guerre puniche è un videogioco di strategia militare basato su fatti storici ispirati alle guerre puniche. Il gioco è ambientato nell'antica Roma ai tempi delle tre sanguinose guerre contro Cartagine e si potranno comandare gli eserciti Iberici e Gallici oltre a quelli Romani e Cartaginesi.
Oltre ai forti dell'oro, di addestramento e commerciali, è stato aggiunto anche il forte di reclutamento: ogni cittadino presente all'interno viene lentamente trasformato in un guerriero con mazza di livello 1 che è possibile addestrare nell'apposito forte;
Adesso è possibile stabilire vantaggi iniziali per ogni giocatore prima di iniziare una nuova partita in Strategia. Sarà possibile scegliere:
Abbondanza: Inizi il gioco con 1.000 unità d'oro e, ogni secondo che passa, ricevi 4 unità d'oro in più rispetto a un giocatore che non ha attivato alcun bonus.
Oggetti magici: Il tuo primo eroe reclutato nella partita riceverà l'oggetto selezionato tra i seguenti:
Le formazioni sono adesso più efficaci. Utilizzando il comando "Mantieni posizione" durante una formazione qualsiasi si otterranno i seguenti al primo impatto:
Al posto delle campagne di Larax e della Dacia e dei due minigiochi tutti presenti nel primo Imperivm, ci saranno due nuove campagna, un cartaginese e una romana. Vengono mantenute le modalità Strategia, Multigiocatore ed Editor.
Apprendistato: La campagna per imparare i comandi e le dinamiche del gioco, salvo alcuni cambiamenti è praticamente la stessa di quella nel primo gioco, ma con Viriato (storico condottiero lusitano del II sec. a.C.) al posto di Larax.
Le campagne di Annibale: La campagna cartaginese, che parte dopo la fine della prima guerra punica con i generali Amilcare Barca e Asdrubale che, con la presa di Gades, avviano la conquista dell'Iberia, poi proseguita da Annibale Barca e Maarbale con la conquista di Salmantica e Obila, fino all'assedio di Sagunto, che provoca lo scoppio della seconda guerra punica, nella quale l'esercito di Annibale attraversa le Alpi e invade l'Italia, fino ad arrivare alla battaglia di Canne.
Le guerre puniche: La campagna romana, che comincia con la conquista della Sicilia nella prima guerra punica sotto il generale Appio Claudio, poi con le battaglie della seconda guerra punica in Spagna (Cissa con il comandante Gneo Scipione, Carthago Nova con Publio Cornelio Scipione) e in Africa (battaglia di Zama, sempre con il comandante Publio Cornelio Scipione, da lì in poi noto come l'Africano), fino alla terza guerra punica, con l'assedio di Cartagine guidato da Scipione Emiliano.
Oltre a Roma e Gallia, riprese dall'episodio precedente, sono state inserite anche Cartagine e Iberia.
Legionario (attacco: 16; difesa: 12; salute: 200): unità base dell'esercito romano, economico e subito disponibile.
Arciere (attacco: 20; difesa: 0; salute: 150): tiratore appiedato, può modulare il danno in base alla salute del bersaglio.
Princeps (attacco: 16; difesa: 16; salute: 300):  soldato corazzato e mediamente costoso, adatto alle prime fila dell'esercito.
Pretoriano (attacco: 40; difesa: 12; salute: 600): l'unità più forte e resistente del gioco, molto costoso.
Liberatus (attacco: 40; difesa: 12; salute: 440): forte guerriero poco corazzato, può effettuare attacchi devastanti. Non vincolabile.
Guerriero (attacco: 12; difesa: 6; salute: 200): unità gallica di base, economica ma debole nei combattimenti.
Arciere (attacco: 6; difesa: 0; salute: 140): unità di tiratori poco costosa, utile solo in numero elevato e in appoggio ad altri soldati.
Cavaliere (attacco: 26; difesa: 8; salute: 380): Cavaliere resistente, veloce ed abile nel combattimento.
Donna guerriera (attacco: 30; difesa: 16; salute: 240): l'unità più costosa, abile nei combattimenti ma con poca salute, può uccidere con un sol colpo unità con meno del 40% di salute rimasta (abilità "colpo mortale").
Capo normanno (attacco: 120; difesa: 6; salute: 1200): non assegnabili a eroi ed in limite massimo di 4 creabili, da soli possono tenere testa anche a grandi eserciti.
Lanciere libico (attacco: 26; difesa: 0; salute: 150): unità di tiratori, abbastanza potente ma  a corta gittata
Lottatore mauritano (attacco: 20; difesa: 8; salute: 300): poco corazzato, è feroce e molto dannoso.
Guerriero con mazza (attacco: 20; difesa: 0; salute: 400): forte in combattimento in maniera simile all'unità precedente, è però debole in difesa; molto potente contro unità che dispongono di elevata salute (come elefanti e capi normanni).
Tuareg (attacco: 30; difesa: 10; salute: 400): soldato proveniente dal deserto, monta un dromedario e, sebbene più lento rispetto ai normali cavalieri, è molto utile nelle esplorazioni.
Nobile (attacco: 50; difesa: 20; salute: 300): l'unità più forte, ma anche molto costosa. Si recluta nel Tempio dopo aver sbloccato due tecnologie.
Elefante da guerra (attacco: 60; difesa: 20; salute: 2000): unità d'élite cartaginese: è molto resistente e può abbattere qualunque avversario con attacchi devastanti. Il suo costo è di 1000 unità di viveri, e per ogni volta completato l'ordine Scuola di Mahout aumenta di 1 gli elefanti massimi che si possono reclutare. Non è vincolabile a nessun eroe, ed è l'unica che può mangiare fino a 100 unità di viveri alla volta.
Miliziano (attacco: 14; difesa: 6; salute: 180): il soldato più economico, è molto debole. Può essere disarmato e trasformato in un civile. È possibile crearne 50 in pochi minuti.
Arciere (attacco: 20; difesa: 0; salute: 180): arciere valido come supporto ad altre unità di fanteria pesante.
Difensore (attacco: 16; difesa: 22; salute: 200): soldato con un'ottima difesa che può ignorare il primo attacco subìto.
Guardia d'élite (attacco: 30; difesa: 12; salute: 420): unità ben armata molto forte e con una grande abilità nella difesa corpo a corpo.
Cavaliere (attacco: 34; difesa: 4; salute: 240): cavaliere con una grande capacità d'attacco ma con altrettanta vulnerabilità. Utile per l'esplorazione all'inizio delle partite
Guerrigliero (attacco: 50; difesa: 14; salute: 400): soldato eccellente nella mimetizzazione, ed in più dotato di ottime capacità di combattimento. Non è vincolabile, e il suo massimo normale è di 10, mentre quello avanzato è di 20.
Come nel precedente capitolo, i giocatori potranno, nel corso delle partite, raccogliere degli oggetti speciali, che aiuteranno le loro unità negli scontri futuri.
Zanna di cinghiale: Concede 16 punti esperienza al possessore. Quando utilizzata, danneggia l'avversario usando la salute del possessore.
Pietra di fuoco: Aumenta di 60 unità l'attacco massimo del possessore. Quando viene utilizzata cura il suo portatore, sottraendo energia a un'unità amica.
Dito della morte: Quando utilizzata, elimina 3 unità nemiche vicine a caso. Non ha però effetto sugli eroi.
Guanti della salute: Aumentano di 1.200 punti la salute del possessore. Quando utilizzati curano un'unità amica a caso, a costo della salute di chi li possiede.
Acqua curativa: Quando utilizzata, distribuisce fino a 2.000 punti di salute tra tutte le unità amiche vicine.
Corno della vittoria: Quando utilizzato, infligge 60 punti danno al possessore e a 12 unità nemiche vicine.
Cintura del re: Aumenta di 600 la salute massima e di 10 punti la difesa perforante e tagliente del possessore.
Funghi velenosi: Aumentano permanentemente di un punto il livello del portatore quando utilizzate. Per poterli usare, il possessore deve disporre almeno del 90% di salute.
Pietra sanguinaria: Disponibile solo nell'avventura, può essere ceduta in cambio di esperienza o di un altro amuleto.
Gemma del potere: Aumenta fino a 200 l'attacco massimo del possessore. Richiede che il possessore elimini un numero determinato di unità nemiche.
Bottino di guerra: Aggiunge 100 pezzi d'oro all'insediamento in cui sta entrando il possessore, poi scompare.
Anello dei veterani: Quando il possessore sconfigge un nemico, si trasforma nella medaglia dei veterani.

L'Impero di Vijayanagara (kannada: ವಿಜಯನಗರ ಸಾಮ್ರಾಜ್ಯ, telugu: విజయనగర సామ్రాజ్యము) fu un impero dell'India meridionale esteso sull'altopiano del Deccan. Fondato nel 1336 da Harihara I e suo fratello Bukka Raya I, si protrasse fino al 1646 anche se il suo potere diminuì in seguito alla grave sconfitta militare patita nel 1565 ad opera dei Sultanati del Deccan nella battaglia di Talikota. L'impero deve il suo nome alla capitale: Vijayanagara (in italiano: la città della vittoria), le cui impressionanti rovine, dichiarate Patrimonio dell'Umanità dall'UNESCO, circondano l'attuale villaggio di Hampi nell'odierno Stato del Karnataka.Le cronache dei viaggiatori di quel tempo come Duarte Barbosa, Domingo Paes, Fernão Nunes e Niccolò Da Conti e i registri locali ci forniscono informazioni fondamentali sulla sua storia. Gli scavi archeologici rivelano la potenza e la ricchezza di questo impero.
L'eredità dell'impero comprende un gran numero di monumenti sparsi in tutta l'India meridionale, sebbene i resti più importanti siano quelli di Hampi. Le antiche tradizioni architettoniche indiane si combinano nello stile proprio di Vijayanagara. L'unione di credenze e di lingue ispirò le innovazioni applicate ai templi della tradizione indù, in primo luogo nel Deccan e successivamente tra le altre culture dell'impero mediante l'utilizzo dei materiali disponibili nelle diverse località. Le strutture più antiche mostrano influenze del Sultanato di Delhi.
Un'amministrazione efficiente e intensi scambi commerciali marittimi portarono all'impero nuove tecnologie, come ad esempio l'uso dei sistemi di controllo sulle acque d'irrigazione. Il patrocinio imperiale incoraggiò le belle arti e la letteratura fiorì nelle lingue kannada, telugu, tamil e sanscrito, mentre la musica carnatica evolse adottando le regole attuali. L'Impero di Vijayanagara fu un punto di svolta nella storia del subcontinente che, trascendendo i regionalismi, promosse l'Induismo come fattore di unità.
Riguardo l'origine dell'Impero di Vijayanagara circolano diverse teorie: alcune fonti indicano che Harihara I e Bukka Raya I, fondatori dell'impero, fossero nobili telugu della dinastia Kakatiya, che si erano stanziati nei territori settentrionali dell'Impero Hoysala in declino. Altri storici suggeriscono che fossero Kannadiga (nativi di lingua kannada) e comandanti dell'esercito hoysala di stanza nella regione del fiume Tungabhadra per impedire l'invasione dal nord musulmano.
Ma al di là delle congettura sull'origine, gli storici oggi concordano sul fatto che i fratelli fossero sostenuti e ispirati da Vidyaranya, un monaco del monastero di Sringeri, per impedire la penetrazione dei musulmani nell'India meridionale. Lo studio di alcuni scritti di viaggiatori medievali nel loro cammino attraverso l'impero e i più recenti scavi nel principato di Vijayanagara hanno portato alla luce informazioni relative alla sua incredibile storia, alle fortificazioni e allo sviluppo tecnologico e architettonico raggiunto.Prima della nascita dell'impero all'inizio del secolo XIV, i regni del Deccan indù, Seuna Yadava di Devagiri, la dinastia Kakatiya di Warangal, il regno Pandya di Madurai e il piccolo regno di Kampili subirono periodicamente invasioni musulmane da nord, e nel 1336 vennero sconfitti da Alla-ud-din Khilji e Muhammad bin Tughluq, sultani di Delhi. L'impero Hoysala indù era l'ultimo ostacolo per il dominio assoluto del subcontinente. Dopo la morte del re Veera Ballala III in una battaglia contro il Sultanato di Madurai nel 1343, l'Impero Hoysala venne assorbita dal nascente impero di Vijayanagara.
Nel corso dei primi due decenni dalla fondazione dell'impero, Harihara I prese il controllo della maggior parte del territorio a sud del fiume Tungabhadra, guadagnando il titolo di Purves Paschima Samudra Adhishavara (il signore degli oceani d'Oriente e d'Occidente). Dal 1374, Bukka Raya I, successore di Harihara I, riuscì ad annettere i territori della Signoria di Arcot, della dinastia Reddy di Kondavidu, del Sultanato di Madurai, e ad estendere il dominio verso Goa a occidente e nel doab (lingua di terra tra due fiumi) tra il Krishna e il Tungabhadra a nord. Ricevette tributo dall'isola di Lanka e scambio di ambasciate con la dinastia Ming della Cina. La prima capitale era situata nel principato di Anegondi, sulla sponda settentrionale del fiume Tungabhadra in quello che è oggi il Karnataka, e Bukka Raya I la trasferì a Vijayanagara, a sud del fiume.
Con un impero nelle sue mani, Harihara Raya II, il secondo figlio di Bukka Raya I, estese il regno al di là del fiume Krishna e consolidò la sua posizione attraverso il dominio su tutto il sud dell'India. Il seguente governo di Deva Raya I affrontò con successo i Gajapati dell'Orissa e si impegnò con grandi progetti di irrigazione e di fortificazione. Deva Raya II (chiamato Gajabetekara) gli successe nel 1424 e fu probabilmente il più abile dei governanti della dinastia Sangama. Soffocò una ribellione lanciata dai nobili di Kollam e tenne a bada il Samoothiri (governante) di Kozhikode. Invase l'isola di Lanka e sottomise il re di Pegu e Tenasserim (l'attuale Birmania). L'impero entrò in crisi verso la fine del secolo XV con l'avvento di Saluva Narasimha Deva Raya nel 1485 e del generale Tuluva Narasa Nayaka nel 1491. Dopo venti anni di instabilità e di ribellioni, salì al trono Krishna Deva Raya, figlio di Tuluva Narasa Nayak.Nel corso dei decenni successivi, lo Stato ristabilì il suo controllo sulla penisola indiana e respinse le invasioni dei cinque Sultanati del Deccan. L'Impero entrò in una fase aurea e le battaglie intraprese portarono spesso ad importanti vittorie. Vijayanagara allargò i suoi domini ad aree che storicamente erano rimaste sotto il controllo dei sultanati del nord e verso i territori ad est del Deccan, tra cui il Kalinga, pur riuscendo a mantenere inalterato il controllo sui propri vassalli nel sud. Durante questo periodo vennero completati e commissionati molti importanti monumenti.
A Krishna Deva Raya seguì Achyuta Deva Raya nel 1530 e Sadasiva Raya nel 1542, anche se il potere effettivo cadde nelle mani di Aliya Rama Raya, genero di Krishna Deva Raya, il cui rapporto con i sultanati del Deccan, alleati contro di lui, è stato oggetto di controversia.
L'improvvisa morte di Aliya Raya Rama nel 1565 nella battaglia di Talikota contro l'alleanza formata dai Sultanati del Deccan in quella che era già annunciata come una chiara vittoria per Vijayanagara, fece affondare le file imperiali nel caos. L'Impero di Vijayanagara non solo subì una grave sconfitta, ma la stessa capitale venne occupata, saccheggiata e distrutta. La città non venne più ricostruita, e le sue rovine attraversarono i secoli tanto che sono visibili ancor oggi. Tirumala Raya, l'unico comandante sopravvissuto, abbandonò Vijayanagara e marciò verso Penukonda con 550 elefanti e le ricchezze che riuscì a prelevare dalle casse imperiali.
Il potere dello Stato gradualmente entrò in declino, anche se continuò ad intessere relazioni commerciali con Portogallo, e Impero Britannico, cui fu costretto a concedere una serie di territori, in cui in seguito vennero fondate città quali Chennai (Madras). A Tirumala Deva Raya successe il figlio Sriranga I, e alla sua morte senza prole salì al trono il fratello minore, Venkata II, che sotto le pressioni degli eserciti nemici fu costretto a spostare la capitale a Chandragiri, sebbene fosse stato in grado di respingere gli attacchi del Sultanato di Bahmani e a mantenere Penukonda. Nel 1614 nominò successore Sriranga II, ma la decisione portò a conflitti con la nobiltà e lo stesso Sriranga venne assassinato. A seguito di una sanguinosa guerra civile durata tre anni, venne proclamato re Rama Deva Raya che rimase in carica fino alla sua morte nel 1632. Il suo successore, Venkata III, trasferì la capitale a Vellore dopo essere stato sorpreso da una rivolta guidata dal nipote nel 1638. Morì nel 1642, e suo nipote prese il potere con il nome di Sriranga III.
Quanto rimaneva dell'antico impero venne infine conquistato nel 1646 dagli eserciti di Bijapur e Golconda. I principali vassalli dell'Impero -il regno di Mysore, Nayak di Keladi, i Nayak di Madurai, la dinastia Nayak di Tanjore, i Nayak di Chitradurga e il Nayak di Gingee- si dichiararono indipendenti, e risultarono fondamentali per lo sviluppo dell'India meridionale per secoli. I regni Nayak (antichi vassalli) sopravvissero fino al secolo XVIII, e il regno di Mysore rimase di fatto indipendente fino all'indipendenza della stessa India, anche se fu amministrato dal Raj Britannico dal 1799 dopo la morte del Sultano Tippu.
I governanti dell'Impero di Vijayanagara adottarono il tipo di amministrazione applicato dai regni che lo avevano preceduto, quali l'Impero Hoysala, Kakatiya e Pandya: il re era l'autorità suprema, ma era assistito da un consiglio dei ministri (Pradhan) al capo del quale vi era un primo ministro (mahapradhana). Altri titoli di governo, sufficientemente importanti da essere stati riportati su delle incisioni, furono il segretario di stato (KaryaKartha o Rayaswami) e il funzionario imperiale (Adhikari). A tutti i ministri e agli alti funzionari era richiesta esperienza nella tattica militare. In una segreteria insediata presso il palazzo reale venivano utilizzati degli scribi e altri funzionari che dovevano organizzare la burocrazia dell'impero; i comunicati e le leggi imperiali venivano firmati con sigilli di cera e con l'emblema del re. Ad un livello più basso, i più ricchi proprietari feudali (Goudas) supervisionavano i contabili (karanikas o karnam) e le guardie di palazzo (kavalu). L'amministrazione di palazzo era divisa in 72 dipartimenti (niyogas) che occupavano un gran numero di donne elette per la loro gioventù e bellezza (alcune erano straniere o catturate come bottino di guerra), che in precedenza erano state addestrate a compiti amministrativi e nel semplice servizio per la nobiltà, come cortigiane o concubine.L'impero era diviso in cinque province (Rajya o regno), ciascuna sotto il controllo di un comandante supremo (danda-nayaka o danda-natha) e amministrata da un governatore, di solito appartenente alla famiglia reale, che utilizzasse gli idiomi locali al fine di snellire l'amministrazione. Un Rajya si suddivideva in regioni (visahaya vente o kottam), poi in contee (sime o nadu), e queste in comuni (Kampana o sthala). Le famiglie nobili amministravano ed ereditavano propri territori e rendevano tributo all'imperatore, mentre altrove, come a Keladi o Madurai, i territori erano sotto la supervisione diretta di un comandante.
Sul campo di battaglia le truppe venivano guidate dai comandanti. La strategia imperiale fu raramente basata su invasioni su larga scala, la tecnica più in uso fu quella di sviluppare attacchi su piccola scala distruggendo i forti nemici ad uno ad uno. Quello di Vijayanagara fu tra i primi regni indiani ad utilizzate l'artiglieria a lungo raggio gestita da truppe straniere (di cui si sostiene che la migliore provenisse dall'odierno Turkmenistan). Vi erano due tipi di soldati: quelli che componevano la Guardia Reale, reclutati direttamente dall'Impero, e quelli che facevano parte della schiera dei feudatari.
L'esercito personale del re Krishna Deva Raya, ad esempio, era composto da 100.000 soldati, 20.000 cavalieri e più di 900 elefanti da guerra. Ma era solo una parte dell'esercito, di cui si segnala che in alcune circostanze si trovò ad essere composto da più di 2 milioni di persone in armi. L'esercito reclutava i propri uomini da tutte le classi sociali. La fanteria era costituita da arcieri e moschettieri protetti da tuniche imbottite, soldati in armatura con spade e pugnali, e uomini equipaggiati con scudi così grandi da non aver bisogno di protezione supplementare. Cavalli ed elefanti erano pesantemente protetti da armature in metallo (agli elefanti erano legati coltelli alle zanne per poter infliggere il maggior danno possibile al nemico).
L'economia dell'impero dipendeva in gran parte dall'agricoltura. Veniva piantato grano (jowar), cotone e ortaggi nelle regioni più aride; mentre nelle aree più piovose si coltivate canna da zucchero, riso e frumento. La foglie di betel (chiamata anche areca), e le noci di cocco rappresentavano una parte sostanziale delle colture da esportazione e la produzione di cotone su larga scala venne utilizzata per fornire la fiorente industria tessile del paese. Alcune spezie come pepe, cardamomo, curcuma e zenzero, originari della regione montuosa di Malenadu (nel Karnataka) venivano trasportati verso le città per alimentarne il commercio. La capitale fu un fiorente centro commerciale, in cui veniva scambiato anche oro e pietre preziose. In più la continua costruzione di templi garantì stabilità occupazionale ad architetti, scultori, artigiani e simili.
La proprietà fondiaria era importante. La maggior parte degli agricoltori coltivava i terreni di un nobile e in alcuni casi venivano concessi diritti su questi. Le imposte venivano calcolate in base all'elaborazione di un prodotto e al suo impatto sugli altri settori. Ad esempio, se i produttori richiedevano una certa quantità di profumo di petali di rosa per la produzione di un prodotto che garantiva un'elevata rendita, ai coltivatori di rose veniva posta una tariffa inferiori. Un sistema simile era adottato nella produzione del sale. La vendita di ghee (burro), sia per il consumo umano sia per l'illuminazione, garantiva alte rendite.Gli scambi con la Cina furono intensi, ed includevano prodotti quali cotone, spezie, gemme, pietre dure, avorio, corni di rinoceronte, ebano, ambra, prodotti aromatici e profumi. Arrivavano grandi navi cinesi, tra cui quelle comandate dal famoso ammiraglio Zheng He, ed attraccavano in ognuno degli oltre 300 porti che l'Impero possedeva dal Mar Arabico al Golfo del Bengala, tra cui i principali furono quelli di Mangalore, Honavar, Bhaktal, Barkur, Cochin, Cannanore, Machilipatnam e Dharmadam.Quando un commerciante attraccava in un porto, le merci venivano custodite dalle autorità, e tutti i prodotti venduti pagavano una tariffe. Prosperò l'industria nautica, si costruirono navi in grado di imbarcare svariate tonnellate. In alcuni casi le navi raggiungevano porti molto distanti come ad esempio Aden o Jedda, o trasportarono le merci imperiali fino a paesi remoti, come poteva essere Venezia. Gli articoli più richiesti all'estero erano pepe, ma anche zenzero, cannella, cardamomo, ciliegie, legno di tamarindo, gemme, perle, ambra grigia, piante e semi di rabarbaro, aloe, abiti di cotone e porcellane. In Birmania si esportavano fibra di cotone e indaco della Persia per la fabbricazione di porpora. Dalla Palestina si importavano rame, mercurio, corallo, zafferano, velluto, acqua di rose, coltelli, capi in pelle di cammello, oro e argento. Dalla Persia arrivavano cavalli, dalla Cina la seta e dal Bengala lo zucchero.
Il commercio sulla costa orientale raggiunse volumi mai visti prima, con scambi con Golconda, dove il riso, miglio, ortaggi e tabacco da masticare erano prodotti su larga scala. La coltivazione di piante per coloranti era sufficiente per rifornire tutta l'industria del paese. Machilipatnam, una regione ricca di minerali, fu la fonte di ferro e acciaio di altissima qualità e di maggiore interesse per i commercianti stranieri. Un'industria mineraria dei diamanti fiorì nella regione di Kollum. Giava e l'Estremo Oriente furono le destinazioni principali dei capi di abbigliamento ideati e realizzati dai tessitori e dai sarti locali. I prodotti stranieri più diffusi sulla costa orientale furono i metalli non ferrosi, la canfora e i beni di lusso come la porcellana e la seta.
La capitale dipendeva interamente da un sistema artificiale di distribuzione e stoccaggio dell'acqua e, per tal motivo, cercava di ottenere una fornitura bastante ai fabbisogni di un intero anno. I resti di questo sistema rappresentarono un'opportunità per gli storici di conoscere i metodi più comunemente utilizzati nella distribuzione delle acque superficiali (da fiumi e laghi) in un ambiente semi-arido come quello del tempo. Le iscrizioni e le relazioni di coloro che visitarono la regione descrissero il modo in cui vennero creati gli enormi serbatoi di stoccaggio. Attraverso gli scavi sono poi stati scoperti i resti di un avanzato sistema di distribuzione delle acque che serviva esclusivamente le dipendenze reali e i grandi templi, suggerendo come venisse utilizzato esclusivamente dalla famiglia reale o per le più importanti cerimonie, con sofisticati canali che sfruttavano la forza di gravità e sifoni per il trasporto dell'acqua attraverso tubi.Le sole strutture che indicano un possibile uso pubblico del sistema sono grandi serbatoi in cui l'acqua veniva immagazzinata durante la stagione dei monsoni e che nel periodo estivo si andavano prosciugando (tranne nei casi in cui il serbatoio fosse collegato a sorgenti sotterranee). Nelle regioni più fertili, vicino al fiume Tungabhadra, vennero scavati canali per deviare il corso del fiume per l'irrigazione dei terreni. Altrove, l'amministrazione promosse la creazione di pozzi. I grandi serbatoi della capitale vennero finanziati con il denaro dalla casa reale, mentre quelli più piccoli dalla nobiltà e dalla borghesia che cercava un riconoscimento sociale.
La maggior parte delle informazioni riguardo alla società sviluppata dell'Impero di Vijayanagara ci è pervenuta attraverso taccuini di viaggio di coloro che al tempo visitarono questa regione, e dalle informazioni desumibili dagli scavi archeologici. Il sistema delle caste fu una norma sociale fondamentale che si applicava e rispettava alla lettera. Ogni casta era rappresentata da un consiglio di anziani. Questi gruppi erano responsabili per la promulgazione delle leggi e il loro mantenimento, sebbene fosse necessario un decreto reale che autorizzasse la messa in atto di una determinata legge. Gli intoccabili erano parte del sistema delle caste, ed erano rappresentati da diversi leader (kaivadadavaru).
Le comunità musulmane avevano i loro propri rappresentanti nel Karnataka. Il sistema delle caste, tuttavia, non aveva influenza in caso di promozione a posti di responsabilità nell'esercito o nell'amministrazione per coloro che avevano fornito un prezioso servizio. Nella vita comune i bramini riscontravano un grande rispetto. Eccezione fatta per i pochi che scelsero la carriera militare, i bramini si dedicavano alla spiritualità e della letteratura. La loro separazione verso la vita materiale, la ricchezza e il potere li rendeva arbitri ideali nelle controversie a livello locale, e la presenza di un bramino in ogni paese o villaggio venne organizzato dalla cerchia aristocratica al fine di mantenere l'ordine.La fama raggiunto da intellettuali provenienti dalle caste inferiori (come i poeti Molla, Kanakadasa e Vemana in lingua telugu, o Sarvajna in kannada) indica il grado di coesione sociale nell'Impero.
Il rituale Sati, anche se su base volontaria, era un fatto comune, sebbene fosse più frequente tra le classi più alte. Solo nella zona d'influenza di Vijayanagara sono stati scoperti più di cinquanta iscrizioni relative al rituale. Queste iscrizioni in lingua telugu sono chiamate satikal (pietre Sati) o sati-viirakal (pietre Sati d'onore). Le satikal commemoravano l'usanza delle vedove, mentre bruciava la pira funebre del marito, di lanciarsi nel fuoco; mentre le sati-viirakal per ricordare le donne che praticavano il sati dopo la morte onorevole del marito in battaglia. In entrambi i casi le donne venivano elevate a livello di semidei, e commemorate con un sole e una mezzaluna crescente incisi su pietra.I movimenti socio-religiosi dei secoli precedenti consentivano una maggiore flessibilità rispetto alla condotta sociale più coercitiva nei confronti delle donne. Alla fine le donne nell'India meridionale riuscirono a demolire la maggior parte degli ostacoli, e riuscirono ad impegnarsi attivamente in settori precedentemente considerati di competenza degli uomini, come l'amministrazione, le imprese, il commercio, e le belle arti. Devi Tirumalamba e Ganga Devi, autrici rispettivamente del Varadambika Parinayam e del Madhuravijayam, sono due esempi fra i più rappresentativi di poetesse del tempo. Altre poetesse telegu, come Tallapaka Timmakka e Atukuri Molla, raggiunsero alti livelli di popolarità. Vi fu però anche spazio per il culto di Devadasi, e per la prostituzione legalizzata con uno spazio assegnato in ciascuna città. Si sa che gli harem furono molto popolari fra gli uomini della nobiltà e della famiglia reale.
Gli uomini ben vestiti indossavano petha o kullavi, un turbante di seta con intarsi d'oro. Come in quasi tutte le società indù, gioielli e altri ornamenti di lusso, erano complementi utilizzati tanto dagli uomini che dalle donne; sono pervenute descrizioni riguardo l'uso di cavigliere, braccialetti, bracciali, anelli, collane e orecchini di tutti i tipi. Durante le feste, gli uomini e le donne si ornavano con ghirlande di fiori e utilizzavano profumi di acqua rosa, muschio e sandalo.In profondo contrasto con le classi borghesi la cui vita era solitamente modesta, la vita di re e regine era ricca di cerimoniali all'interno della corte. Regine e principesse erano circondate da numerosi attendenti, e tutti i loro vestiti erano adornati con i migliori gioielli.L'esercizio fisico era una pratica molto popolare tra gli uomini, e uno sport molto praticato fu la lotta libera. Si hanno segnalazioni, tra l'altro, di note donne combattenti. I palazzi reali in ogni città avevano una palestra, e in tempo di pace i comandanti e il loro eserciti avevano la possibilità di accedervi. I palazzi reali e i mercati talvolta possedevano specifiche arene in cui sia la nobiltà che la gente comune potevano assistere ad incontri di lotta, anche tra donne. Gli scavi nella città di Vijayanagara hanno rilevato l'esistenza di vari spazi adibiti alla vita comune (tra cui aree all'interno dei templi, gradinate, ecc.). Fra i vari giochi che si svolgevano a Vijayanagara alcuni sono ancora oggi praticati, altri devono ancora essere identificati.
Anche se l'auto-proclamato destino dell'Impero fu quello di preservare il dharma indù dal vicino nemico musulmano, in base ai quaderni di viaggio degli esploratori e dei viaggiatori di quel tempo, lo Stato fu tollerante nei confronti di tutte le religioni, sette e professioni praticate nel suo territorio. I regnanti utilizzarono titoli come go brahmana prati palana acharya (“protettore delle vacche, dei bramini e delle persone”) o hindu raya suratrana (“difensore della fede indù”) in relazione all'intenzione di proteggere l'induismo.
Gli stessi fondatori Harihara I e Bukka Raya I furono devoti di Shiva, però promossero l'ordine Vaishnava di Shringeri attraverso il suo patriarca, Vidyaranya, e fecero del Varāha (“cinghiale”, un simbolo di Vishnu) il loro emblema. Altri re, tra cui quelli della dinastia Saluva e Tuluva furono vaishnava di fatto, però venerarono ugualmente Virupaksha (Shiva) ad Hampi e Venkateshwara (Vishnu) a Tirupati. Un lavoro in sanscrito, Jambavati Kalyanam, scritto da Krishna Deva Raya, chiamò Virupaksha Karnata Rajya Raksha Mani ("gioiello protettivo dell'impero karnata").. Inoltre, quando i re visitavano Udupi, rendevano onor al culto di dvaita (dottrina della dualità) fondata nel secolo XIII da Madhvacharya.Il movimento bhakti impregnò la vita di milioni di persone. Analogamente al movimento Virashaiva del XII secolo, grandi haridasa o monaci diffondevano le antiche tradizioni indù tra la gente comune. Ci furono due tipi di haridasa:
i dasakuta, che diffondevano il messaggio di Madhvacharya attraverso canti devozionali (devaras namas e kīrtana) in lingua kannada.La dottrina dwaita fu trasmessa da eminenti discepoli, ad esempio Naraharitirtha, Jayatirtha, Vyasatirtha, Sripadaraya, Vadirajatirtha, tra gli altri. Fu in questo periodo che Purandara Dasa sviluppa la musica carnatica. Successivamente, il mahatma Kanakadasa e lo stesso re Krishna Deva Raya lo considerarono santo e kuladevata (divinità famigliare). In quest'epoca, nella città di Dirupati (odierno Andhra Pradesh), il musicista Annamacharya compose centinaia di Kīrtana in Telugu.La diffusione del giainismo ebbe un netto calo nel subcontinente dopo la distruzione della dinastia Ganga Occidentale ad opera dei Chola nel secolo XI, a fronte della crescente popolarità del vaisnavismo. I principali centri del culto del Giainismo nell'Impero Vijayanagara furono a Shravanabelagola e Kambadahalli.
Il primo contatto della penisola con l'Islam fu nel VII secolo, a seguito degli scambi commerciali tra i regni del sud e alcuni paesi arabi. Le prime moschee furono costruite dall'Impero Rashtrakuta entro l'anno 1000, e la fede musulmana nel XIV secolo era già ben radicata lungo la costa di Malabar. Molti immigrati musulmani sposarono donne indù, i loro figli erano chiamati mappilla o moplah. Le relazioni tra Impero Vijayanagara e il Sultanato di Bahmani aumentò la presenza musulmana nel sud.
L'introduzione del Cristianesimo iniziò nell'VIII secolo. Sono stati trovati tamarashasana (lastre di rame), riportanti iscrizioni fatte durante la consegna di terreni a contadini cristiani. I viaggiatori europei però registrarono la carenza dei cristiani nell'India meridionale durante il Medioevo, e invitarono ad inviare missionari. Le relazioni commerciali con l'impero portoghese a partire dal XV secolo, la diffusione della fede da parte di San Francesco Saverio (1545), e la successiva influenza degli olandesi, incoraggiò la presenza di immagini sacre cristiane tra la popolazione.
Durante il dominio dell'Impero Vijayanagara fu dato grande spazio a poeti, filosofi e intellettuali. Questi scrissero in sanscrito o in qualsiasi altra lingua locale (kannada, telugu e tamil), spaziando fra i più svariati temi, dalla religione, alle biografie, al Prabandha (romanzo), alla musica, alla poesia, alla grammatica e alla medicina. Il Telugu divenne la lingua letteraria per eccellenza e raggiunse il suo apice durante il regno di Krishna Deva Raya. I lavori in sanscrito riguardarono soprattutto commenti ai Veda, o saggi sul Rāmāyaṇa e il Mahābhārata, scritti da famosi intellettuali come Sayana e Vidyaranya, che esaltarono la superiorità della dottrina Advaita sui loro rivali.Ci furono anche scrittori seguaci della fede dvaita, monaci dell'ordine Udupi, come Jayatirtha (che meritò il soprannome di tika acharya per i suoi scritti polemici); Vyasatirtha, scrittore che respinse la filosofia Advaita e dei pensatori più classici, e Vadirajatirtha e Sripadaraya che criticarono le credenze di Adi Shankar (il primo grande Advaita, 788-820). Al di là di questi monaci, molti altri scrittori in sanscrito furono alla corte reale e nei palazzi dei nobili. Molti re furono anche scrittori, come Krishna Deva Raya, autore classico del Jambavati Kalyana, un dramma poetico.Una copiosa letteratura fu prodotta anche dagli scrittori e poeti in lingua kannada, prevalentemente sul movimento Bhakti annunciato dagli haridasa (devoti di Vishnu), sulla letteratura braminica e Virashaiva (Liṅgāyat). I poeti haridasa composero canti religiosi (devaranama). La loro ispirazione veniva dai maestri Madhvacharya e Vyasatirtha. Purandaradasa e Kanakadasa sono considerati fra i primi Dasa (devoti) per il loro ampio e importante contributo. Kumara Vyasa, il più eminente studioso braminico, scrisse il Gudugina Bharata, una traduzione dell'epico Mahabharata. Questo lavoro rappresentò un punto di svolta tra la vecchia e la nuova letteratura kannada. Chamarasa fu un celebre lingayati, intellettuale e poeta che ebbe molte pubbliche discussioni con la scuola Virashaiva alla corte di Deva Raya II. La sua Prabhulinga Lile, che successivamente fu tradotta in telugu e tamil, fu un elogio al mistico Allama Prabhu (secolo XII), che riteneva essere la reincarnazione del dio Ganesha.In questo periodo culminante della letteratura telugu, il più famoso scrittore Prabhanda fu Manucharitamu. Krishna Deva Raya fu esperto conoscitore della lingua e scrisse il famoso Amuktamalyada. Nella sua corte vennero riuniti gli otto astadiggaja, i più importanti scrittori della lingua telugu. I più famosi furono Allasani Peddana (che ebbe il titolo di Andhrakavitapitamaha, “padre della lingua Telugu”), e Tenali Ramakrishna, autore di molti lavori accademici e del Panduranga Mahatyam, il capolavoro della letteratura telugu. Appartiene a questa epoca anche Srinath, autore del Marutratcharitamu e del Salivahana Sapta Sati, patrocinato dal re Deva Raya II, e possessore di uno status talmente elevato da essere paragonato a quello di qualsiasi ministro.Anche se la maggior parte della letteratura scritta in tamil durante il dominio dell'Impero proveniva dalle regioni sotto il controllo dei vassalli Pandya, il re di Vijayanagara posero attenzione anche ai loro poeti. Svarupananda Desikar scrisse un'antologia di 2.824 versi, il Sivaprakasap-perundirattu sulla filosofia Advaita. Il suo protetto, l'ascetico Tattuvarayar, fu autore di un'altra più breve antologia, il Kurundirattu, con circa la metà dei versi. Kirshner Deva Raya patrocinò il poeta Haridasa, di cui l'Irusamaya Vilakkam è un'esposizione sulle due principali correnti indù, Vaishnavismo e Shaivismo, con preferenze per la prima.Altri eminenti autori di opere sulla musica e sulla medicina furono Vidyaranya (autore del Rati Ratna Pradipika), Sayan (autore dell'Ayurveda Sudhanidhi) e Lakshmana Pandita (autore del Vaidyarajavallabham).
L'architettura dell'Impero fu un'armoniosa combinazione di stili Chalukya, Pandya, Hoysala e Chola, predominanti nei secoli precedenti. L'influenza di questa unione nell'architettura, nella scultura e nella pittura hanno reso questo nuovo stile un modello per i secoli che seguirono la caduta di Vijayanagara. Le opere architettoniche di riferimento sono senza dubbio il Kalyanamantapa (salone matrimoniale), il Vasanthamantapa (corridoio scoperto) e il Rayagopura (torre). Gli architetti e gli scultori fecero uso di abbondante e resistente granito, presente nelle zone limitrofe, al fine di proteggere in maniera più efficace la città nel persistente rischio di invasioni. Ci sono monumenti sparsi in tutta l'India meridionale, ma non vi è nulla che è comparabile agli edifici presenti a Vijayanagara, dichiarata Patrimonio dell'Umanità dall'UNESCO.
In tutto il secolo XIV i monarchi continuarono a costruire edifici in stile Vesara (monumenti tipici dell'altopiano del Deccan), ma introdussero anche stili dravinici per motivi religiosi. Il tempio Prasanna Virupaksha (tempio sotterraneo) di Bukka Raya I e il tempio Hazare Rama di Deva Raya I sono esempi di architettura dell'altopiano del Deccan. I vari e intricati ornamenti delle colonne ne sono l'elemento distintivo. Ad Hampi, il tempio Vitthala (il più noto esempio di stile Kalyanamantapa) e l'Hazara Ramaswamy ne sono un più modesto, ma raffinato, esempio. Un aspetto visibile di questo stile è il ritorno all'arte più semplicistica della dinastia Chalukya. Un altro modello dell'arte di Vijayanagara fu la costruzione del tempio Vitthala, durata per decenni sotto la dinastia Tuluva.Altri esempi di rilievo dello stile di Vijayanagara sono i grandi monoliti Sasivekalu (senape) e Ganesha Kadalekalu (arachidi) di Hampi, le statue di Gomateshwara a Karkala e Venur, e il toro Nandi di Lepakshi. Sullo stesso stile sono la moltitudine di templi sparsi in città come Bhatkal, Kanakagiri, Sringeri, Tadpatri, Lepakshi, Ahobilam, Srikalahasti e Tirupati nell'Andhra Pradesh e Vellore, Kumbanokam, Srirangam e Kanchi nel Tamil Nadu. Ma anche dipinti murali come Dasavathara (i dieci avatar di Vishnu) e Shivapurana (o storie di Shiva), sia nel tempio Virupaksha di Hampi, che altri più piccoli dipinti nei templi Basadi jaina e nei templi Kamaskshi e Varadarajan di Kanchi. Questo mix di stili regionali contribuirono alla ricchezza culturale della regione, portando un rinnovamento al rigido stile indù che aveva caratterizzato l'India meridionale fino ad allora.Un aspetto del cosmopolitismo della capitale Vijayanagara è la presenza di un gran numero di edifici di tipo islamico. Sebbene la storia analizzi solamente il confronto politico tra la potenza dell'Impero Vijayanagara e dei Sultanati del Deccan, l'architettura riflette segnali di una maggior collaborazione tra le due fedi a civiltà. Sopravvivono ancora un gran numero di archi, cupole e volte rimaste come prova di questo scambio culturale, oltre ai resti di padiglioni, stalle e torri, che suggeriscono come gli stessi governanti promuovessero la coesistenza delle due religioni. Si ritiene che l'influenza fosse stata particolarmente forte all'inizio del quindicesimo secolo, in coincidenza con il regno di Deva Raya I e Deva Raya II, noti per aver avuto un buon numero di musulmani all'interno dell'esercito, fra i propri giudici e fra gli architetti. L'armonia di questo scambio di idee, tuttavia, avrebbe dato solo brevi periodi di pace tra l'Impero e i suoi rivali musulmani. Alcuni rilievi della "Grande Piattaforma" (Mahanavami Dibba) comprendono cifre con caratteristiche tipiche fra i turchi dell'Asia centrale (alcuni dei quali parrebbe fossero stati accolti come assistenti delle famiglia reali).
Le lingue kannada, telugu e tamil furono utilizzate nelle rispettive regioni dell'Impero. Sono state recuperate un totale di oltre 7.000 iscrizioni (Shasana), tra cui 300 fogli di rame (Tamarashasana), circa la metà delle quali in kannada, il rimanente in telugu, sanscrito e tamil. Le iscrizioni bilingue non vennero più utilizzati alla fine del XIV secolo. Le monete coniate ad Hampi, Penugonda e Tirupati utilizzavano caratteri in alfabeto kannada, telugu e devanagari. Le monete erano fabbricate in diversi metalli, tra cui oro, argento e bronzo, e a seconda del valore ricevevano un diverso nome tra gli otto possibili: Gadyana, Varaha, Pon, Pagoda, Pratap, Pana, Kasu e Jital. Le monete contenevano le immagini di varie divinità tra cui Balakrishnan (Krishna bambino), Venkateshwara (la principale divinità del tempio di Virupati), le dee Bhudevi Sridevi, oltre a divinità minori ed animali, come tori, elefanti e uccelli. Le prime monete mostrano divinità più antiche come Hanuman e Garuda (l'aquila divina), il veicolo del dio Vishnu. L'agenzia ufficiale di ricerca archeologica del governo indiano (Archaeological Survey of India) ha recuperato e decifrato iscrizioni in kannada e telugu.
(EN) Anantrao Parashurampant Karmarkar, Cultural History of Karnataka: Ancient and Medieval, Dharwad, Karnataka Vidyavardhaka Sangha, 1947, ISBN non esistente.
(EN) Durga Prasad, History of the Andhras up to 1565 A. D. (PDF), Guntur, P.G. Publisher, 1988, ISBN non esistente.
 Hermann Kulke e Dietmar Rothermund, Storia dell'India, traduzione di Mario Cristiani, Garzanti, 1991, ISBN 88-11-69345-4.
(EN) H. S. Shiva Prakash, Medieval Kannada Literature, in Ayyappapanicker (a cura di), Medieval Indian Literature: Surveys and selections, Sahitya Akademi, 1997, ISBN 81-260-0365-0.
(EN) John M. Fritz, George Michell e Clare Arni (a cura di), New Light on Hampi: Recent Research at Vijayanagara, Mumbai, Marg Publications, 2001, ISBN 81-85026-53-X.
(EN) Suryanath U. Kamath, A Concise History of Karnataka: From Pre-historic Times to the Present, Bangalore, Jupiter Books, 2001, ISBN non esistente.
(EN) B. Lewis Rice, Mysore: A Gazetteer Compiled for Government, New Delhi, Asian Educational Services, 2001, ISBN 81-206-0977-8.
(EN) Kallidaikurichi Aiyah Nilakanta Sastri, A history of South India from prehistoric times to the fall of Vijayanagar, New Delhi, Oxford University Press, 2002, ISBN 0-19-560686-8.
(EN) Romila Thapar, The Penguin History of Early India: From the Origins to AD 1300, New Delhi, Penguin Books, 2003, ISBN 0-14-302989-4.
(EN) Eicher Goodearth, Hampi, A Travel Guide, New Delhi, Goodearth publication, 2003, ISBN 81-87780-17-7.
(EN) A. S. Panchapakesa Iyer, Karnataka Sangeeta Sastra: Theory of Carnatic Music, Chennai, Zion Printers, 2006, ISBN non esistente.
(EN) Incredible India Hampi Guide, su incredibleindia.org. URL consultato il 6 febbraio 2015 (archiviato dall'url originale il 2 giugno 2015).
(EN) Hakka e Bukka, primi sovrani di Vijayanagara, su freeindia.org. URL consultato il 22 settembre 2008 (archiviato dall'url originale il 31 dicembre 2008).
(EN) www.Hampi.in Foto, descrizioni e mappe delle Rovine di Hampi, su hampi.in.
(EN) South Indian Inscription, Volume 16: Telugu Inscriptions from Vijayanagar Dynasty, su whatisindia.com.