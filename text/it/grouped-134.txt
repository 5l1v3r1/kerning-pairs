
La stagione NWBL 2001 fu la prima della National Women's Basketball League. Parteciparono 4 squadre in un unico girone.

I Nautiloidi (Nautiloidea Agassiz, 1847) sono una sottoclasse di molluschi cefalopodi di ambiente marino la cui documentazione fossile risale fino al Cambriano superiore. Hanno una distribuzione di profondità piuttosto ampia (fino a circa 500 m) e sono caratterizzati da una conchiglia calcarea aragonitica suddivisa internamente da setti in camere collegate tra loro da una struttura organica in parte mineralizzata definita "sifuncolo", che ha la funzione di regolare per osmosi la pressione dei fluidi interni (gas e liquido camerale). Questa particolare struttura del guscio costituisce un adattamento alle condizioni di pressione variabile derivanti dall'ampio intervallo di distribuzione batimetrica che contraddistingue il gruppo.
La classificazione dei Nautiloidea è notevolmente complessa e controversa. Per capirne le ragioni occorre considerare il problema in una prospettiva storica.
La classe Cephalopoda è stata tradizionalmente suddivisa dagli zoologi in due sottoclassi, in base al numero delle branchie:
Ammonoidea (ammoniti in senso lato, gruppo vivente dal Devoniano al Cretaceo Superiore, oggi totalmente estinto)
Coleoidea (gruppo che comprende la maggior parte dei cefalopodi attuali, come calamari, seppie e polpi)Ovviamente, per quanto riguarda la maggior parte delle forme estinte, non vi è modo di sapere quante paia di branchie avessero o comunque nel dettaglio la struttura delle loro parti molli (che generalmente non si fossilizzano). Per esempio, l'assegnazione degli Ammonoidea ai Tetrabranchiata è del tutto congetturale (alcuni tendono a inserirli tra i Dibranchiata in quanto presumibilmente forme più avanzate rispetto ai Nautiloidea e più simili ai Coleoidea). Quindi, per la sistematica paleontologica si preferisce una suddivisione in tre sottoclassi sulla base della morfologia della conchiglia:
Nautiloidea. Conchiglia esterna concamerata con sifone generalmente ampio, generalmente subcentrale (meno frequentemente marginale) e vari tipi di strutture intrasifonali e depositi camerali. Suture settali generalmente diritte o comunque semplici e parete relativamente spessa. Ornamentazione generalmente assente o poco sviluppata.
Ammonoidea. Conchiglia esterna concamerata con sifone sottile e privo di strutture interne, generalmente marginale e ventrale. Suture settali generalmente complesse e parete relativamente sottile. Ornamentazione generalmente sviluppata e complessa.
Coleoidea. Conchiglia interna al mantello con camera di abitazione ridotta o assente, composta nelle forme fossili arcaiche da tre elementi distinti (proostraco, fragmocono e rostro), che nelle forme avanzate tendono a ridursi fino alla scomparsa.Si tratta comunque di una classificazione eccessivamente semplicistica: i tre gruppi infatti risultano assai compositi, comprendendo forme notevolmente differenziate tra loro. In particolare, per i Nautiloidea si può parlare di un gruppo parafiletico, caratterizzato da determinati caratteri primitivi comuni, non riscontrabili in altri cefalopodi. Dalla formulazione originaria, impostata principalmente sulle forme attuali, il termine Nautiloidea è infatti gradualmente passato a definire praticamente tutte le forme che non sono classificabili come Ammonoidea o Coleoidea: si tratta quindi di un gruppo definito più per esclusione rispetto ai propri discendenti, che non in base a caratteri univoci.
Per queste ragioni, oltre che per l'ovvia difficoltà di risalire alle relazioni filogenetiche tra forme per la maggior parte estinte, le unità tassonomiche di rango elevato (sottoclasse, ordine, sottordine) sono ancora oggetto di dibattito tra gli specialisti. In questa sede quindi non si ritiene opportuno fornire classificazioni dettagliate, sicuramente non univoche nella letteratura scientifica e comunque soggette a revisione continua, ma ci si limita all'elenco degli ordini meno controversi, con il relativo intervallo stratigrafico di occorrenza:
Ordine Barrandeocerida Flower, 1950. Ordoviciano – Devoniano Superiore (Frasniano).
Ordine Discosorida Flower, 1950. Ordoviciano Medio – Devoniano Superiore (Frasniano).
Attualmente, l'ordine Nautilida (unico vivente fra i Nautiloidea) è rappresentato da due generi:
N. stenomphalus Sowerby, 1849Una quinta specie citata comunemente (Nautilus repertus Iredale, 1944), è di dubbia validità, potendo rappresentare semplicemente una sottospecie di N. pompilius.
Allonautilus Ward and Saunders, 1997. Quest'ultimo è rappresentato da sole due specie, rare e poco conosciute.
A. perforatus (Conrad, 1847)Il criterio primario per la distinzione di Allonautilus in base ai caratteri della conchiglia è l'ampiezza dell'area ombelicale, che in questo genere è intorno al 20% del diametro massimo della conchiglia, mentre in Nautilus (anche nelle specie N. macromphalus e N. stenomphalus, in cui l'ombelico non è ricoperto da un callo), non è superiore al 16% del diametro. La sezione assiale del giro è inoltre subquadrangolare (mentre in Nautilus è sempre ovale). Allonautilus mostra anche significative differenze nei tessuti viventi e in particolare nell'apparato riproduttivo rispetto a Nautilus. Studi recenti di ordine biologico, genetico e paleontologico, permettono di ipotizzare una derivazione recente, nel Pleistocene, di Allonautilus da Nautilus (per acquisizione di un avvolgimento spirale meno stretto), piuttosto che da forme più antiche a minor grado di involuzione, estinte senza discendenti.
Per quanto riguarda i caratteri anatomici, è possibile fare riferimento diretto solamente alle forme viventi, appartenenti ai generi Nautilus e Allonautilus.
È distinto dal resto del corpo, di cui costituisce la regione anteriore, ed è protetto superiormente da uno spesso cappuccio corneo, che occlude l'apertura quando l'animale si ritrae nella conchiglia per difesa. È provvisto lateralmente di due occhi voluminosi, strutturalmente piuttosto primitivi, privi di lente e cristallino e comunicanti con l'esterno (a differenza che nei cefalopodi più evoluti): funzionano come una camera oscura e non sono in grado di fornire immagini dettagliate, pur essendo sensibili alle variazioni della luce e in grado di percepire le masse in movimento e le sagome. Il capo presenta inoltre una bocca munita di mascelle mineralizzate (di calcite) a "becco di pappagallo", che si rinvengono spesso fossilizzate (rincoliti). Internamente all'apertura buccale, nella faringe è presente la radula, un organo con funzione masticatoria simile ad una raspa, con diverse serie di denti (l'attuale Nautilus possiede una radula con 13 elementi), a composizione chitino-fosfatica. Quest'ultimo elemento è significativo dal punto di vista tassonomico per le forme attuali di cefalopodi, ma è poco utilizzabile per la sistematica paleontologica in quanto meno facilmente conservato allo stato fossile e difficile da collegare alle forme di provenienza.
In nautiloidi estinti, appartenenti all'ordine Orthocerida del Siluriano della Polonia è riportata la presenza di aptychopsis, placche calcaree simili a due valve, congiunte lungo una linea di sutura marginale, del tutto analoghe a strutture (aptici) sviluppate dalle ammoniti nel Paleozoico superiore e nel Mesozoico (Turek, 1978). Come per le ammoniti, gli "aptici" dei nautiloidi sono interpretati come opercoli (in questo caso sembra l'interpretazione più probabile rispetto a quella delle strutture nutritive). Oltre ai due elementi a valva, in queste forme è visibile una terza placca in posizione dorsale, che è stata interpretata invece (Dzik, 1981) come mascella superiore dell'animale.
La bocca è circondata da una serie di tentacoli filiformi, prensili e retrattili, dotati di guaina. Il numero e le caratteristiche dei tentacoli nelle forme estinte non sono ovviamente conosciuti; nell'attuale Nautilus vi sono 94 tentacoli, con una superficie priva di ventose o uncini ma ruvida, in modo da facilitare la presa. I tentacoli derivano verosimilmente da una modificazione del piede, caratteristico delle altre classi di molluschi.
l'apparato digerente, che include un canale alimentare costituito da un esofago muscoloso, dotato di un'espansione (gozzo), dallo stomaco e dall'intestino, il tutto circondato da un'ampia ghiandola digestiva con funzione epato-pancreatica;
l'apparato circolatorio, che comprende un cuore principale sistemico, circondato da un pericardio e due cuori branchiali, tutti collegati ad un sistema arterioso e venoso;
il sistema nervoso, costituito da un sistema di gangli collegati tra loro e con le varie parti del corpo. Nei cefalopodi, il sistema nervoso è più evoluto che negli altri molluschi, e i gangli neurali (cerebrali, pedali e pleurali) sono collegati in un "cervello" circum-esofageo, protetto da una capsula cartilaginea. I gangli cerebrali ricevono i nervi degli occhi, dai tentacoli e, in generale, dal capo; i gangli pedali innervano l'iponomo e i gangli pleurali innervano il mantello;
l'apparato escretore, che presenta nefridi (reni), in numero di quattro, collegati al sistema circolatorio;
l'apparato riproduttore, costituito da un unico sacco che contiene le gonadi, comunicante tramite un dotto con la cavità del mantello. I sessi sono separati, con dimorfismo sessuale (i maschi sono più grandi delle femmine, e sviluppano una conchiglia più ampia). I maschi delle specie viventi sono dotati di un pene nella regione ventrale del mantello, dietro l'iponomo.
Vi è inoltre un organo particolare, lo spadice, prodotto dalla modificazione e dalla fusione di quattro tentacoli, che permette al maschio di introdurre direttamente gli spermatofori, nella cavità palleale della femmina. L'atto riproduttivo avviene quindi senza una vera e propria copula.
Si tratta di un organo a forma di imbuto, composto da due lembi muscolari sovrapposti, molto mobili, situati nella regione ventrale, attraverso il quale l'acqua può essere espulsa dalla cavità branchiale del mantello. È un organo fondamentale per la locomozione dell'organismo, di cui può determinare un moto retrogrado mediante l'espulsione violenta dell'acqua in avanti.
L'iponomo lascia sulla regione ventrale dell'apertura della conchiglia una insenatura caratteristica detta seno iponomico, utilizzabile nelle forme fossili per la corretta orientazione.
Anche questo elemento è il risultato della modificazione del piede ancestrale dei molluschi.
La cavità branchiale (o cavità palleale), in fondo all'iponomo, è completamente avvolta nel mantello e contiene le branchie, in numero di quattro, a struttura lamellare e prive di cilia vibratili. Il numero delle branchie è un carattere tassonomico di primaria importanza per i cefalopodi, suddivisi in tetrabranchiati e dibranchiati. Ovviamente, questo elemento non è utilizzabile nelle forme estinte, per le quali si preferisce una classificazione basata sulla morfologia della conchiglia.
Tessuto vivente formato da due lembi (dorsale e ventrale). Secerne la conchiglia, ed essendo inoltre leggermente muscoloso concorre con l'iponomo alla circolazione esterna ed interna dell'acqua.
Contiene la massa viscerale e la cavità celomatica o celoma, organo pieno di un liquido peculiare (liquido celomatico), con funzioni di contenimento e protezione degli organi viscerali.
Nei Nautiloidea, il mantello si prolunga posteriormente in un cordone carnoso che ha la funzione di regolare il contenuto gassoso delle camere della conchiglia. Il sifone non comunica con la cavità celomatica: si tratta di un semplice processo vascolare del mantello la cui cavità costituisce un vaso venoso e la cui parete contiene una ramificazione dell'arteria palleale. Il sifone è ricoperto nella maggior parte delle forme da un tubo totalmente o parzialmente calcificato costituito da strutture interne alla conchiglia (vedi capitolo relativo).
La conchiglia dei nautiloidi è approssimabile geometricamente ad un cono, detto "cono primitivo" (o "teorico"), diritto o variamente ricurvo.
Nell'immagine sottostante è riportata la terminologia tecnica relativa alla morfologia della conchiglia dei nautiloidi, applicata ad un esemplare reale. In questo caso si tratta di una specie con conchiglia ad avvolgimento planispirale involuto, abbastanza simile alle forme attuali.
Nelle forme estinte, la conchiglia ha una morfologia molto varia: si riscontrano quasi tutti i tipi di avvolgimento noti anche nelle ammoniti:
cirtocono (conchiglia ricurva in vari gradi, senza tuttavia completare un giro intero)
endogastrico (conchiglia concava nella parte ventrale e convessa nella parte dorsale)
esogastrico (conchiglia convessa nella parte ventrale e concava nella parte dorsale)
girocono (conchiglia ricurva a spirale piana "lenta", con giri non a contatto tra loro)
endogastrico (conchiglia concava nella parte ventrale e convessa nella parte dorsale)
esogastrico (conchiglia convessa nella parte ventrale e concava nella parte dorsale)
nautilocono (conchiglia planispirale fortemente involuta, in cui i giri si ricoprono tra loro)
lituicono (conchiglia avvolta a spirale piana nei primi giri, che diviene ortocona nello stadio maturo)
torticono (conchiglia con spirale elicoidale o variamente irregolare)Le forme più antiche sono generalmente brevicone, sia ortocone (a conchiglia conica diritta, priva di avvolgimento), che con curvatura poco pronunciata (cirtocona). Accanto a queste morfologie si sviluppano presto forme longicone con tendenza all'avvolgimento planispirale (cioè a spirale logaritmica, con avvolgimento nel piano di simmetria bilaterale dell'organismo), e meno frequentemente trocospirale (con spirale ad elica, avvolta intorno ad un cono). L'avvolgimento può essere sia esogastrico che endogastrico, principalmente in relazione alla posizione di vita originale dell'organismo.
È interessante notare (vedi immagine riportata sotto) che nel caso dell'avvolgimento endogastrico l'iponomo era orientato posteriormente, con movimento quindi in avanti (a differenza della maggior parte dei nautiloidi che hanno moto retrogrado).
La progressiva tendenza all'avvolgimento della conchiglia risponde all'esigenza di portare le camere pneumatiche del fragmocono sopra la camera di abitazione e quindi sopra il corpo dell'animale, per un assetto più equilibrato dell'organismo.
L'avvolgimento planispirale logaritmico rappresenta la soluzione più economica e "compatta" a questo problema, permettendo nel contempo una maggiore resa idrodinamica e una migliore manovrabilità della conchiglia: caratteristiche che infine si dimostreranno vincenti. Dal Giurassico, infatti, sono note solamente forme planispirali, più o meno involute (con altezza del giro superiore al diametro ombelicale), evolutesi da forme cirtocone e girocone esogastriche (con il ventre sul lato esterno convesso della conchiglia).
camera d'abitazione (l'ultima camera, la più grande, che contiene il corpo del mollusco);
fragmocono, suddiviso da setti (septum; plur. septa) in numerose camere minori, che si estende dall'apice della conchiglia alla base della camera di abitazione. Le camere del fragmocono, soprattutto nelle forme orto- e cirtocone, sono frequentemente interessate da depositi calcarei che ne rivestono le pareti (depositi endocamerali) ed esercitano una funzione di equilibrio idrostatico, per controbilanciare il peso del corpo del mollusco (per descrizione e nomenclatura di questi depositi vedi l'immagine successiva della sezione di calcare a Orthoceras).
L'apertura della camera di abitazione si definisce aperta se il diametro del giro della conchiglia cresce uniformemente fino all'ultimo; contratta se il diametro si restringe nell'ultima parte e infine costretta se si ha un restringimento a "collo di bottiglia" e uno svasamento nell'ultima parte. L'apertura è nella maggior parte delle forme interessata nella regione ventrale da un seno iponomico più o meno sviluppato. In alcuni casi l'apertura è di forma complessa, soprattutto negli ordini Oncocerida e Discosorida, con proiezioni a spatola e a lobo. L'apertura contratta o costretta è indicativa dello stadio adulto, e corrispondeva alla cessazione della crescita della conchiglia.
I setti sono di tipo procelico, cioè concavi in avanti (verso l'apertura della conchiglia), e si susseguono a distanze gradatamente crescenti procedendo dall'apice (nella parte più interna della conchiglia) verso la camera d'abitazione. La linea di sutura dei setti alla parete del guscio nei nautiloidi è meno complessa e meno importante dal punto di vista tassonomico rispetto alla sutura delle ammoniti: si presenta generalmente diritta o leggermente ondulata, anche se alcune famiglie di nautiloidi tendono a sviluppare suture più complesse, simili a quelle di ammonoidi primitivi del Devoniano (Goniatitida, e tra questi in particolare i Clymeniida). In entrambi i gruppi (Lukeneder e Harzhauser, 2002), lo sviluppo di suture complesse è collegato all'evoluzione morfologica da conchiglie tendenzialmente evolute con profilo del giro tondeggiante a conchiglie involute e compresse con fianchi appiattiti. Questa configurazione, maggiormente idrodinamica ma più debole dal punto di vista della resistenza alla pressione, avrebbe spinto queste forme ad aumentare la sinuosità dei setti per rinforzare la parete del fragmocono.
Quando la linea di sutura è ondulata si distinguono due tipi di elementi: lobi e selle:
lobi - sono inflessioni verso l'apice della conchiglia, con la concavità orientata verso l'apertura;
selle - inflessioni verso l'apertura, con la convessità rivolta verso quest'ultima.Un sifone, costituito da un prolungamento del mantello, collega la camera di abitazione con le camere del fragmocono; ha l'aspetto di un cordone carnoso, percorso da una arteria e una vena principali, da una rete di vasi capillari e da nervi, ed è protetto da un rivestimento di conchiolina e aragonite secrete dal sifone stesso. Esso percorre tutto il fragmocono, passando attraverso i fori sifonali (o fori settali) di ciascun setto. Detti fori sono dotati di colletti settali, sempre di tipo retrosifonato o retrocoanitico, rivolti cioè all'indietro, verso la loggia embrionale o protoconca. A seconda del loro decorso e del grado di sviluppo, i colletti settali possono essere inoltre:
cirtocoanitici: ricurvi verso l'interno delle camere; in queste forme il sifone ha un andamento caratteristico, più stretto in corrispondenza dei setti e allargato in corrispondenza delle camere;
olocoanitici: molto allungati, a volte fino a toccare il setto precedente.Il sifone è spesso caratterizzato da strutture interne, le strutture intrasifonali. Si tratta di depositi calcarei che riempiono in tutto o in parte la cavità sifonale. Possono essere di tre tipi principali:
depositi annulosifonati: anelli calcarei che ispessiscono i colletti settali e si possono estendere nella parete del sifone entro le camere;
depositi actinosifonati: depositi lamellari con decorso parallelo all'asse della conchiglia;
endoconi: lamelle calcaree a forma di cono con il vertice orientato verso la protoconca, tipici di forme con sifone molto ampio.Si tratta di strutture di notevole significato tassonomico, della stessa importanza che hanno le suture settali per le ammoniti. La loro funzione non è del tutto chiara, ma sono probabilmente in parte connesse all'equilibrio idrostatico della conchiglia (i tipi più massicci), e in parte potrebbero aver costituito il supporto di strutture organiche preposte alla funzione di regolazione dello scambio di gas tra il sifone e le camere.
Il sifone generalmente è situato in posizione centrale ma, in alcuni gruppi può essere ravvicinato o al lato dorsale o a quello ventrale; ha la funzione di regolare la pressione dei gas e il rapporto tra gas e liquido contenuti nelle camerette del fragmocono, col risultato di variare il peso dell'organismo e quindi la quota d'immersione (funzione idrostatica).
uno strato interno, madreperlaceo, laminare, formato da lamine alternate di aragonite e conchiolina, parallele rispetto al bordo della conchiglia.L'ornamentazione è relativamente poco importante e consiste per lo più di strie di accrescimento; talvolta sono presenti anche delle costicine (costellae) longitudinali e trasversali e/o sottili pieghe longitudinali (lirae) e decorso spirale. Alcune forme, prevalentemente paleozoiche, sviluppano ornamentazioni più complesse, come coste, tubercoli e spine.
La colorazione della conchiglia nelle forme attuali consiste in strisce di colore rossiccio presenti sul ventre e sui fianchi, dritte o con decorso a zigzag, semplici o biforcate, su fondo bianco-crema. Questo tipo di colorazione rientra nei casi di mimetismo, così frequente in tutto il regno animale, e serve principalmente a "spezzare" la sagoma della conchiglia e a renderne più difficile l'individuazione da parte dei predatori. Nei rari casi in cui tracce della colorazione originale sono presenti nei fossili, questa è sostanzialmente simile a quella delle specie attuali (anche nelle forme ortocone o con altri tipi di avvolgimento): prevalentemente strisce trasversali a zigzag, scure su fondo chiaro, e in qualche caso, soprattutto nelle forme ortoconiche, strie longitudinali.
Oggi la presenza dei Nautiloidea è limitata all'Oceano Pacifico sud-occidentale e localizzata in zone per lo più intertropicali.
I nautiloidi attuali sono forme necto-bentoniche (cioè forme mobili che vivono e si nutrono sul fondale o in prossimità di esso), associate ad ambienti di reef corallino.
L'intervallo di profondità per loro ottimale sembra andare da 150 a 300 m, anche se sono stati osservati da profondità prossime al livello del mare fino a circa 500 m. La parte concamerata (fragmocono) della conchiglia è riempita da una miscela gassosa composta prevalentemente di azoto (con frazioni minori di ossigeno e argon), la cui pressione è, come già accennato, regolata dal sifone. Le camere del fragmocono più prossime alla camera di abitazione sono in parte allagate da liquido camerale, con densità minore rispetto all'acqua marina a causa dei gas disciolti, che ha funzione sia di equilibrio statico della conchiglia che di riequilibrio della pressione esterna. Questo meccanismo consente al mollusco di variare la propria profondità, anche se in tempi piuttosto lunghi pari a diversi giorni (Ward, 1979). I fattori che controllano il limite superiore di diffusione di queste forme sono sostanzialmente la predazione da parte dei pesci (più frequenti negli strati d'acqua prossimi alla superficie), e la temperatura. Temperature superiori a 25 °C possono risultare letali per questi animali: questo spiega perché le segnalazioni di nautiloidi a bassa profondità avvengono il più delle volte di notte o nella stagione fredda. I limiti inferiori di profondità sono determinati dall'inizio dell'allagamento delle camere del fragmocono (300–400 m), e dal limite di implosione della conchiglia (800 m). Questi limiti sono stati determinati sperimentalmente () calando esemplari vivi di Nautilus a diverse profondità in gabbie chiuse, fino alla rottura meccanica della conchiglia.
Alcuni dati ecologici, come i limiti di distribuzione areale e verticale e la tipologia di nutrizione, pur con estrema cautela e in termini generali, possono essere estrapolati alle forme estinte. Altri elementi possono essere ipotizzati ragionevolmente dai caratteri morfologici della conchiglia, anche se più facilmente per le forme simili alle attuali, con conchiglia planispirale. Ulteriori informazioni possono essere ricavate dall'associazione faunistica fossile e dal tipo di sedimento in cui queste forme vengono rinvenute, tenendo tuttavia presente che la conchiglia poteva subire per un certo periodo dopo la morte dell'animale un trasporto passivo grazie ai gas contenuti nel fragmocono, ed essere quindi rinvenuta in posizione alloctona (anche al di fuori dell'ambiente di vita originale dell'organismo).
Sono state tentate estrapolazioni dei limiti massimi di profondità dell'habitat delle forme di nautiloidi estinte, basate su misure dello spessore e del raggio di curvatura dei setti di esemplari fossili calibrate con i dati relativi ai limiti di implosione della conchiglia di forme attuali (Spirula e Nautilus). I risultati indicano limiti inferiori di profondità che vanno dai 100-150 m per Discosorida, Oncocerida e Tarphycerida, ai 200 m per Ellesmerocerida e Nautilida (forme paleozoiche), fino ai 450–500 m per Endocerida e Orthocerida. Questi valori sono basati sull'assunzione che la profondità massima abituale di queste forme fosse pari ai 2/3 del limite meccanico della conchiglia. Questi limiti appaiono abbastanza ragionevoli e in accordo con altri caratteri morfologici delle forme descritte (presenza di depositi camerali ed endosifonali, morfologia e spessore della conchiglia), distribuzione nei sedimenti e associazione faunistica. Tuttavia questa interpretazione, pur avendo ottenuto un certo successo, non è accettata univocamente dai ricercatori: le obiezioni più serie riguardano:
l'assunzione del Nautilus attuale come riferimento per la calibrazione delle misure eseguite sulle forme fossili, per significative differenze nella microstruttura del guscio in diverse forme fossili;
l'eccessiva semplificazione del modello matematico utilizzato, che indica un solo parametro fisico, l'indice di resistenza (strength index, funzione del rapporto tra spessore e raggio di curvatura del setto), come determinante per la valutazione del limite di implosione della conchiglia.Dati sperimentali più recenti in condizioni conformi a quelle ambientali sembrerebbero tuttavia confermare il fatto che la struttura dei setti sia determinante per la stima della resistenza della conchiglia dei nautiloidi.
Nonostante il loro nuoto orizzontale sia normalmente piuttosto lento (meno di 1 metro al secondo), i nautiloidi attuali sono forme molto mobili: esemplari contrassegnati sono stati seguiti in spostamenti fino ad oltre 150 km in un anno. Sono molto frequenti anche gli spostamenti verticali, in quanto questi animali si muovono verso la superficie marina durante la notte, e ritornano in acque profonde durante il giorno (nel quale rimangono comunque attivi).
I crostacei decapodi sembrano essere il cibo standard anche per i nautiloidi adulti, tuttavia nello stomaco di esemplari catturati sono stati rinvenuti anche frammenti di echinidi, ossa di pesci, mascelle di cefalopodi coleoidei e tentacoli di altri nautiloidi, che indicano una dieta piuttosto variata, da predatore attivo e versatile, talora opportunista, occasionalmente necrofago.
I nautili attuali sono predati prevalentemente da pesci di fondale di media e grande taglia, con denti conici o a placca (durofagi), che abitualmente si nutrono di molluschi e che riescono ad aver ragione della loro conchiglia. Devono guardarsi anche da alcune specie velenose di cefalopodi ottopodi (polpi), che riescono a perforare la camera di abitazione della conchiglia con le mascelle e a paralizzarli con la loro secrezione salivare.
Le forme longicone, sia ortocone che cirtocone e girocone, in genere con camere settali ampie, depositi camerali e profondo seno iponomico, conducevano probabilmente vita necto-bentonica attiva. Si tratta probabilmente di forme più lente e meno agili rispetto alle forme attuali, per la minore maneggevolezza della conchiglia conica, dovuta alla maggiore difficoltà di equilibrare il peso del corpo (situato ad una estremità della conchiglia).
L'equilibrio idrostatico veniva raggiunto appesantendo la conchiglia mediante depositi endosifonali e endocamerali, in genere sempre più spessi verso la parte apicale della conchiglia
Le forme brevicone con piccolo fragmocono non potevano contenere gas sufficiente per favorire il nuoto e conducevano probabilmente vita bentonica vagile: si spostavano cioè a contatto con il fondale usando sia i tentacoli che l'imbuto (il seno iponomico è comunque presente nella maggior parte dei casi).
In alcune forme (ordine Ascocerida), le camere pneumatiche si disponevano in posizione dorsale, sopra la camera di abitazione (vedi immagine più sotto, al capitolo dedicato alla riproduzione), eliminando quindi la necessità di depositi entro le camere e il sifone che facessero da contrappeso, adattamento compatibile con uno stile di vita più francamente nectonico.
Il frequente rinvenimento di mascelle di cefalopodi (rincoliti) associate alle conchiglie dei nautiloidi, soprattutto nel Meso-Cenozoico, indica che si trattava per la maggior parte di forme predatrici, similmente alle attuali. I rincoliti fossili, anche risalenti a tempi piuttosto antichi, come il Triassico differiscono poco rispetto a quelli dei nautiloidi attuali, e sembrano indicare uno stile di vita simile, con analoghi comportamenti predatori, nell'ambito di associazioni faunistiche tuttavia più simili a quelle attuali che non quelle paleozoiche, con comunità a molluschi e a crostacei decapodi già ben differenziate.
Per quanto riguarda il Paleozoico, il discorso si fa più incerto. I più antichi rincoliti fossili conosciuti, non molto dissimili da quelli dei cefalopodi attuali, risalgono al Carbonifero. Nel Paleozoico Superiore, le forme dotate di parti dure più diffuse e differenziate nelle comunità bentoniche erano ancora i brachiopodi: tracce di predazione consistenti in impronte semilunate su conchiglie di brachiopodi sono state interpretate come “morsi” da parte di becchi di nautiloidi (Elliot e Brew, 1988). Le mascelle dei nautiloidi erano inoltre probabilmente in grado di aver ragione dei gusci di molti trilobiti, che peraltro in questo periodo portano alla perfezione la capacità di avvolgere il carapace su se stesso (a “palla”), in modo da offrire minore presa alla manipolazione e minore possibilità di accesso alla parte ventrale vulnerabile, mentre altre forme sviluppano all'estremo ornamentazioni spinose, sempre in funzione difensiva.
Per quanto riguarda il Paleozoico Inferiore (cioè il momento di maggior successo di questo gruppo), allo stato attuale delle conoscenze, l'ipotesi prevalente tra i ricercatori è che le mascelle dei nautiloidi non fossero mineralizzate, ma a composizione chitinica. Ciò è interpretato generalmente non come una indicazione che i nautiloidi non fossero forme predatrici (questo andrebbe contro l'evidenza del metabolismo “carnivoro” di questi organismi), ma semplicemente del fatto che predassero organismi a corpo molle o ricoperto da gusci a loro volta scarsamente mineralizzati. Le forme maggiormente indiziate come potenziali prede dei nautiloidi sono tradizionalmente i trilobiti, gli artropodi più diffusi di allora, soprattutto per analogia con le forme attuali (predatrici di crostacei): sono stati rinvenuti diffusamente carapaci di trilobiti con tracce di rotture meccaniche o parzialmente smembrati, che sono stati interpretati da diversi ricercatori come tracce di predazione e attribuiti tentativamente ai nautiloidi.
Occorre osservare però che queste supposte tracce di predazione non sono inequivocabilmente collegabili a mascelle di nautiloidi: questo tipo di relazione è dedotto per via indiretta dallo sviluppo progressivo di strutture difensive (spine, nodi e tubercoli) nel corso dell'Ordoviciano da parte dei trilobiti, alcuni dei quali assunsero inoltre un modo di vita endobionte, in tane sotto la superficie del sedimento (interpretate come protezione dai predatori). Inoltre, ovviamente, il record paleontologico riflette generalmente solo una minima parte dell'associazione faunistica reale in un certo momento geologico (solo le forme dotate di parti mineralizzate, che si fossilizzano).
È possibile che molti nautiloidi si nutrissero di forme a corpo molle (vedi la ricostruzione a fianco), e in effetti la loro straordinaria diversificazione sembra indicare numerosi e vari tipi di adattamento, compresa, ad esempio, anche la predazione di altri nautiloidi. Altri organismi fortemente indiziati come cibo per i nautiloidi sono ancora una volta i brachiopodi, mentre non vi sono evidenze convincenti che i nautiloidi predassero altre forme molto comuni in ambiente pelagico nel Paleozoico Inferiore, come i graptoliti. Altri organismi che, per analogia con le forme viventi, potrebbero essere stati oggetto di predazione da parte dei nautiloidi sono gli echinodermi (sia echinoidi che, soprattutto, crinoidi - allora molto più diffusi di oggi -) e cordati o pesci primitivi di piccola taglia.
In diverse forme, la presenza di un'apertura notevolmente ridotta (almeno nell'adulto) per costrizione o contrazione, che presuppone una riduzione notevole dello spazio per le strutture nutritive e i tentacoli, sembra indicare una dieta di tipo microfago (cioè composta di microrganismi o di organismi sub-microscopici). La questione è però ancora oggetto di discussione tra i ricercatori: almeno per alcune forme la presenza di impronte muscolari profonde nella camera d'abitazione fa pensare alla possibilità di rapidi movimenti di estroflessione della massa cefalica, anche attraverso l'apertura ridotta (vedi immagine al capitolo sulla riproduzione).
Nell'ultimo ventennio, come già ricordato, alcuni ritrovamenti di strutture simili ad aptici (aptychopsis), associate a nautiloidi siluriani hanno posto il problema (come già per le ammoniti) se questo tipo di strutture avesse scopo difensivo (una sorta di “opercolo” articolato in tre placche calcaree) oppure costituissero parti dell'apparato mandibolare, e quello delle loro relazioni con le strutture dei nautiloidi più recenti. La questione è tuttora discussa e lontana da una soluzione univoca. La tendenza prevalente è quella di ammettere una doppia funzione per queste strutture: sia difensiva che nutritiva. Secondo questa corrente di ricerca, in realtà il “becco” dei nautiloidi tardo-paleozoici, mesozoici e poi cenozoici sarebbe il risultato dell'evoluzione nel Paleozoico Superiore di strutture come gli aptychopsis, da apparati complessi e relativamente pesanti con funzione mista, per progressiva semplificazione, a vere e proprie mascelle composte di due soli elementi.
I nautiloidi paleozoici erano verosimilmente soggetti a predazione da parte dei placodermi ("pesci" corazzati con placche dentali affilate, in grado di fracassare la conchiglia dei nautiloidi) a partire dal Siluriano, e probabilmente dei primi pesci veri e propri (soprattutto squali primitivi), come si può dedurre dal loro declino progressivo dopo l'Ordoviciano. Non è improbabile che anche alcune forme marine di euripteridi (giganteschi crostacei del Paleozoico) potessero costituire nemici naturali di tutto rispetto.
Nel Mesozoico e soprattutto nel Cretaceo, sono documentate tracce di predazione (impronte di denti) da parte di rettili marini (nel caso citato mosasauri).
I maschi sono più numerosi delle femmine, ed entrambi vivono diversi anni dopo il raggiungimento della maturità sessuale, ad un'età stimata tra 5 e 15 anni, e confermata intorno ai 7-8 anni da recenti studi di Westermann et al. (2004). Recenti studi basati sulla ricattura di esemplari contrassegnati hanno indicato che questi animali possono vivere fino a oltre 20 anni. La crescita è lenta, e cessa del tutto al raggiungimento della maturità sessuale.
Le uova, simili come forma e dimensioni ad una piccola testa d'aglio (circa due centimetri), consistono in un paio di capsule separate da un sottile spazio riempito di acqua di mare. Lo strato superficiale dell'uovo, bianco e duro ma flessibile, è provvisto di pori che consentono la circolazione dell'acqua di mare tra le capsule. Le uova vengono incollate al substrato dalla femmina tramite una sostanza organica da lei secreta. La maturazione delle uova non è ancora stata osservata in natura: in acquario richiedono fino a 14 mesi per schiudersi in acque con temperatura intorno a 21-24 °C. Verosimilmente, in natura le uova vengono deposte a profondità relativamente basse (80–100 m). Dopo la schiusa gli esemplari giovanili (che appena nati iniziano subito a nutrirsi predando attivamente crostacei) raggiungono subito acque più profonde, ove possono sottrarsi più facilmente alla predazione. A parte le dimensioni, gli esemplari giovanili sono morfologicamente simili agli adulti, con una conchiglia provvista di fragmocono a 5-7 camere e di una camera di abitazione. I nautiloidi attuali infatti non hanno uno stadio para-larvale, e gli stadi giovanili non subiscono metamorfosi, a differenza della maggior parte dei cefalopodi attuali.
La strategia riproduttiva delle forme estinte pone problemi di non facile soluzione, per ovvi motivi. Come già ricordato, nei nautiloidi attuali gli individui giovanili nascono dalle uova con la maggior parte dei caratteri degli adulti (esclusa la capacità riproduttiva). Tuttavia la presenza di una conchiglia protettiva per il primo stadio di sviluppo dell'embrione (la protoconca) fa pensare che in qualche punto all'inizio della storia evolutiva di questo gruppo o delle sue forme ancestrali l'ontogenesi avvenisse con uno stadio larvale libero, come ad esempio per gli attuali monoplacofori. Non vi sono però, allo stato attuale delle conoscenze, delle evidenze sicure che nelle forme fossili di Nautiloidea conosciute le condizioni alla nascita e le modalità di sviluppo ontogenetico nelle fasi giovanili fossero molto diverse rispetto alle forme attuali. Anzi, studi sulla distribuzione faunistica dei nautiloidi nel Paleozoico inferiore (Cambriano-Devoniano) indicano un forte provincialismo, con scarsa somiglianza tra le faune rinvenute in depositi pertinenti a masse continentali allora separate. Questo provincialismo è messo in relazione con le limitazioni batimetriche dovute ai limiti meccanici della conchiglia dei nautiloidi e all'assenza di uno stadio para-larvale planctonico capace di dispersione oceanica. Ciò indicherebbe una strategia riproduttiva simile a quella delle forme attuali, con esemplari giovanili simili agli adulti e soggetti alle stesse limitazioni ambientali.
In alcuni casi, però, è documentata la presenza nei sedimenti di accumuli oligotipici, apparentemente poco affetti da fenomeni di trasporto post-mortem, di conchiglie appartenenti a forme giovanili di nautiloidi, che sono stati interpretati come il risultato di eventi di mortalità di massa subito dopo la schiusa. Questo contrasta con l'idea di una riproduzione lenta, con individui neanici in numero limitato, come quella dei nautiloidi attuali, e potrebbe indicare una strategia riproduttiva in qualche caso più simile a quella dei cefalopodi coleoidei moderni (almeno per quanto riguarda il numero degli individui giovanili). La maggior parte degli accumuli di nautiloidi paleozoici, tuttavia, non sembra supportare questa interpretazione: si tratta infatti prevalentemente di accumuli alloctoni, in cui le conchiglie sono state sottoposte a fenomeni di trasporto, con orientazione preferenziale e selezione da parte di onde e correnti marine, mentre nei casi (poco frequenti) di accumuli non soggetti a questi fenomeni le conchiglie dei nautiloidi appaiono in giacitura caotica e risultano mescolati individui di ogni taglia e stadio ontogenetico.
Anche se non si può parlare di un vero e proprio stadio para-larvale, in diversi casi si ha per l'adulto una diversa morfologia della conchiglia rispetto alle forme giovanili. Talora la trasformazione dei caratteri avveniva attraverso una fase intermedia, definita stadio efebico.
La morfologia differente tra le forme giovanili e quelle adulte sembra spesso indicare condizioni di vita diverse per i due stadi. È il caso delle forme lituicone (planispirali nello stadio iniziale e ortocone nell'adulto), tipiche dei Tarphycerida, e dei già citati Ascocerida (Ordoviciano Medio-Siluriano Inferiore). In questi ultimi lo stadio giovanile, deciduo, era cirtocono e indicava probabilmente uno stile di vita necto-bentonico, mentre lo stadio maturo (definito ascoceroide) era caratterizzato da una conchiglia globosa e leggera, con poche ampie camere in posizione dorsale, probabilmente correlabile ad uno stile di vita nectonico, simile a quello delle belemniti mesozoiche o dei calamari attuali. In questo caso i setti non avevano un decorso emisferico (come nella maggior parte degli altri nautiloidi), ma sigmoidale, con un sifone molto breve situato in posizione apicale e le camere espanse nella regione dorsale.
Un altro caso interessante è quello di numerose forme di Oncocerida e Discosorida, in cui nell'adulto la forma dell'apertura varia notevolmente rispetto alle forme giovanili, riducendosi drasticamente per contrazione o costrizione. Almeno nel caso dei Prhagmoceratidae(documentato nell'immagine a fianco), le forme giovanili con apertura aperta risultano distribuite nei sedimenti corrispondenti alla parte più interna e meno profonda della piattaforma continentale (shelf), mentre gli adulti con apertura contratta hanno una distribuzione più ampia. Questo indicherebbe una maggiore mobilità degli adulti, con abitudini più marcatamente nectoniche, come sembra indicare anche la migliore resa idrodinamica della conchiglia dopo la costrizione dell'apertura.
Nell'attuale Nautilus pompilius la conchiglia si accresce giornalmente per secrezione da parte del mantello di materiale aragonitico lungo il margine aperturale, fino al raggiungimento della maturità sessuale. Il tasso di crescita è stato recentemente misurato in 0.052 mm/giorno.
La crescita della conchiglia è stata in passato relazionata anche con fattori esterni, di tipo astronomico. È stata osservata da lungo tempo sul guscio dei nautiloidi la presenza di linee di accrescimento. Studi in proposito hanno stabilito che tali linee sarebbero in numero costante (29-30) tra i setti successivi. Poiché questo numero coincide approssimativamente con il numero dei giorni del mese sinodico, è stata ipotizzata una relazione tra le lunazioni e i ritmi di crescita dei nautiloidi. Il numero delle linee di crescita tra i setti tuttavia decresce nelle forme fossili, fino a raggiungere il numero di circa 8-9 in esemplari datati all'Ordoviciano. Questa evidenza è stata addotta come indizio del fatto che la durata del mese lunare sia progressivamente aumentata negli ultimi 420 milioni di anni, con l'aumentare della distanza Terra-Luna (la Luna sarebbe stata molto più vicina alla Terra rispetto ad oggi, e il suo movimento orbitale molto più rapido). Questa teoria ha avuto un discreto successo: è stata largamente considerata nell'ultimo trentennio e la si trova ancora citata diffusamente, anche nelle risorse disponibili in rete. Tuttavia, anche alla luce di studi recenti, presenta numerose criticità:
L'ipotesi di Kahn e Pompea richiede una assunzione di fondo piuttosto impegnativa, e cioè che il tasso di crescita dei nautiloidi fossili mesozoici e paleozoici fosse simile a quello delle forme viventi. Questa assunzione rimane sostanzialmente senza possibilità di verifica.
Il ritmo di crescita della conchiglia in realtà non sarebbe costante: vi sarebbero infatti importanti variazioni tra il tasso di crescita della conchiglia nell'intervallo tra due setti successivi e in corrispondenza della formazione dei setti stessi (Dzik, 1981), con variazioni sensibili delle linee di crescita, sia nelle forme estinte che in quelle attuali.
Più recentemente, il tempo di crescita dell'attuale N. pompilius è stato misurato direttamente tramite l'uso di tecniche di radioscopia su esemplari viventi a vari stadi ontogenetici in acquario. In base ai risultati di questo studio, la formazione di nuovi setti avviene in un periodo di tempo uguale a 150 ± 5 giorni, periodicità che non mostra coincidenze significative rispetto ai ritmi lunari. Considerando che la maturità viene raggiunta in 7-8 anni, quando il fragmocono ha circa 28 setti, questo vuol dire anche che le linee di accrescimento osservate da Kahn e Pompea non rappresenterebbero affatto l'accrescimento giornaliero della conchiglia, ma periodicità di altro tipo (forse stagionale), e quindi la relazione che lega questo elemento e la formazione dei setti non potrebbe essere del tipo ipotizzato.Considerati quindi gli ampi margini di interpretazione e di incertezza, questa ipotesi mantiene dei forti elementi di dubbio.
I primi nautiloidi compaiono nel Cambriano Superiore, nell'attuale Cina nord-orientale, con forme riferibili agli ordini Plectronocerida ed Ellesmerocerida. Queste forme si ritengono derivate da forme affini ai monoplacofori, probabilmente simili agli Hypseloconidae (rinvenuti dal Cambriano Sup. all'Ordoviciano Inferiore) dotati di conchiglia conica poco sviluppata, in qualche caso con setti.
L'origine da forme simili ai monoplacofori sembra confermata anche da recenti studi embriologici condotti in acquario su esemplari di N. pompilius. Secondo i risultati di questo studio gli individui embrionali si sviluppano inizialmente secondo un piano di simmetria bilaterale allungato in senso antero-posteriore, analogo a quello dei monoplacofori e dei gasteropodi più primitivi, che comprende il compartimento cefalico, il mantello, il sacco viscerale e il piede (ancora indifferenziato). I tentacoli derivano da più serie di semplici escrescenze disposte lungo il piede secondo l'asse antero-posteriore del corpo. Con lo sviluppo successivo dell'embrione il piede dà origine poi ai tentacoli veri e propri e all'iponomo, mentre il capo si differenzia definitivamente. In questo caso, l'ontogenesi (lo sviluppo dell'individuo) appare ricapitolare (cioè ripercorrere) la filogenesi (l'evoluzione del gruppo).
Parallelamente all'evoluzione dei tessuti viventi, si ha l'evoluzione della conchiglia con lo sviluppo di setti. Non è possibile dire con sicurezza se negli Hypseloconidae le camere definite dai setti fossero piene di gas, di acqua o di altro liquido, ma è verosimile che, come in tutti i molluschi, i setti fossero secreti dal mantello (essendo parte integrante della conchiglia). È possibile che quest'ultimo possedesse la funzione di scambio osmotico e la capacità di sviluppare gas per riempire le camere durante le fasi di formazione dei setti.
In questo caso, le camere riempite di gas avrebbero avuto una semplice funzione di alleggerimento del guscio: carattere comunque vantaggioso, che avrebbe migliorato la manovrabilità della conchiglia senza diminuire eccessivamente lo spessore della parete. (esponendo così l'individuo alla predazione).
Nei primi veri Nautiloidea (Plectronocerida), lo sviluppo del sifone dal mantello, consentendo la regolazione della pressione dei fluidi endocamerali, permette l'utilizzo della parte concamerata della conchiglia (fragmocono) come un vero e proprio organo di galleggiamento. I Plectronocerida sono però decisamente primitivi, con conchiglia brevicona (ortocona o cirtocona a curvatura poco pronunciata) e setti molto ravvicinati; poiché è improbabile che il gas contenuto nelle camere fosse sufficiente a favorire il nuoto e non è presente il seno iponomico, sono stati ricostruiti come forme bentoniche mobili ma non ancora nectoniche (quindi in parte simili a gasteropodi o monoplacofori), con un piede poco differenziato e probabilmente tentacoli primitivi. Queste forme probabilmente deambulavano mediante il piede e i tentacoli (che avrebbero potuto anche già svolgere funzione di organi di senso e/o di strutture nutritive), utilizzando la limitata possibilità di galleggiare per facilitare gli spostamenti verticali e sfuggire ai predatori.
Gli Ellesmerocerida si sviluppano probabilmente dai Plectronocerida, e presentano caratteri più evoluti (conchiglia e fragmocono più sviluppati), connessi ad uno stile di vita necto-bentonico. Queste forme primitive sono comunque di dimensioni ridotte (da alcuni millimetri ad alcuni centimetri) e poco frequenti.
I nautiloidi nel Paleozoico inferiore non sono in generale forme nectoniche capaci di dispersione oceanica (con la parziale eccezione degli Ascocerida). Si tratta in maggioranza di forme legate inizialmente (Cambriano superiore-Ordoviciano Inferiore) alla parte meno profonda della piattaforma continentale (shelf), a sedimentazione carbonatica e mista (terrigeno-carbonatica).
Durante l'Ordoviciano si ha una differenziazione esplosiva del gruppo, con la comparsa di nuovi ordini, tutti connessi filogeneticamente ai precedenti. Questa diffusione è forse connessa al cambiamento faunistico generalizzato avvenuto alla transizione cambro-ordiviciana, con l'estinzione di forme predatrici di artropodi primitivi (anomalocaridi) e la conseguente liberazione di nuove nicchie ecologiche. Le nuove forme tendono a occupare nuovi ambienti e a sviluppare nuovi adattamenti, come risulta dall'estrema varietà di dimensioni, tipi di avvolgimento e strutture interne. Nel corso dell'Ordoviciano, i nautiloidi conquistano progressivamente da un lato la piattaforma continentale più profonda, dall'altro le aree di piattaforma carbonatica vera e propria (facies di reef e laguna), in progressiva espansione dopo la crisi tardo-cambriana, con la fioritura delle comunità a briozoi e coralli. Inoltre, raggiungono con alcune forme di Endocerida (genere Cameroceras) e Orthocerida le massime dimensioni (fino a 10 m circa).
È probabile che forme così sviluppate fossero anche di ambiente relativamente profondo (se non altro, perché verosimilmente la loro manovrabilità in acque basse e interessate da onde e correnti sarebbe stata problematica). In questo periodo i nautiloidi sono la forma di vita dominante, anche per dimensioni, e costituiscono secondo la maggior parte dei ricercatori i predatori di maggior successo.
Nel Siluriano, permane una buona differenziazione, tuttavia, verso la fine del periodo avviene l'estinzione di alcuni ordini (Endocerida, Ellesmerocerida, Tarphycerida, Ascocerida). Questa prima crisi è verosimilmente da mettere in relazione ad una crisi biologica generalizzata dovuta ad un raffreddamento climatico estremo e ad una fase di regressione marina, in conseguenza di un evento glaciale. D'altro canto, il declino progressivo dei nautiloidi Paleozoici dal Siluriano è sicuramente relazionabile con la comparsa e diffusione sempre maggiore dei placodermi e dei primi veri pesci, predatori più veloci ed efficienti, dotati di mascelle e pinne pari.
Nel Siluriano e nel Devoniano Inferiore i sedimenti calcarei a cefalopodi, noti storicamente in letteratura sotto il nome collettivo di “calcari a Orthoceras”, sono tra le facies marine più diffuse e ben documentate in tutto il mondo. Si tratta di calcari da micritici a calcarenitici (in funzione dell'energia delle acque e quindi della profondità), di ambiente neritico, spesso di colore scuro per la presenza diffusa di materia organica, spesso letteralmente pieni di conchiglie fossili di nautiloidi (fra i quali prevalgono le forme ortocone, da cui il nome storico), associate a bivalvi pelagici e a Graptoliti.
L'abbondanza di queste forme induce diversi autori a ipotizzare che l'intera comunità bentonica fosse condizionata dalla presenza degli accumuli di conchiglie di nautiloidi, che ne costituivano letteralmente il substrato. È probabile che anche le conchiglie degli esemplari morti, flottanti per un certo periodo a causa dei gas interni, costituissero il supporto per forme pelagiche come bivalvi del genere Cardiola, crinoidi e graptoliti. Durante questo periodo, le facies di piattaforma carbonatica si sviluppano ulteriormente, e i nautiloidi ne costituiscono una componente importante, almeno fino alla crisi biologica nel Devoniano Superiore.
Nel Devoniano si differenziano i primi Nautilida, con forme in parte già simili a quelle moderne. Nel Devoniano Superiore, al passaggio tra Frasniano e Famenniano, in concomitanza con una crisi biologica generalizzata, si verifica l'estinzione o l'inizio di un rapido declino per la maggior parte degli ordini paleozoici, che non superano il Carbonifero ad eccezione di Orthocerida e Nautilida. Questa riduzione potrebbe essere almeno in parte correlabile anche alla comparsa e allo sviluppo nel Devoniano e nel Carbonifero degli Ammonoidea, derivati con ogni probabilità dai Nautiloidea attraverso forme ortocone con setti ondulati e sifone marginale (Bactritidae). Nel Carbonifero e nel Permiano, i nautiloidi devono subire la concorrenza sempre più forte degli Ammonoidea (soprattutto i Goniatitina), che gradualmente conquistano tutti gli ambienti in cui vivono anche i nautiloidi.
Solo pochi rappresentanti di Orthocerida e Nautilida sopravvivono alla crisi permo-triassica, e solamente i Nautilida, con un unico genere (Cenoceras) alla crisi, relativamente meno importante, avvenuta al passaggio Triassico-Giurassico. Questi ultimi recuperano e mantengono una buona differenziazione a livello di genere per tutto il Giurassico e il Cretaceo, e tendono a partire dal tardo Giurassico a sviluppare forme con suture piuttosto complesse, marcatamente ondulate e angolose (Hercoglossidae) accanto a forme con suture semplici. I nautiloidi passano praticamente indenni la crisi tra Cretaceo e Terziario (fatale invece per le più specializzate ammoniti) e si differenziano ulteriormente dal Paleocene al Miocene, con la diffusione a livello mondiale di nuove forme a sutura complessa (Aturiidae), verosimilmente occupando in parte nicchie ecologiche lasciate libere dall'estinzione degli Ammonoidea. Successivamente (Pliocene-Attuale), con il raffreddamento generalizzato del clima, i Nautilida subiscono un nuovo declino fino ai soli attuali due generi rappresentanti, a sutura relativamente semplice. D'altro canto, gli studi citati sul genere Allonautilus fanno pensare che il processo di speciazione sia tuttora in atto tra i nautiloidi, e che quindi questo gruppo sia ancora piuttosto vitale.
In Italia i nautiloidi sono presenti solo allo stato fossile, in rocce sedimentarie che vanno dal Siluriano al Miocene.
In Italia si rinvengono nautiloidi fossili nelle successioni paleozoiche carbonatiche della Sardegna sud-occidentale (Iglesiente), datate al Siluriano Superiore e al Devoniano Inferiore, e della Carnia, ove sono state segnalate in termini stratigrafici che vanno dal Siluriano al Permiano. Sono presenti inoltre nei sedimenti carbonatici del Permiano della Val Gardena (Formazione a Bellerophon), in Trentino, e in Sicilia (Valle del Sosio).
Nautiloidi ortoconi sono ancora presenti nei sedimenti triassici del sudalpino, soprattutto in facies di piattaforma carbonatica. Forme planispirali (abbastanza simili alle attuali) sono state rinvenute principalmente in sedimenti bacinali.
Nel Giurassico, i nautiloidi sono segnalati soprattutto in sedimenti bacinali e divengono abbastanza frequenti (anche se molto meno delle ammoniti) nelle facies di Rosso Ammonitico, diffuse dalla parte terminale del Giurassico Inferiore a tutto il Giurassico Superiore, in tutta l'Italia (Sardegna esclusa).
Nel Cretaceo i rinvenimenti in facies di bacino sono molto meno frequenti e piuttosto sporadici, come del resto per gli altri cefalopodi, probabilmente per condizioni ambientali e deposizionali meno favorevoli alla loro fossilizzazione. In questo periodo infatti in Italia si sedimentano prevalentemente facies torbiditiche, con elevato tasso di sedimentazione, e facies emipelagiche depostesi a profondità elevata, superiore alla profondità di compensazione dell'aragonite o ACD (Aragonite Compensation Depth), oppure facies di piattaforma carbonatica in cui i nautiloidi di quel periodo non vivevano. Nelle Alpi meridionali sono tuttavia presenti nautiloidi (associati ad ammoniti) in alcuni livelli emipelagici all'interno del Flysch Lombardo e delle facies di Scaglia tardo-cretaciche. In Sardegna orientale (Barbagia e Ogliastra) si hanno sedimenti pelagici con nautiloidi.
Sono segnalati diffusamente nautiloidi del genere Aturia nei sedimenti marini emipelagici dell'Eocene e dell'Oligo-Miocene, dal margine sudalpino (Gonfolite) al bacino terziario ligure-piemontese, all'Appennino centro-settentrionale (Formazione Marnoso Arenacea) e in Puglia
Le specie attuali hanno interesse commerciale soprattutto per la conchiglia, per la maggior parte da esemplari spiaggiati. Vengono tuttavia pescate artigianalmente dalle popolazioni rivierasche locali della zona indo-pacifica. I nautili vengono catturati mediante trappole di bambù intrecciato piazzate a profondità da 60 a 140 m. La loro carne è venduta in mercati locali e i gusci, se in buone condizioni, alimentano il mercato delle conchiglie. Talvolta lo strato superficiale viene rimosso e la conchiglia viene lucidata per evidenziare la parte madreperlacea. In qualche caso, la conchiglia viene sezionata lungo la sezione spirale per mettere in luce le strutture interne (setti e colletti sifonali). Esemplari di Nautilus (soprattutto N. belauensis, la prima forma che è stato possibile mantenere in vita in cattività) sono spesso presenti in acquari pubblici e privati. Non è facile mantenere queste forme in acquario, dove hanno diversi problemi di assetto, in quanto tendono a galleggiare in superficie senza poter controllare la profondità.
La conchiglia delle specie attuali ha sempre attirato l'attenzione dell'uomo per la sua struttura armoniosa. I primi esemplari sono arrivati in occidente fin dall'antichità, sia attraverso le vie commerciali asiatiche sia probabilmente da esemplari rinvenuti spiaggiati sulle coste dell'Africa orientale e del Madagascar, portati dalle correnti oceaniche.
Molte conchiglie ben conservate, vennero utilizzate per creare capolavori di oreficeria incastonandole in argento per creare coppe da esibire sulle tavole riccamente addobbate.
Le forme estinte alimentano ovviamente il mercato di nicchia dei fossili, ove sono tuttavia generalmente meno apprezzate rispetto alle ammoniti (per lo meno dal pubblico privo di cultura paleontologica) per le forme di solito meno ornate e appariscenti. I "calcari a Orthoceras" sono tuttavia molto apprezzati come pietra ornamentale, in forma di placchette e lastre levigate per ornare tavolini e per oggettistica minuta o vasellame di arredo, questo grazie alla bellezza e la suggestività delle strutture interne delle conchiglie nautiloidi visibili in sezione. La cavatura industriale di questo tipo di roccia è molto sviluppata in Marocco (area di Erfoud) e nell'Isola di Gotland nel mar Baltico.
Nessuna delle specie attuali del genere Nautilus è considerata a rischio di estinzione, nonostante la pesca sia sicuramente incrementata negli ultimi decenni. Le specie del genere Allonautilus sono considerate rare, ma i dati disponibili in letteratura sono ancora insufficienti per avere una chiara visione della consistenza e della distribuzione delle popolazioni.
Alexander R.R., Resistance to and Repair of Shell Breakage Induced by Durophages in Late Ordovician Brachiopods, in Journal of Paleontology; 60(2); 1986: 273-285.
 Allasinaz A., Invertebrati, in Dispense di paleontologia sistematica, CLU, 1982.
 Cherns L., Wheeley J.R. e Karis L., Tunneling trilobites: Habitual infaunalism in an Ordovician carbonate seafloor., in Geology; 2006; 3(8): 657-660.
 Chamberlain J. e Chamberlain R., Is cephalopod septal strength index an index of cephalopod septal strength?, in Alcheringa 1985; 10: 85-97.
 Crick R.E., Cambro-Devonian biogeography of nautiloid cephalopods., in Geological Society, London, Memoirs 1990; 12: 147-161.
 J. Dzik, Origin of the Cephalopoda., in Acta Palaeontologica Polonica 1981; 26(2): 161-191.
 Elliott D.K. e Brew D.C., Cephalopod Predation on a Desmoinesian Brachiopod from the Naco Formation, Central Arizona, in Journal of Paleontology, 62(1); 1988: 145-147.
 Haas O., Ammonites: Tetrabranchiata or Dibranchiata?, in Journal of Paleontology 1950; 24(1): 109-110.
 Gnoli M., Northern gondwanan siluro-devonian palaeogeography assessed by Cephalopods., in Palaeontologia Electronica 2003; 5(2):19.
 Heeger T., Piatkowski U. e Moller H, Predation on jellyfish by the cephalopod Argonauta argo, in Mar. Ecol. Prog. Ser. 1992; 88: 293-296.
 Hewitt R. A.; Dokainish M. A.; El Aghoury M. e Westermann Gerd E.G., Bathymetric limits of a Carboniferous orthoconic nautiloid deduced by finite element analysis., in PALAIOS; April 1989; 4(2): 157-167, 2005.
 P. Jereb, Chambered Nautiluses and Sepioids (Nautilidae, Sepiidae, Sepiolidae, Sepiadariidae, Idiosepiidae and Spirulidae)., in Jereb P. e Roper C.F.E. (a cura di), Species Catalogue for Fishery Purposes. Cephalopods of the World. An Annotated and Illustrated Catalogue of Cephalopod Species Known to Date, Roma, FAO, 2005,  pp. 262.
 Erle G. Kaufman, Mosasaur Predation on Upper Cretaceous Nautiloids and Ammonites from the United States Pacific Coast., in Palaios; 2004; 19(1): 96-100.
 Kahn G.K. e Pompea S.M., Nautiloid growth rythms and dynamical evolution of the Earth-Moon system., in Nature, 275, 606-611.
 Klug C., Functional morphology and taphonomy of nautiloid beaks from the Middle Triassic of southern Germany, in Acta Palaeontologica Polonica; 46(1); 2001: 43-68.
 U. Lehmann, On the dietary habits and locomotion of fossil cephalopods, in Wiedmann, J. e Kullmann e J. (a cura di), Cephalopods Present and Past. 2nd International Cephalopod Symposium, Stuttgart, Germany, E. Schweizerbart’sche Verlagsbuchhandlung, 1988,  pp. 633–640.
 Lukeneder A. e Harzhauser M., Shell Accumulations of the Nautilidae Aturia (Aturia) aturi (BAST.) in the Lower Miocene Paratethys (Lower Austria), in Abh. Geol. B.-A.; 2002; 57: 459-466.
 Manda S., Palaeoecology and paleogeographic relations of the Silurian Phragmoceratids (Nautiloidea) of the Prague Basin (Bohemia), in Bullettin of geociences; 2008; 83(1).
 Moore R.C., Mollusca, in Treatise on Invertebrate Paleontology, Geological Society of America, Lawrence, 1964.
 Shigeno S.; Sasaki T.; Moritaki T.; Kasugai T.; Vecchione M. e Agata K., Evolution of the cephalopod head complex by assembly of multiple molluscan body parts: Evidence from Nautilus embryonic development., in Journal of Morphology; 2008; 269(1): 1-17.
 Soja M., Gobetz K.E., Thibeau J., Zavala E. e White B., Taphonomy and Paleobiological Implications of Middle Devonian (Eifelian) Nautiloid Concentrates, Alaska., in Palaios, 1996; 11(5): 422-436..
 C. Teichert, Main Features of Cephalopod Evolution, in Clarke E.R. e Trueman E.R. (a cura di), The Mollusca. Vol.12, Paleontology and Neontology of Cephalopods., Academic Press, 1988.
 Turek V., Biological and stratigraphical significance of the Silurian nautiloid Aptychopsis., in Lethaia; 1978; 11, 2: 127-138.
 Zakharov Y.D. e Lominadze T.A., New data on the jaw apparatus of fossil cephalopods, in Lethaia; 1983; 16: 67-78.
 P.D. Ward, Cameral liquid in Nautilus and ammonites, in Paleobiology, 1979; 5: 40-49.
 Ward P.D. e Martin A., Depth distribution of nautilus pompilius in Fiji and Nautilus macromphalus in New Caledonia, in Veliger; 1980; 22: 259-264.
 Ward P.D. e Saunders W.B., Allonautilus: a new genus of living Nautiloid cephalopod and its bearing on phylogeny of the Nautilida, in Journal of Paleontology; 1997; 71(6): 1054–1064.
 Westermann B., Beck-Schildwächter I., Beuerlein K., Kaleta E.F. e Schipp R., Shell growth and chamber formation of aquarium-reared Nautilus pompilius (Mollusca, Cephalopoda) by X-ray analysis, in Journal of Experimental Zoology Part A: Comparative Experimental Biology; 2004; 301A(12): 911-1002.
 Westermann Gerd E.G., Strength of concave septa and depth limits of fossil cephalopods, in Lethaia; 1973; 6(4): pp. 383-403.
(EN)  Sito amatoriale molto completo e aggiornato. Utile per un approfondimento sulle tematiche relative alla classificazione dei nautiloidi. Offre inoltre una panoramica abbastanza esauriente dei generi riconosciuti.[1]
(EN)  Sito ufficiale di una rivista on line specializzata in cefalopodi. Sintesi chiara e ben redatta sulla storia evolutiva dei nautiloidi.[2]
Alcune immagini di nautiloidi fossili dalla collezione paleontologica dell'Università degli Studi di Milano, Istituto di Geolologia [3]
Nāyef Ḥawātmeh (in arabo: نايف حواتمة‎; Al-Salt, 17 novembre 1935) è un politico palestinese di cultura cristiana.
Nāyef Ḥawātmeh (il cui nome di battaglia è stato Abū l-Nūf) è originario di una tribù beduina greco-ortodossa. 
Nel 1954 frequentò il corso di studi superiori in Medicina al Cairo e aderì al Movimento Nazionalista Arabo, di cui rappresentò presto l'ala sinistra. Fu obbligato a sospendere i propri studi a causa di insormontabili problemi finanziari.
Tornò nel 1956 in Giordania dove divenne professore in una scuola cattolica ma condusse ugualmente attività politica, esprimendo le sue concezioni rivoluzionarie per quanto riguardava il problema vicino-orientale. Fu condannato a morte in contumacia dal governo giordano e si rifugiò nel 1958 in Libano, prima di auto-esiliarsi in Iraq. Diresse in Iraq per cinque anni la branca locale del MNA. Dopo la caduta di Kassem, andò a combattere i britannici in Yemen del Sud dal 1963 al 1967. Nel 1967 tornò in Giordania, dopo aver beneficiato di un'amnistia e si unì ai ranghi del Fronte Popolare di Liberazione della Palestina (FPLP).
È il segretario generale del movimento marxista del Fronte Democratico per la Liberazione della Palestina (FDLP), creato nel 1969 in seguito a una scissione con il FPLP, di cui è stato anche uno dei fondatori.
È stato il primo dirigente palestinese a sostenere la necessità della creazione di uno Stato palestinese accanto allo Stato israeliano.
Ḥawātmeh vuole la trasformazione dello Stato israeliano in uno Stato palestinese democratico, in cui non abbia più senso parlare di israeliani, palestinesi, ebrei, musulmani o cristiani.
Per lui tale Stato decreterebbe la fine del Sionismo - ma non della cultura ebraica - e del panarabismo - ma non della cultura araba. Si tratterebbe quindi di uno «Stato palestinese di democrazia popolare», integrato a uno Stato arabo unificato, democratico e popolare.
Il paese costituirebbe allora la punta di diamante della rivoluzione mondiale e non la tappa intermedia per una nazione araba unificata.
Ḥawātmeh prefigura uno Stato depurato da ogni forma di nazionalismo, vede la nazione araba sotto la forma di uno Stato federato o confederato, democratico, popolare, rivoluzionario, ma senza alcun carattere nazionalistico.
Questo non gli ha impedito di condurre violente azioni di guerriglia in Palestina contro il potere israeliano, con dirottamenti aerei e azioni di fuoco che sono state qualificate come "terroristiche" dai suoi avversari e "patriottiche" dai suoi sostenitori.
Nota la strage condotta a Ma'alot nel 1974, per cui le autorità israeliane gli vietarono l'ingresso nei territori palestinesi occupati.
Ḥawātmeh si è opposto agli Accordi di Oslo del 1993, definiti "una svendita", ma in seguito ha assunto un atteggiamento meno oltranzista, verso la fine degli anni novanta. Nel 1999 si è espresso a favore di un incontro con Arafat (che aveva firmato gli Accordi di Oslo) e ha persino stretto la mano al Presidente della Repubblica israeliana Ezer Weizman ai funerali di Re Husayn di Giordania, ricevendo aspre critiche a livello palestinese e arabo.
Nel 2004 è stato per un breve periodo parte attiva nell'ambito di un tentativo non-governativo congiunto palestinese-israeliano per dar vita a un gruppo palestinese favorevole al progetto dei "due Stati", e si è espresso a favore della cessazione delle ostilità nella cosiddetta Seconda Intifada, scatenata dall'ostentata passeggiata in forze di Ariel Sharon nell'area sacra (al-Ḥaram al-Sharīf) della moschea al-Aqṣā e della Cupola della Roccia a Gerusalemme.
Nel 2007 Israele gli ha consentito, per la prima volta dal 1967, di recarsi nei territori della Cisgiordania occupata, al fine di consentire la sua partecipazione a un incontro organizzato dall'Organizzazione per la Liberazione della Palestina (OLP).
(FR) Intervista di Nayef Hawatmeh, su aloufok.net (archiviato dall'url originale il 26 settembre 2007).
Nazzareno Strampelli, detto Nazareno (Crispiero di Castelraimondo, 29 maggio 1866 – Roma, 23 gennaio 1942), è stato un agronomo, genetista e politico italiano, precursore della rivoluzione verde.
Fu uno dei più importanti esperti italiani di genetica del tempo. I suoi sforzi lo condussero alla realizzazione di decine di varietà differenti di frumento, che egli denominò "Sementi Elette", alcune delle quali ancora coltivate fino agli anni Ottanta del XX secolo e perfino nel XXI secolo, che consentirono – in Italia e nei paesi che le impiegarono – ragguardevoli incrementi delle rese medie per ettaro coltivato, con consistenti benefici sulla disponibilità alimentare delle popolazioni. Le varietà di frumento create da Strampelli ed esportate in Messico furono una delle basi degli studi di miglioramento genetico che condussero alla "rivoluzione verde" degli anni sessanta. Dal punto di vista pratico il suo metodo di incrociare varietà differenti per ottenere nuove cultivar si dimostrò vincente sul metodo allora più in voga di selezionare le sementi solo all'interno di una singola varietà (selezione massale).
Strampelli nacque a Crispiero, frazione del comune di Castelraimondo (provincia di Macerata) il 29 maggio 1866. Frequentò le scuole elementari a Crispiero, il ginnasio e il liceo a Camerino. Si iscrisse quindi all'università, dove frequentò per un anno accademico la facoltà di Giurisprudenza di Camerino per poi passare alla Scuola superiore di agricoltura di Portici. Ottenne la laurea in agraria a Pisa nel 1891 con il massimo dei voti (130/130), lo stesso anno venne chiamato a rivestire il suo primo ruolo di "Operatore Assistente" presso i gabinetti e laboratori di chimica, mineralogia e farmacia dell'Università di Camerino, fino al 1892. Quell'anno andò a dirigere il laboratorio chimico delle miniere dell'Argentario, fino al 1894.Strampelli si dedicò all'insegnamento di Scienze Naturali al ginnasio fino al 1899: dal 1895 al 1899 fu consigliere supplente nel Comizio Agrario Camerinese. Dal 1896 al 1900 lavorò come assistente presso il gabinetto di Fisica e aiuto presso il gabinetto di Chimica, Mineralogia e Farmacia. Dopo aver lasciato il ginnasio passò ad insegnare agronomia presso la Scuola Normale femminile a Camerino e agraria all'Istituto Tecnico per Agrimensori.
Nel 1900 a Camerino cominciò i suoi studi sull'ibridazione delle specie di frumento, pur non essendo ancora a conoscenza degli studi di Gregor Mendel, che all'epoca avevano avuto diffusione ancora limitata. A Camerino cominciò a lavorare sul tipo "Rieti", un grano che riteneva potenzialmente molto adatto all'ibridazione, su cui sperimentò incroci col grano "Noè" per arrivare ad una pianta resistente all'allettamento e adatta alla coltivazione nel Maceratese. Il "Rieti" era poco attaccabile dalla ruggine del grano, ma era inadatto al clima nebbioso della zona. Nel 1904 Strampelli studiò Mendel (del quale aveva inconsapevolmente riscoperto le teorie con i suoi primi esperimenti) grazie al suo mentore Giuseppe Cuboni.Pur non essendo una vera e propria novità (già alcuni esemplari erano stati presentati nel 1835 a Londra), l'ibridazione scientifica del frumento non aveva ottenuto una diffusione rilevante ed era ancora considerata una branca minore dell'agronomia. Il metodo predominante per il miglioramento genetico delle colture era la "selezione genealogica", che veniva applicata su colture esistenti e che consisteva nella scelta dei riproduttori dopo aver stabilito il loro valore tramite l'analisi di antenati, discendenti e collaterali. In Italia l'agronomo Francesco Todaro era uno dei principali sostenitori di questa pratica: tra lui e Strampelli vi fu un civile dibattito, che si protrasse fino agli anni venti. Nel 1940 Todaro ammise con onestà i successi di Strampelli.Nel 1903 il Ministero dell'Agricoltura, Industria e Commercio retto da Guido Baccelli istituì una cattedra ambulante sperimentale di Granicoltura a Rieti, dotata di un fondo di 7.500 lire. Strampelli concorse alla cattedra per interesse personale e ottenne il titolo, con un tema dal titolo «Principali miglioramenti da introdursi nella coltivazione del frumento, tenendo conto dello stato attuale della agricoltura nell'Italia centrale». Lo studioso era interessato principalmente alla possibilità di sperimentare le proprie teorie in un ambiente controllato quale la Piana di Rieti.
Strampelli fu voluto a Rieti per volontà del nobile colonnello Giuseppe Brucchietti.
I primi studi di Strampelli ebbero un inizio duro: inizialmente lo studioso fu costretto ad alloggiare in un albergo, e dovette chiedere con molta insistenza al Comune di Rieti tre stanze all'interno della Cassa di Risparmio locale, che infine ottenne. Tra l'ottobre del 1903 e l'aprile 1904 l'unica dotazione della Cattedra fu uno sgabello in legno. Nonostante la carenza di attrezzature, Strampelli alla fine del 1904 aveva sviluppato 53 ibridi diversi. L'anno successivo sarebbero stati 112, e 134 nel 1906.Lo studioso ottenne dal principe Ludovico Spada Veralli Potenziani alcuni terreni da adibire a colture sperimentali in località Setteponti, lontani da Rieti ma adatti allo scopo.Oramai venuto a conoscenza dei lavori di Gregor Mendel, Strampelli cominciò a sviluppare alcune specie di frumento ibrido, con lo scopo di risolvere i problemi che allora assillavano il mondo dell'agricoltura, principalmente legati alla limitata produttività delle colture e alle numerose malattie e flagelli stagionali cui erano soggette le piante autoctone.
Nel dicembre 1906 risultava fra gli affiliati alla loggia massonica "Giuseppe Petroni".Grazie al suo impegno a partire dal 2 giugno 1907 la cattedra ambulante venne convertita in una Stazione sperimentale di Granicoltura, con il raddoppio dell'appannaggio che arriverà a 15.000 lire, consentendo allo scienziato di avere un solido fondo su cui basare gli studi.
Visti i risultati, il ministero dell'Agricoltura conferì tra il 1911 e il 1912 un prestito di 125.000 lire, poi aumentato a 155.000, per l'acquisto dei terreni di sperimentazione. Inoltre fu deliberato un incremento di organico e la costituzione di terreni sperimentali in diverse parti d'Italia.
Inizialmente l'attività di ricerca di Strampelli non fu favorita dai governi dell'Italia liberale: addirittura in due casi (nel 1910 e nel 1917) lo studioso dovette minacciare le dimissioni per riuscire ad ottenere dal Ministero i terreni necessari alla sperimentazione. Tuttavia riuscì anche ad ottenere il varo di un'innovativa legge, detta "scambio delle sementi", che garantiva ai contadini la possibilità di scambiare eguali quantità di sementi di vecchie varietà con quelle sperimentali a titolo gratuito.
La diffusione sul mercato dei primi grani ibridati, a cavallo della Grande Guerra, diede a Strampelli notorietà in Italia e all'estero: nel 1919 l'Accademia dei Lincei gli concesse il premio "Santoro" di diecimila lire e l'Institut International d'Agricolture gli rese omaggio per iniziativa del barone svedese De Bildt e del francese Luis-Dop. Con la fama raggiunta, lo studioso poté fondare a Roma, l'8 giugno 1919, l'Istituto Nazionale di Genetica per la Cerealicoltura, dove sviluppò ulteriori studi su nuovi grani duri e teneri. Strampelli mantenne la direzione del centro romano, affiancandolo al lavoro sulla cattedra di Rieti.
Tuttavia a Rieti lo scienziato fu oggetto anche di numerose critiche, soprattutto provenienti dall'Associazione da lui stesso fondata. I nuovi grani venivano visti come una minaccia al grano "Rieti originario", diffuso tra tutti i coltivatori della zona e tra i più apprezzati. Nel marzo 1924 gli agricoltori dell'associazione cacciarono dalla stessa tutti coloro che facevano uso dei grani modificati, e cercarono l'aiuto di un esperto per migliorare il grano "Rieti" con metodi tradizionali, ma con poco successo. Ancora nel 1931, in piena "Battaglia del grano", le resistenze all'introduzione nel reatino delle nuove sementi erano tali che la provincia si attirò una nota di biasimo dello stesso Mussolini, a causa della sua scarsa produttività agricola. Tuttavia, nel 1939 la situazione si era ribaltata, e a Rieti il 90% del frumento coltivato era delle "specie elette" di Strampelli.Nel 1922 il governo argentino invitò lo studioso nel Paese sudamericano, dove questi si recò accompagnato dal figlio Benedetto.
Il 7 settembre 1925, Strampelli si iscrisse al Partito Nazionale Fascista. Mussolini lo aveva già chiamato ad importanti incarichi dirigenziali nella Battaglia del grano, la campagna di incremento delle rese cerealicole italiane lanciata nel luglio di quell'anno. La "Battaglia" ebbe un certo successo soprattutto grazie alle "Sementi Elette" del professore.
Nel 1926 morì Carlotta Parisani, moglie di Strampelli e sua più importante assistente, discendente della famiglia Bonaparte da parte di Luciano, fratello di Napoleone.
Nel 1929 fu incluso, su proposta della Confederazione nazionale dei Sindacati fascisti dell'agricoltura, nella lista delle personalità che il Gran Consiglio del Fascismo e Mussolini avrebbero sottoposto al sovrano per la nomina a Senatore del Regno. Strampelli tuttavia ne fu grandemente turbato e scrisse al Duce dicendosi "assolutamente negato per la funzione di deputato", aggiungendo:
Nonostante il tentativo di schermirsi, la candidatura venne ribadita da Mussolini e approvata dal Sovrano, e Strampelli fu chiamato dal 1929 ad occupare un seggio al Senato. Nel 1933 a Strampelli vennero tributate solenni celebrazioni nazionali, ufficialmente proposte dalla Federazione Nazionale dei Sindacati Fascisti dei Tecnici Agricoli ma probabilmente volute da Mussolini in persona.Alle celebrazioni parteciparono il ministro dell'Agricoltura e delle Foreste Giacomo Acerbo, i due sottosegretari, Arrigo Serpieri e Arturo Marescalchi, i rappresentanti ufficiali della Camera e del Senato, numerosissimi parlamentari, il principe Potenziani, presidente dell'Istituto internazionale di agricoltura, l'uomo che fu il primo a credere nelle ricerche di Strampelli a Rieti. Da tutta Italia giunsero oltre tremila rappresentanti di tutte le istituzioni agrarie, dai sindacati agli ispettorati provinciali alle cattedre ambulanti, a tutti gli istituti scientifici e accademici del Paese. La città di Rieti gli conferì la cittadinanza onoraria.Nonostante fosse un'autorità nel campo della genetica, Strampelli non figurò fra i firmatari del Manifesto della Razza.Morì nel 1942, suscitando notevole cordoglio e commozione in Italia. I funerali si svolsero in forma solenne, ma in maniera estremamente austera: l'unica corona di fiori sul feretro fu quella inviata personalmente da Mussolini.
Nello studio dell'ibridazione, Strampelli mise in atto un programma di grande validità, considerate le conoscenze dell'epoca, che coniugava rigore e pragmatismo. Introdusse notevoli elementi innovativi nel suo campo, come l'ibridazione intraspecifica fra varietà distanti, l'ibridazione intraspecifica fra varietà addomesticate e selvatiche di grano, la selezione fenotipica di oltre un milione di piante, basandosi sull'ibridazione intervarietale e la ricombinazione genetica (nei cereali autogami).Fece inoltre realizzare una rete di stazioni di ricerca in tutta Italia, che consentiva la raccolta selettiva di dati di zone diverse sotto gli aspetti sia naturali che socio-economici.Per realizzare le nuove specie, Strampelli partì da un concetto opposto a quello più diffuso nei primi anni del Novecento. Invece di tentare di estendere il ciclo vegetativo delle piante per accumulare più sostanze nutritive, cercò di sviluppare grani di rapida maturazione e alto rendimento. L'obiettivo era evitare la siccità estiva, portando a maturazione le messi prima d'agosto. Inoltre si impegnò anche nella creazione di specie resistenti alla ruggine (in particolare alla ruggine bruna) e a taglia bassa, in grado di resistere meglio alla siccità o all'allettamento.
In sintesi l'obiettivo del genetista marchigiano fu la creazione di varietà in grado di rispondere ai tre principali flagelli che si abbattevano sulle coltivazioni cerealicole:
la ruggine bruna, per la quale ricercò varietà resistenti ai funghi che ne sono causa;
il cosiddetto "allettamento", contro il quale puntò ad una riduzione della taglia;
la "stretta", causata dalla siccità e dall'aumento repentino delle temperature nel periodo finale del riempimento delle cariossidi, per evitare la quale puntò alla precocità di maturazione del seme.Quest'ultimo obiettivo ebbe anche il risultato di anticipare la mietitura, riducendo l'esposizione dei contadini alla zanzara anofele. Precedentemente, infatti, il grano giungeva a maturazione nel picco di diffusione delle zanzare malariche. La precocità della maturazione ottenuta con il grano "Ardito" consentì inoltre di usare coltivazioni annuali (lino, tabacco, riso etc.) come intercalari, con grande profitto per le aziende agricole.
Il primo risultato di rilievo di Strampelli, nel 1905, fu il grano "Carlotta", dedicato alla moglie. Questa varietà era un incrocio fra il "Rieti" e la varietà francese "Massy", caratterizzata da elevata elasticità dei fusti e una produttività superiore di 5-7 quintali per ettaro alla media dell'epoca. Si trattava inoltre di una varietà adatta alle zone a clima freddo del centro-sud Italia. Questa varietà venne presentata nel 1914, assieme al "Gregorio Mendel". Il principale difetto di questo grano – la scarsa resistenza alla "stretta", cioè una forma di rachitismo delle spighe causata dalla siccità – spinse lo scienziato sulla strada che lo condusse alla creazione dell'"Ardito". 
Quest'ultimo seme, ottenuto nel 1913 incrociando il grano "Rieti" (resistente alla ruggine) coll'olandese "Wilhelmina Tarwe" (ad alta resa) e quindi col grano rosso giapponese (giapponese: 赤小麦, Akakomugi, resistente all'allettamento e a maturazione precoce), fu il più importante di quelli creati dello studioso. Negli anni successivi sarebbe stato scoperto che l'accoppiata era stata ottenuta unendo due geni – lo Rht8 e il Ppd-D1 – responsabili rispettivamente del fusto corto e resistente all'allettamento e dell'insensibilità al fotoperiodo, dunque della precocità della maturazione a prescindere dall'illuminazione dell'anno. I due geni risultano presenti nel medesimo cromosoma della pianta, e quindi Strampelli poté farli acquisire a quasi tutti gli ibridi prodotti successivamente.
In dieci anni di lavoro, Strampelli riuscì a sviluppare dodici tipi diversi di grani sfruttabili commercialmente, tra cui i tipi "Gregorio Mendel", "Luigia Strampelli", "Varrone". Creò varietà di grano ad alto rendimento e resistenza, specialmente adatte alla panificazione, tra cui il "Villa Glori", il "Mentana", lo "Edda", il "Balilla", il "Fanfulla", il "Littorio". Creò speciali grani resistenti alle condizioni atmosferiche e adatti alle coltivazioni montane ("Virgilio" e "Cambio"). Le varietà "Mentana", "Villa Glori" e "Damiano Chiesa" discendono direttamente, come l'"Ardito", dall'incrocio fra "Rieti" e "Akakomugi". Creazione di Strampelli è anche il grano Cappelli, dedicato al senatore del Regno Raffaele Cappelli che, appassionato di agronomia, mise a disposizione di Strampelli le sue tenute agricole in provincia di Foggia. Qui, a partire dal 1907 Strampelli selezionò e incrociò grani duri autoctoni del Sud Italia e delle isole e provenienti da altri Paesi del Mediterraneo ottenendo, nel 1915, a partire dalla varietà tunisina "Jeanh Rhetifah", proprio il grano ""senatore Cappelli", il quale ebbe un periodo di grande successo nel 1920 e venne diffusamente utilizzato sino al 1975 per poi vedere scemare drasticamente la sua diffusione sino al 1991, quando ne fu gradualmente ripreso l'uso.Nel 1923, Strampelli presentò alla "Esposizione di Agricoltura, Industria ed Arti applicate" di Roma 35 nuove varietà di grano. In questo periodo, a partire dal "Rieti", sviluppò una varietà incrociata con la segale, dando vita al grano "Terminillo". Il Terminillo era resistente alla più diffusa malattia dell'epoca, la ruggine, ed era adatto alle coltivazioni in montagna. Al contrario di altri grani creati con lo stesso procedimento, non era sterile e quindi offriva un prodotto efficace dal punto di vista commerciale.
In tutto durante la sua carriera, il professore produsse circa 800 diversi incroci di grano e 65 varietà diverse, applicandosi però anche ad altre specie vegetali (mais, avena, orzo, segale, foraggi, pomodori, lenticchie, piselli, fagioli, barbabietole da zucchero, ricino, fragole, patate, canapa). Ottenne anche un incrocio fruttifero fra pesco e mandorlo. Integrò il lavoro di ricerca con gli studi sulle tecniche di concimazione, fu un sostenitore delle metodologie di rotazione periodica delle colture, tentò esperimenti per dimostrare l'influsso dell'elettricità sulla crescita dei grani e pubblicò alcuni studi sulle più diffuse varietà di frumento.
I grani precoci esistenti erano, prima di Strampelli, in genere inadatti alla coltivazione sul territorio italiano. Nonostante la fondazione a Rieti, nel 1905 dell'Associazione degli Agricoltori locali, occorsero molti anni e l'impegno propagandistico e pedagogico della "Battaglia del grano" per imporre le nuove varietà nelle coltivazioni italiane. Negli anni quaranta, Strampelli creò tre nuove varietà, "San Pastore", "Velino" e l'"Alalà" (poi "Turano"), prima di morire a Roma il 23 gennaio 1942.
Con il lavoro di Strampelli il rendimento medio passò, secondo Gian Tommaso Sciarascia Mugnozza, dai 10,4 quintali per ettaro del periodo 1910-13 a 14,2 quintali negli anni 1930-33, in valore assoluto da 4,9 a 7 milioni di tonnellate di grano. Secondo Pogna, Lorenzetti e Giorgi invece la produttività passò dai 9,5 q/ha a 14,6. Sempre secondo la stessa fonte, nel 1932 le "Sementi Elette" erano coltivate su oltre il 30% della superficie granaria nazionale, salendo negli anni quaranta al 66,5% della superficie complessiva. Nel 1932 la percentuale delle varietà di Strampelli sul totale di quelle commercializzate era del 100% in Sardegna, del 99,3% in Calabria, del 98,1% in Basilicata, del 96,6% in Lombardia, del 94,6% in Puglia e del 94,4% in Veneto. Un decennio dopo la sua morte, oltre metà della superficie granaria era coltivata con varietà strampelliane e ancora negli anni settanta il "San Pastore" era la varietà più coltivata in Italia e in numerose parti del mondo.Nei vari concorsi indetti negli anni trenta, le aziende agricole che facevano uso di sementi Strampelli risultavano in testa alle classifiche di produzione. In un concorso del 1930 nelle province di Brescia, Pavia, Cremona e Bergamo, le prime otto aziende classificate utilizzavano le varietà "Villa Glori", "Mentana" e "Ardito", raggiungendo produzioni di oltre 50 q/ha. Lo stesso anno in un altro concorso nelle province di Brescia e Cremona il vincitore aveva ottenuto una resa di 60,9 q/ha con "Mentana" e 61,35 q/ha con "Villa Glori", produzioni eccezionali per l'epoca.La diffusione delle nuove sementi protesse l'Italia delle catastrofiche carestie che flagellarono altri Paesi europei, come la Grecia, durante gli ultimi anni della seconda guerra mondiale e nell'immediato dopoguerra. Ciò suscitò l'interesse degli Alleati, che cercarono di acquisire i risultati delle sue ricerche. Anche i Paesi balcanici, duramente colpiti dalla fame causata dalla guerra, inviarono i loro incaricati affinché fossero messi a conoscenza delle nuove sementi create da Strampelli. Uno studio sulla ruggine del grano pubblicato nel 1937 dall'allievo di Strampelli Alviero Dionigi, per esempio, fu ritenuto interessante dalle autorità dagli Stati Uniti d'America, copiato e classificato "segreto" per alcuni anni per le sue possibili utilizzazioni nella realizzazione di un'arma biologica per distruggere le coltivazioni del nemico.
Nei primi anni venti il sovrano e il capo del Governo si recarono più volte a visitare le coltivazioni sperimentali. Mussolini si deciderà a lanciare la "Battaglia del grano" solo dopo aver avuto diversi colloqui con Strampelli, convincendosi della fattibilità del progetto.Strampelli, sempre schivo verso la politica, si iscrisse al Partito Fascista nel 1925, dopo essere stato chiamato direttamente da Mussolini ad un ruolo centrale nella "battaglia del grano", come riconoscimento per le sue ricerche. La campagna di incremento della produzione cerealicola italiana rappresentò per il professore la possibilità di realizzare sul campo i risultati e gli obiettivi dei suoi studi, inquadrati nella "battaglia" mussoliniana accanto a una più ampia visione del problema agricolo italiano: la "battaglia del grano" infatti, oltre ad un mero incremento della produttività per ettaro, avrebbe dovuto avere anche altri risultati propagandistici, pedagogici e sociali.Grazie ai grani di Strampelli, la "battaglia del grano" ottenne di ridurre il fabbisogno nazionale di oltre due milioni di tonnellate di grano all'anno, senza aumentare la superficie coltivata. All'alba della seconda guerra mondiale quasi il 90% della superficie frumentaria italiana era coltivata a sementi Strampelli.
Strampelli nel 1926, diede vita all'Associazione Riproduttore Sementi di Rieti, che avrebbe dovuto potenziare la distribuzione delle sementi sul territorio.
Durante la sua attività di agronomo, Strampelli non si occupò solo di ricerca scientifica, ma anche di problemi sociali: lo studioso era sempre stato ben consapevole del ruolo e dell'importanza della forza lavoro agricola, nonché dei problemi che affliggevano i contadini e le loro famiglie. Era convinto che la cooperazione fra gli uomini potesse alleviare le sofferenze umane e raggiungere risultati progressivi, sia in termini materiali che di dignità dell'uomo e del lavoratore. Per queste convinzioni aveva fondato il 25 marzo 1891 a Crispiero la Società Agricolo-Operaia di Mutuo Soccorso, una delle prime nel suo genere, con il compito di sostenere le famiglie di agricoltori e operai marchigiani nei momenti di difficoltà e nella malattia, andando a costituire uno dei primi enti mutualistici italiani.
Nel gennaio 1915, in seguito al disastroso terremoto della Marsica, si applicò alacremente all'assistenza ai sinistrati, inviando aiuti nelle zone colpite e provvedendo all'assistenza a 160 bambini orfani o dispersi in un convento locale.Nonostante i successi nazionali e internazionali (in particolare in Argentina, Messico, Portogallo e Cina) delle qualità di grano create dall'agronomo, Strampelli non volle mai sottoporre a brevetto le sementi, un'azione che, se compiuta, l'avrebbe reso uno degli uomini più ricchi della sua epoca. Condusse invece una vita modesta e disinteressata, considerandosi un semplice "impiegato dello Stato, e di lavorare per lo Stato e per la patria". Al momento della pensione per raggiunti limiti d'età rifiutò i trattamenti speciali che gli furono offerti e cui avrebbe avuto diritto per gli alti meriti che lo Stato italiano gli riconosceva.
In vita Strampelli non fu autore molto prolifico, preferendo l'attività pratica alla divulgazione. Nonostante la sua notevole fama e il forzato coinvolgimento nel Senato del Regno, rimase sempre ai bordi della vita pubblica per una scelta caratteriale. Dopo la sua morte fu rapidamente dimenticato anche a causa della sua compromissione col Fascismo. Sembra che Strampelli fosse fra i candidati per il Nobel all'inizio degli anni trenta, ma si ritiene che la sua adesione al Fascismo fece probabilmente abortire la proposta.Dopo la sua morte (1942) l'Istituto Nazionale di Genetica per la Cerealicoltura da lui fondato venne intitolato al suo nome, ma solo fino al 1967 quando il titolo venne tolto e l'istituto riorganizzato (per mezzo della legge n.1318 del 1967).Il CERMIS (Centro Ricerche e Sperimentazione per il Miglioramento Vegetale) fondato nel 1983 a Tolentino è intitolato a Nazareno Strampelli.Nel 1950 al suo nome è stato dedicato l'Istituto di Genetica e Sperimentazione Agraria di Lonigo in provincia di Vicenza. Negli anni sessanta il suo discepolo Cirillo Maliani creò una varietà di grano che battezzò col nome di "Nazareno Strampelli".I suoi allievi continuarono degnamente il suo lavoro, alcuni divenendo genetisti di fama: fra questi Roberto Forlani, Alviero Dionigi e Cirillo Maliani. Le istituzioni pubbliche siciliane, l'ENEA, la Federconsorzi e l'Istituto sperimentale per la cerealicoltura continuarono il suo lavoro nel dopoguerra seguendo i suoi schemi operativi.In suo onore sono state intitolate diverse vie, a Roma e in vari altri comuni italiani: a Cesena, Foggia, Montagnana, Padova e Rieti, nei quali cui si utilizza la variante "Nazzareno", nonché a Badia Polesine, a Castelraimondo e Ardea, in cui il nome è indicato come "Nazareno".
Nel 2005 è stato realizzato un film-documentario: "Nazareno Strampelli e il grano - segreti di una storia millenaria" del regista piemontese Giancarlo Baudena. Il film è stato girato nelle Marche, a Rieti, a Roma, in Piemonte e in Argentina, dove Strampelli aveva condotto esperimenti insieme al figlio Benedetto. Per la realizzazione sono state usate automobili d'epoca e oltre 200 comparse in costume. Il ruolo di Strampelli è stato interpretato da Carlo Greco, mentre Carlotta Parisani è impersonata da Consuelo Ciatti.
Nell'autunno 2008 sono iniziate le riprese di un lungometraggio sulla vita di Strampelli, "L'uomo del grano", sempre ad opera di Giancarlo Baudena accompagnato da Claudio Zamarion, direttore della fotografia.
Il film è stato presentato in prima assoluta al cinema Manzoni di Castelraimondo il 29 maggio 2009 (143º compleanno dello studioso), solo per il personale che ha lavorato alla produzione, ed è stato poi proiettato al pubblico in anteprima mondiale il 3 dicembre 2009 al cinema Moderno di Rieti.
All'inizio degli anni sessanta l'agronomo Norman E. Borlaug condusse ricerche che rappresentano l'ideale continuazione di quelle di Strampelli, delle quali era all'oscuro, giungendo a risultati analoghi per i quali fu insignito di un Premio Nobel. Tuttavia alla base del lavoro di Borlaug vi sono i risultati ottenuti da Strampelli: infatti la varietà "Mentana" era stata esportata in Messico, nello Stato del Sonora e sperimentata nella tenuta del governatore, venendo considerata la migliore tra 30-40 altre varietà sperimentali importate: in seguito, fu una delle varietà da cui Borlaug partì per realizzare i suoi esperimenti.
Al lavoro di Nazareno Strampelli viene finalmente riconosciuto, sin dall'ultima decade del XX secolo, il merito di aver realizzato la "Prima rivoluzione verde" e posto le basi per la seconda. Anche la diffusione del gene del nanismo del grano Rht8 è oramai universalmente attribuita agli incroci realizzati da Strampelli col grano giapponese "Akagomugi". Tuttavia già negli anni settanta alcuni studiosi consideravano il lavoro di breeding di Strampelli come eccezionale: C. F. Konzak, dell'università di Pullman, per un campione puro di semente "Mentana" « avrebbe pagato qualsiasi prezzo, giacché lo considerava un capolavoro genetico ».A partire dagli anni novanta gli studi di Strampelli sono stati riconosciuti anche all'estero come base della "Rivoluzione verde". Il genetista inglese Anthony John Worland nel 1999 in un articolo specialistico pubblicato su Journal of Genetics and Breeding ha scritto:
Le cultivar prodotte da Strampelli furono largamente esportate a partire dal 1924 fino allo scoppio della Seconda guerra mondiale.Gli studi di Strampelli erano noti in Russia sin dagli inizi del secolo. Partendo dalle sue varietà, Andrei Afanasievich Sapegin creò la varietà "Odessa 3", coltivata per oltre mezzo secolo su 7 milioni di ettari nell'ex Unione Sovietica. La varietà "Ardito" fu utilizzata da Pavel Panteleymonovich Lukyanenko per creare il "Bezostaya 1", capostipite genealogico di oltre 200 cultivar di grani teneri e duri attuali.I grani "Ardito", "Mentana" e "Villa Glori" alla fine degli anni trenta furono esportati in Cina, dove vennero apprezzati e si diffusero rapidamente. "Ardito", "Virgilio", "San Pastore" e altre varietà delle "Sementi Elette" furono ampiamente coltivati nel Sichuan e nelle vallate dei fiumi cinesi, contribuendo a quintuplicare la produzione media da 7 a 35 q/ha. Per circa un ventennio le varietà strampelliane (assieme ad un centinaio di varietà derivate direttamente da esse) furono ampiamente diffuse in Cina. Inoltre tra le varietà attualmente coltivate, 189 derivano direttamente dai frumenti di Strampelli e altre 400 circa hanno antenati italiani. In soli trent'anni, le coltivazioni di questi grani arrivarono a 4,5 milioni di ettari, tre volte tanto l'estensione di tutte le coltivazioni italiane di frumento. I grani che avevano favorito la vittoria fascista nella "Battaglia del grano" favorirono un'altra rivoluzione, quella maoista in Cina.Nell'ex Jugoslavia fra 1958 e 1988 la produzione media di grano tenero è passata da 12,5 a 41,9 q/ha grazie all'introduzione di varietà derivate dal "S. Pastore". Queste stesse varietà hanno significativamente contribuito all'incremento della produzione in Ungheria, Slovacchia, Bulgaria e Romania.L'Australia ricevette nel 1926 da Strampelli l'"Ardito". La bassa taglia di questa cultivar era importante per il clima australiano, dove potevano verificarsi condizioni di siccità. Complessivamente Strampelli inviò in Australia 104 varietà di grano tra cui il "Mentana", dal quale derivò il "Gamenya", coltivato dal 1962 fino al 1997.In Sudamerica Strampelli e le sue varietà hanno avuto una fortissima influenza, anche a livello politico. In Brasile si sono largamente diffuse varietà precoci derivate dal "Mentana". In Argentina e Uruguay sono state introdotte varietà a bassa taglia e precoci derivate da "Ardito", "Mentana" o da entrambe. In Argentina Strampelli ha anche orientato la politica granaria, suggerendo al Ministero dell'Agricoltura di riprendere in servizio il genetista William Blackhouse, che aveva iniziato nel 1913 alcune ricerche, e che poté portarle a termine sviluppando due varietà argentine (la "38MA" e la "Lin Calel"), progenitrici delle moderne varietà di quel Paese.Anche in Francia, Cile, Messico, Spagna e Portogallo si fece largo uso di "Sementi Elette". In Portogallo nel 1934 le varietà "Mentana", "Ardito", "Carlotta Strampelli" e "Vittorio Veneto" erano tra le più coltivate nei distretti di Portalegre e Évora.
Nazareno Strampelli non scrisse molto nel corso della sua vita, soprattutto considerando la sua intensa attività di ricerca e nonostante fosse sollecitato da istituti, riviste e pubblicazioni scientifiche. Firmò circa quaranta articoli scientifici dal 1896 al 1925 e – per gli impegni assunti durante il regime fascista – poco più di una decina dal 1926 al 1941. Per tutta la vita pensò che fare fosse più importante che scrivere, e in almeno tre casi documentati donò i risultati delle proprie ricerche a colleghi affinché ne scrivessero loro. Nel 1932, per il decennale della Rivoluzione Fascista, diede alle stampe un volume nel quale, parlando delle proprie pubblicazioni, le stigmatizza, meravigliandosi "d'aver sprecato tanta carta".
Oltre a saggi, monografie e pubblicazioni scientifiche, l'opera di Strampelli può essere proficuamente completata da una serie di scritti di diversa natura, che consistono il più delle volte in rendiconti accademici, atti di congressi o relazioni ufficiali redatte per enti governativi e federazioni.
Alla ricerca e creazione di nuove varietà di frumenti a mezzo dell'ibridazione, Tip. Unione Cooperativa Editrice di Roma per conto della Regia Stazione di Granicoltura di Rieti, Roma, 1907
Alcune osservazioni intorno all'ibridazione e alla selezione del frumento, Tipografia nazionale di G. Bertero e C., Roma, 1907
Le ricerche di ibridazione e selezione nel campo sperimentale di granicoltura di Rieti, Rieti, 1909
Il frumento "Carlotta Strampelli" nell'anno agrario 1916-1917, Alterocca, Terni, 1918
La regia stazione sperimentale di granicoltura di Rieti alla mostra delle novità agrarie del 1914, Trinchi, Rieti, 1914
Risultati ottenuti col frumento "Carlotta Strampelli" nei campi regionali di prove negli anni agrari 1914-1915 e 1915-1916, Trinchi, Rieti, 1916
Varietà di mais ottenute nella stazione di granicoltura di Rieti, Piacenza, 1919
Altre varietà di frumenti ottenute nella stazione di granicoltura di Rieti, Piacenza, 1920
Produzioni unitarie conseguite nelle varie regioni italiane con i cereali Strampelli nell'anno 1922-1923, Faraoni, Rieti, 1924
Le produzioni del frumento "Ardito" conseguite nell'anno agrario 1922-1923, Faraoni, Rieti, 1924
Le produzioni del frumento "Ardito" conseguite nell'anno agrario 1923-1924, Faraoni, Rieti, 1925
Ricerca e creazione di nuove varietà di frumento a Rieti a Roma e a Foggia, Roma, 1927
Alcune produzioni raggiunte in annata agraria avversa (1927), con frumenti di razze elette, Danesi, Roma, 1928
Origini, sviluppi, lavori e risultati, Alfieri e Lacroix per conto dell'Istituto Nazionale di Genetica e Cerealicoltura di Roma, Milano, 1932
La cerealicoltura - I problemi attuali dell'agricoltura in Italia, Bologna, 1933
Agricoltura e battaglia del grano - Dal regno all'Impero, 17 marzo 1861 - 9 maggio 1936, Roma, Reale Accademia Nazionale dei Lincei, 1937
Nazareno Strampelli ricevette diverse onorificenze: dal 1909 al 1939, fu insignito delle varie classi dell'Ordine della Corona d'Italia e dell'Ordine dei Santi Maurizio e Lazzaro.
 Angelo Figorilli, Il cane Patàn e altre storie, Edizioni Interculturali, 2005, ISBN 88-88375-85-6.
 Vittorio Gnocchini, L'Italia dei liberi muratori: piccole biografie di massoni famosi, Mimesis, 2005, ISBN 88-8483-362-0.
 Roberto Lorenzetti, La scienza del grano. Nazareno Strampelli e la granicoltura italiana dal periodo giolittiano al secondo dopoguerra, Roma, Pubblicazioni dell'Archivio di Stato, Saggi 58, Ufficio centrale per i beni archivistici, Ministero per i beni e le attività culturali, 2000.
 Antonio Saltini, I semi della civiltà: frumento, riso e mais nella storia delle societa umane, prefazione di Luigi Bernabò Brea, Bologna, La Nuova terra antica, 2010, ISBN 978-88-96459-01-0.
 Sergio Salvi, Viaggio nella genetica di Nazareno Strampelli, Volume fuori commercio, reperibile gratuitamente presso l'Autore, Pollenza (MC), Tipografia S. Giuseppe, 2008.
 Sergio Salvi, Quattro passi nella scienza di Nazareno Strampelli, Volume fuori commercio, reperibile gratuitamente presso l'Autore, Pollenza (MC), Tipografia S. Giuseppe, 2009.
 Benedetto Strampelli, Nazareno Strampelli come pioniere e scienziato nel campo genetico, Roma, Istituto Nazionale di Genetica per la Cerealicoltura "Nazareno Strampelli", Stabilimenti tipografici "Carlo Colombo", 1944.
 Angelo Bianchi, Un novantennio di genetica agraria, in L'Informatore Agrario, n.7, gennaio 1997.
(EN) Cirillo Maliani, Angelo Bianchi, "Nazareno Strampelli a forerunner in green revolution", in Genetica Agraria, Istituto sperimentale per la cerealicoltura, 33-34, 1979.
 Norberto Pogna, Roberto Lorenzetti, Benito Giorgi, La rivoluzione verde di Nazareno Strampelli, in L'Informatore Agrario, n.32, settembre 2000.
 Oriana Porfiri, Nazareno Strampelli, il mago del grano, in Capitalismo Natura Socialismo (speciale di Liberazione), n.5, maggio 2002.
 Sergio Salvi, La rivoluzione verde di Nazareno Strampelli, in Agricoltura Istituzioni Mercati, n.3, 2009,  pp. 107-121.
 Sergio Salvi, Oriana Porfiri, Il papà del grano, in Storia in rete, n.60, ottobre 2010,  pp. 54-59.
 Sergio Salvi, Uno scienziato da riscoprire: Nazareno Strampelli, in Rivista di diritto agrario, 68, n.2, 2010,  pp. 66-71.Atti di convegno
Benito Giorgi, Oriana Porfiri (a cura di), I frumenti di Nazareno Strampelli: una pietra miliare nella granicoltura italiana e mondiale, Atti del seminario omonimo, Convegno SIGA, Abbadia di Fiastra, Tolentino (MC), 26 settembre 1997
Cirillo Maliani. Opera e figura di Nazareno Strampelli - Ricordi ed attualità. In: Atti del convegno di studio "Ricordo ed attualità di Nazareno Strampelli” (a cura di Gianpaolo Sartori e Lauriano Donin), Camera di Commercio Industria Artigianato e Agricoltura di Rovigo, Istituto padano di arti grafiche, Rovigo, 18 settembre 1982
(EN) Gian Tommaso Scarascia Mugnozza, The contribution of Italian wheat geneticists: From Nazareno Strampelli to Francesco D'Amato (PDF), Accademia Nazionale delle Scienze, detta dei XL. URL consultato il 10 ottobre 2010 (archiviato dall'url originale il 19 novembre 2011).Film e documentari
Angelo Figorilli, Il grano del senatore, documentario, TG2 Dossier Storie, 21 giugno 2003, RAI.
Giancarlo Baudena, Nazareno Strampelli e il grano - segreti di una storia millenaria, documentario (88', 35 mm panoramico 1.66, colore), Stella Polare Film, Italia, 2005.
Giancarlo Baudena, L'uomo del grano, lungometraggio (105', 35 mm anamorfica cinemascope, colore), Stella Polare Film, Italia, 2008: Nazareno Strampelli è interpretato dall'attore Carlo Greco.
 STRAMPELLI, Nazareno / STRAMPELLI, Nazzareno, Istituto dell'Enciclopedia Italiana, 1936, Enciclopedia Italiana. 
 Museo della scienza del grano Nazareno Strampelli, su musgra.it. URL consultato il 28 gennaio 2016.
 Il padre italiano (e dimenticato) della "rivoluzione verde", su storiainrete.com. URL consultato il 28 gennaio 2016.,   su Storia in rete
"Le varietà di frumento costituite da Nazareno Strampelli: descrizione morfologica, agronomica, biochimica, molecolare e tecnologica. Rivisitazione scientifica di una pagina di storia italiana" - Consiglio per la Ricerca e la sperimentazione agraria Istituto Sperimentale per la Cerealicoltura, Sezione di Sant' Angelo Lodigiano (Lodi)
 Nazareno Strampelli fra i "150 Italiani", su 150italiani.it. URL consultato il 21 settembre 2010 (archiviato dall'url originale il 18 novembre 2010).
 Oriana Porfiri, Nazareno Strampelli, il mago del grano (PDF), su ecologiapolitica.it.

La nazionale di calcio di Porto Rico (spa: Selección de fútbol de Puerto Rico, ing: Puerto Rico national football team) è la rappresentativa calcistica nazionale dell'omonimo paese centroamericano, posta sotto l'egida della Federación Puertorriqueña de Fútbol ed affiliata alla CONCACAF.
La squadra è una delle più deboli al mondo, nel ranking FIFA ha raggiunto al massimo la 97ª posizione nel marzo 1994, ma dal 2000 alla fine del 2007 ha occupato quasi stabilmente posizioni intorno alla 200ª. Nel corso del 2008 la squadra è risalita di circa 50 posizioni. Occupa la 173ª posizione del ranking FIFA.

La nazionale di pallacanestro dell'Islanda partecipa alle competizioni internazionali di pallacanestro organizzate dalla FIBA. È gestita dalla Federazione cestistica dell'Islanda.
3 Hermannsson, 4 Kàrason, 5 Nathanaelsson, 6 Sigurðarson, 8 Bæringsson, 9 Stefánsson, 10 Magnússon, 13 Vilhjálmsson, 14 Gunnarsson, 15 Ermolinskij, 24 Pálsson, 29 Steinarsson,      All. Craig PedersenFIBA EuroBasket 2017
1 Hermannsson, 3 Steinarsson, 6 Acox, 8 Bæringsson, 9 Stefánsson, 10 Friðriksson, 13 Vilhjálmsson, 14 Gunnarsson, 15 Ermolinskij, 24 Pálsson, 34 Hlinason, 88 Björnsson,     All. Craig Pedersen

La nazionale di pallacanestro della Guinea è la rappresentativa cestistica della Guinea ed è posta sotto l'egida della Federazione cestistica della Guinea.
4 Kone, 5 Sy, 6 Camara, 7 Youla, 8 Sylla, 9 Souare, 10 Mansare, 11 I. Conde, 12 C. Conde, 13 A. Diallo, 14 D. Conde, 15 B. Diallo,       All. Ousmane Tafsir Camara
La Nazionale gallese di rugby a 15 (ingl. Wales national rugby union team; gall. Tîm rygbi'r undeb cenedlaethol Cymru) è la squadra nazionale maschile di rugby a 15 che rappresenta il Galles in ambito internazionale. Insieme a Inghilterra, Francia, Irlanda, Scozia e Italia partecipa al Sei Nazioni, torneo che fin dall'origine, e tenendo conto di tutte le varie denominazioni che ha assunto, ha vinto in totale 39 volte (record assoluto), la più recente delle quali nel 2019, con il Grande Slam.
La Nazionale opera sotto la giurisdizione della federazione rugbistica gallese, la Welsh Rugby Union, istituita nel 1881.
In quello stesso anno il Galles disputò il suo primo incontro internazionale, contro l'Inghilterra.
Nella lunga storia rugbistica del Galles spiccano due periodi d'oro: il primo, dal 1900 al 1911, vide, oltre al dominio nell'Home Nations Championship (denominazione dell'epoca del Sei Nazioni), la vittoria per 3-0 contro la Nuova Zelanda al Cardiff Arms Park nella prima partita tra i due Paesi (1905).
Il secondo, dal 1969 al 1982, registrò 8 vittorie nel torneo delle Cinque Nazioni con 4 Grandi Slam.
Nella Coppa del Mondo di rugby 1987, la prima edizione della storia, il Galles raggiunse la semifinale e poi vinse la finale per il terzo posto, fino ad oggi miglior risultato nella competizione. Nel 1999 il Galles ospitò la IV edizione di tale torneo (la prima dopo l'apertura al professionismo nel rugby a 15), vinto dall'Australia.
Lo stadio interno del Galles è il Millennium Stadium di Cardiff, completato nel 1999 in sostituzione del National Stadium al Cardiff Arms Park.
Dieci giocatori gallesi fanno parte dell'International Rugby Hall of Fame e uno di essi, Gareth Edwards, è incluso anche nella World Rugby Hall of Fame.
Il 19 agosto 2019 diventa la quarta squadra a raggiungere la vetta del ranking mondiale, rimpiazzando la Nuova Zelanda che occupava il primo posto da 509 settimane.
Il rugby XV prese piede in Galles nel 1850 quando il reverendo Rowland Williams diventò vicepreside dello st. David's College di Lampeter, dove introdusse questo sport. Il primo club gallese, il Neath, fu fondato nel 1871. Nel 1881 nacque la Welsh Rugby Union e con essa la prima rappresentativa nazionale gallese, che quel 19 febbraio disputò a Blackheat (Londra) il primo incontro della sua storia, una sconfitta contro l'Inghilterra. Gli inglesi vinsero per sette calci piazzati, un drop e sei mete a zero che, con il punteggio ufficialmente adottato di lì a poco significa 0-30.
L'anno seguente le quattro federazioni britanniche diedero vita all'Home Nation Championship (oggi Sei Nazioni) che vide la sua prima edizione nel 1883, senza alcuna vittoria da parte del Galles.
La disciplina, comunque, conobbe una rapida diffusione e, intorno al 1890, i gallesi svilupparono un nuovo tipo di formazione, chiamato Four Three-quarters (quattro tre quarti). Tale schema, che prevedeva otto avanti (i due piloni, il tallonatore, due seconde linee, due flanker e un numero 8) in luogo dei nove schierati fino a quel momento, rivoluzionò questo sport e fu, alfine, adottato universalmente a tutti i livelli. Tale fu anche lo schema con il quale il Galles vinse il suo primo Home Championship, nel 1893, con annessa anche la Triple Crown.
Il Galles rivinse il Championship nel 1900, dando avvio al primo periodo d'oro della sua storia rugbystica, che durò per tutto il decennio. Due Triple Crown giunsero nel 1902 e nel 1905, e di poco analoga prestazione fu mancata nelle edizioni 1901, 1903 e 1904.
Verso la fine del 1905 il Galles disputò il suo primo test match contro una Nazionale non appartenente alle Isole britanniche, la Nuova Zelanda in tour nel Regno Unito, di scena per l'occasione all'Arms Park. Gli oceanici, più tardi noti col nome di Original All Blacks, nel corso di detto tour avevano già sconfitto in serie Inghilterra, Irlanda e Scozia. Prima dell'incontro gli All Blacks si produssero nella loro Haka, una danza māori, alla quale la folla di 47.000 spettatori rispose cantando Hen Wlad Fy Nhadau, prima volta in cui un inno nazionale fu eseguito per un evento sportivo.
L'ala gallese Teddy Morgan segnò per primo e portò il Galles sul 3 a 0. Durante la partita il neozelandese Bob Deans dichiarò di aver segnato una meta, ma di essere stato trascinato dietro la linea prima dell'arrivo dell'arbitro. Questi non concesse la meta e decise, al contrario, una mischia chiusa a favore della nazionale di casa. Il risultato non cambiò più fino alla fine e il Galles si impose 3 a 0. Quella sconfitta, l'unica sconfitta per gli All Blacks sui 35 incontri del tour, impedì tra l'altro agli oceanici di realizzare il Grande Slam contro le Isole Britanniche.
Nel 1906 il Galles vinse nuovamente l'Home Championship e, nel corso dell'anno, disputò il suo primo test match contro il Sudafrica. A dispetto delle premesse, gli Springboks si imposero 11 a 0. Due anni dopo, il 12 dicembre 1908, la nazionale gallese incontrò per la prima volta quella Australiana, battendola 9 a 6.
Una nuova vittoria nel Championship giunse nel 1909 e, con l'arrivo della Francia nel torneo interbritannico, il Galles vinse anche la prima edizione del Cinque Nazioni a chiamarsi con tale nome (1910); nel 1911 giunse anche il Grande Slam, impresa che non ripeté per quasi quattro decenni. Nel 1913 a Cardiff la Nazionale subì la prima sconfitta interna dal 1899, a opera dell'Inghilterra che, tra l'altro, non vinceva in Galles dal 1895. Dalla fine del 1914 la Grande Guerra provocò la sospensione di qualsiasi attività sportiva per tutta la sua durata.
La ripresa delle attività sportive dopo la Grande Guerra vide l'inizio di un periodo di declino nel rugby gallese. Gli anni venti furono i peggiori, in quanto le opache prestazioni della nazionale sembravano rispecchiare il difficile momento dell'economia, con la recessione industriale particolarmente dura nel sud del Galles. Delle 42 partite giocate, infatti, la nazionale ne vinse solo 17 e ne pareggiò altre 3. La depressione economica spinse inoltre circa mezzo milione di persone a emigrare per andare a cercare lavoro altrove: tra di esse, numerosi giocatori di rugby XV, che passarono al rugby XIII in ragione della natura professionistica di quest'ultimo. Tra il 1923 e il 1928 il Galles ottenne solo 7 vittorie, 5 delle quali contro la Francia che, tuttavia, riuscì nel 1928 anche a centrare la prima vittoria contro i gallesi. Intorno a metà decennio vi furono inoltre problemi nella selezione dei giocatori: nel 1924, per esempio, vennero convocati 35 differenti atleti per quattro partite, ognuna giocata con un differente capitano. Solo un giocatore, Charlie Pugh, fu presente in tutti e quattro i match.
Le migliorate condizioni economiche degli anni trenta ebbero un positivo riflesso anche sullo sport gallese: la Nazionale vinse il Cinque Nazioni 1931, il primo dopo 9 anni e, per la prima volta nel dopoguerra, riuscì a schierare lo stesso XV per due incontri consecutivi, contro Inghilterra e Scozia. Nel 1933 la squadra, capitanata da Watcyn Thomas, conquistò a Twickenham la sua prima vittoria esterna contro gli inglesi. Il 21 dicembre 1935 i Dragoni riuscirono a battere gli All Blacks per 13 a 12 al termine di un incontro che vide l'esordio di Haydn Tanner, che fu capitano del Galles tra il primo e il secondo dopoguerra e internazionale fino al 1949. Nonostante la soppressione del Cinque Nazioni nel periodo bellico, il Galles disputò nel 1940 a Cardiff contro gli inglesi un match di beneficenza a sostegno della Croce Rossa. L'Inghilterra vinse 18-9.
Subito dopo la fine della guerra (1946) il Galles affrontò una selezione dell'esercito neozelandese, perdendo 11 a 3. La prima edizione del Cinque Nazioni del dopoguerra, quella del 1947, fu vinta da gallesi e inglesi a pari merito. A dispetto della prima sconfitta interna subita dalla Francia nell'edizione 1948, due anni dopo il Galles era di nuovo competitivo, e realizzò il Grande Slam nel Cinque Nazioni 1950, il primo dal 1911. L'anno successivo, non bastò il dominio territoriale e nelle touche contro i sudafricani in tour per evitare la sconfitta per 3-6, comunque, nel 1952 giunse un nuovo Grande Slam e nel 1953 un 13-8 sugli All Blacks. Nel 1954 il St. Helens di Swansea, che dal 1885 ospitava il Galles, fu teatro dell'ultimo incontro internazionale e il Cardiff Arms Park fu eletto a stadio casalingo dei Dragoni. Il Galles vinse anche l'edizione 1956, l'ultima per i successivi otto anni: si dovette attendere fino al 1964 per vedere la squadra primeggiare nel torneo, sebbene a pari merito della Scozia, e un ulteriore anno per vederla vincerlo da sola.
Il primo tour della Nazionale gallese fu nel 1964 e si svolse prevalentemente in Sudafrica, anche se vi fu un incontro disputato in Kenya, a Nairobi, contro una selezione dell'Africa Orientale. Nel corso di tale tour la squadra perse l'unico test match ufficiale della spedizione, a Durban contro gli Springboks per 3-24, che rappresentò il peggior passivo degli ultimi 40 anni. All'assemblea generale della Welsh Rugby Union di quell'anno il presidente uscente, D. Ewart Davies, dichiarò che «risulta evidente, in base all'esperienza del tour sudafricano, che in Galles ci vuole un atteggiamento più propositivo verso il gioco… I giocatori devono essere preparati a imparare, anzi a reimparare, fino alla loro assoluta padronanza, i fondamentali del rugby». Ciò diede il via alla rivoluzione degli allenatori: fu istituito il WRU Coaching Committee, organo a cui fu demandato il compito di incrementare la qualità dell'allenamento; nel gennaio 1967 Ray Williams fu nominato Coaching Organiser. Il primo allenatore della nazionale fu David Nash, ingaggiato nel 1967 con un contratto per una stagione, il quale tuttavia si dimise quando la federazione non gli diede il permesso di seguire il Galles nel tour del 1968 in Argentina. Alla fine la federazione tornò sulla sua decisione e scelse Clive Rowlands come tecnico durante il tour, nel corso del quale la squadra disputò 6 incontri con 3 vittorie, 2 pareggi e una sconfitta.
Il secondo grande periodo di successo della nazionale gallese vide l'alba nel 1969: nel Cinque Nazioni di quell'anno, la squadra batté l'Inghilterra, vincendo il torneo con il Triple Crown. Fu anche l'anno del primo tour gallese in Nuova Zelanda, che si concluse con due sconfitte contro gli All Blacks in altrettanti test match, la prima 0-19, la seconda 12-33.
Nell'anno successivo, il 1970, giunse un altro Cinque Nazioni, a pari merito con la Francia, e successivamente quello che fu, fino al 1999, il miglior risultato contro il Sudafrica, un pareggio a Cardiff per 6-6. Nel 1971 il Galles ottenne il suo primo Grande Slam dal 1952; utilizzando solo 16 giocatori in quattro partite, la Nazionale schierata in quell'edizione del Cinque Nazioni è considerata una delle più forti di sempre nella storia gallese. La vittoria più famosa di tale edizione del torneo può essere considerata quella contro la Scozia: il flanker John Taylor trasformò tra i pali la meta realizzata all'ultimo minuto da Gerald Davies, con la quale il Galles aveva ridotto lo svantaggio dagli scozzesi a un solo punto (17-18); grazie alla trasformazione, realizzata dalla linea laterale, il Galles vinse 19-18 e la stampa, giocando sul termine “trasformazione” (in inglese conversion) scrisse che quella di Taylor fu «la migliore conversione dai tempi di San Paolo». Fu lo stesso Galles a fornire il maggior numero di giocatori al tour di quell’anno dei British Lions in Nuova Zelanda; quella selezione così composta fu l'unica a vincere due test match nello stesso tour contro gli All Blacks.
Nel corso del Cinque nazioni del 1972 il Galles e la Scozia, nel periodo di massima tensione del conflitto nordirlandese, si rifiutarono di andare in trasferta a Dublino, avendo anche ricevuto supposte minacce dall'IRA. Il torneo rimase incompleto, con Galles e Irlanda imbattuti. L'anno successivo si ebbe, caso unico nella storia del torneo, una vittoria condivisa tra le cinque nazionali, ciascuna avente al suo score due vittorie, gli incontri interni, e due sconfitte, quelli esterni. Ancora nel 1973 il Galles riuscì a sconfiggere i Wallabies per 24-0.
Il biennio 1975-1976 vide due ulteriori vittorie finali nel Cinque Nazioni, la seconda delle quali con il Grande Slam, quest'ultimo ottenuto, come nel 1971, utilizzando solo 16 giocatori. La vittoria nel 1978 fece anche diventare il Galles la prima Home Nation a realizzare il Triple Crown per tre edizioni di seguito. A quella vittoria coincise anche l'abbandono dell'attività di due figure storiche del rugby nazionale, Phil Bennett e Gareth Edwards.
Più tardi quello stesso anno il Galles affrontò in casa gli All Blacks, venendo sconfitto per 12-13 a seguito della realizzazione di un calcio piazzato neozelandese molto discusso di Brian McKechnie: infatti, il seconda linea oceanico Andy Haden si era tuffato al di fuori della linea laterale nel tentativo di guadagnare la punizione. Quindici anni dopo, nel 1989, prima di un altro match Galles-Nuova Zelanda, lo stesso Haden ammise che lui e Frank Oliver avevano escogitato questa tattica, da usarsi nel caso la Nuova Zelanda si fosse trovata in difficoltà, come in effetti stava avvenendo. Nonostante le immagini mostrino l'intenzionalità del gesto (tanto che l'arbitro Roger Quittenton fu duramente criticato dalla stampa per non essersene accorto), l'unico giornalista a parlarne al tempo fu Clem Thomas. La visibilità non era ottima ma Quittenton più tardi dichiarò di aver dato la punizione avendo veramente visto Geoff Wheel saltare sopra la spalla di Frank Oliver. Più tardi lo stesso Haden ammise di essere stato stupito e felice che il suo stratagemma avesse funzionato. Con tale vittoria gli All Blacks si garantirono il primo Grande Slam della storia in tour britannici.
Il Galles vinse ancora il Cinque Nazioni e la Triple Crown nel 1979 e, nel 1980, celebrò il centenario della fondazione della Welsh Rugby Union affrontando gli All Blacks a Cardiff ma perdendo 3-23, con zero mete contro le quattro degli ospiti.
Tra il 1983 e il 1984 il Galles vinse quattro incontri, due per edizione, del Cinque Nazioni; a cavallo di tali eventi, una stentata vittoria per 29-24 a Cardiff sul Giappone nel 1983 e una sconfitta interna per 9-28 contro l'Australia nel 1984, che all'epoca fissò il record negativo di punti subìti a Cardiff; nell'occasione il Galles seguì la stessa sorte delle altre tre squadre britanniche, che persero contro i Wallabies e permisero loro di conquistare il Grande Slam in un tour.
Il 1987 vide la nascita della Coppa del Mondo di rugby, la cui prima edizione fu ospitata tra maggio e giugno di quell'anno congiuntamente da Australia e Nuova Zelanda. All'epoca il Galles era nel novero delle nazioni più forti e rispettate, e in effetti la squadra si comportò bene, arrivando fino alla semifinale dopo aver sconfitto nei quarti l'Inghilterra; cedette solo agli All Blacks padroni di casa per 6-49, ma vinse la finale del terzo posto contro l'Australia. Quello dell'edizione d'esordio è tuttora il miglior risultato di sempre dei gallesi alla Coppa del Mondo: da allora un quarto posto, due eliminazioni ai quarti di finale e tre addirittura al primo turno. Nel 1988 la squadra riconquistò, dopo 9 edizioni del Cinque Nazioni, la Triple Crown, ma il tour in Nuova Zelanda nel prosieguo d'anno, risoltosi in due pesanti sconfitte in altrettanti test match contro gli All Blacks, fu il chiaro segnale che la carriera di molti giocatori che avevano fino ad allora sorretto la squadra stava oramai per giungere al capolinea.
Il Cinque Nazioni 1990 del Galles si risolse nel primo whitewash della sua storia; in quello del 1991 tale umiliazione fu evitata solo grazie a un pareggio interno contro l'Irlanda, ma la successiva Coppa del Mondo in Inghilterra fu la cartina di tornasole del momento negativo della Nazionale: nel primo turno, la vittoria contro l'Argentina fu inutile ai fini della qualificazione ai quarti, compromessa dalla sconfitta in apertura di torneo contro Samoa più che da quella ben più pesante, ma preventivabile, contro l'Australia nell'ultimo incontro del girone.
Tra il 1993 e il 1994 il Galles vinse solo tre incontri su otto impegni complessivi del Cinque Nazioni, e nel 1994 tornò alla vittoria nel torneo, sia pure per differenza punti nei confronti dell'Inghilterra giunta a pari merito; dopo la seconda eliminazione consecutiva al primo turno in occasione della Coppa del Mondo di rugby 1995 il C.T. Alex Evans fu sostituito da Kevin Bowring, che diventò così il primo allenatore professionista della nazionale gallese.
Bowring si dimise nel 1998, dopo un rovinoso rovescio casalingo per 0-51 contro la Francia nell'ultima giornata del Cinque Nazioni: dopo un brevissimo interregno di Dennis John, sulla panchina gallese fu chiamato Graham Henry. Il passaggio al professionismo, nel frattempo autorizzato dall'International Rugby Board, richiamò molti giocatori nel frattempo passati al rugby XIII, e questo ebbe un ruolo non indifferente nel miglioramento delle prestazioni della squadra: Henry guidò il Galles a 10 vittorie consecutive e per questo fu soprannominato dai media gallesi The Great Redeemer (il grande redentore). Il capolavoro di quella nazionale fu la vittoria "casalinga" contro l'Inghilterra nel 1999: la partita, giocata insolitamente allo stadio londinese di Wembley a causa dei lavori per il rifacimento del Millennium Stadium, fu vinta in modo epico per 32-31 e "regalò" il successo nel Cinque Nazioni alla Scozia, che contemporaneamente vinse a sorpresa in casa della Francia e superò così proprio l'Inghilterra in vetta alla classifica.
Nel 1999 il Galles ospitò la Coppa del Mondo in cui riuscì a superare la prima fase, prima volta dal 1987. Nei quarti fu comunque battuto 9 a 24 dall'Australia, che poi vinse il torneo.
Il nuovo millennio si aprì con le sconfitte contro Argentina e Irlanda nel 2001 e 2002, che portarono alle dimissioni di Henry nel febbraio 2002. Gli subentrò il suo assistente, Steve Hansen, anch'egli neozelandese. Ulteriori sconfitte portarono nel 2003 a una grande trasformazione nel rugby gallese, in quanto la federazione decise di dare inizio alla cosiddetta regional era, ovvero l'istituzione di quattro grandi squadre professionistiche espressione ciascuna di un'area del Paese (Cardiff, Newport, Llanelli e Swansea), a competere in una Lega interbritannica, la Celtic League, campionato tra club gallesi, scozzesi e irlandesi.
Nella Coppa del Mondo di rugby 2003 in Australia il Galles riuscì di nuovo a qualificarsi per i quarti nonostante la sconfitta nel girone eliminatorio contro la Nuova Zelanda per 37-53, incontro che vide comunque i Dragoni segnar 4 mete agli All Blacks. La corsa del Galles si fermò tuttavia di nuovo ai quarti, a opera dei futuri campioni dell'Inghilterra.
Nel 2005, allenato da Mike Ruddock, il Galles vinse il suo primo Sei Nazioni, conseguendo anche il Grande Slam: importante fu la prima partita, una vittoria 11-9 sull'Inghilterra a Cardiff, ottenuta grazie a un piazzato dalla lunga distanza messo a segno da Gavin Henson nei minuti finali. Anche contro la Francia i gallesi vinsero in rimonta, dopo essere stati sotto 6-15 all'intervallo. L'ultimo incontro vide un Millennium Stadium gremito ad attendere la vittoria contro l'Irlanda, che giunse per 32-20: per la prima volta dal Cinque Nazioni 1994 il Galles vinse il torneo, e per la prima volta da quello del 1978 realizzò il Grande Slam. Più tardi quello stesso anno il Galles rimediò un 3-41 interno dagli All Blacks, per quella che a tutt'oggi è la peggior sconfitta casalinga. A ciò fecero seguito la vittoria per un solo punto contro Figi, una sconfitta contro il Sudafrica e infine una vittoria contro l'Australia.
Il 14 febbraio 2006, a metà del Sei Nazioni, Mike Ruddock si dimise da allenatore del Galles per ragioni familiari. A Ruddock subentrò Scott Johnson che tenne l'interim per le rimanenti partite, chiudendo al penultimo posto con una vittoria e un pareggio, quest'ultimo imposto a Cardiff dall'Italia, la quale prima di quel risultato non aveva mai realizzato punti esterni. Il 27 aprile Gareth Jenkins venne poi designato nuovo allenatore.
Il 10 maggio 2007 Galles e Australia decisero di celebrare 100 anni di test match tra le due nazionali istituendo il James Bevan Trophy. Il trofeo prende il nome dal primo capitano del Galles, australiano di nascita.
Inserita, nella Coppa del Mondo di rugby 2007, in un girone che la vedeva opposta a Giappone, Canada, Australia e Figi, la Nazionale gallese sconfisse le prime due, rispettando il pronostico che la voleva favorita, e perse contro l'Australia con un accettabile 20-32; ma fu contro Figi, nell'ultimo incontro del girone, che il Galles compromise tutto il lavoro fatto, perdendo 34-38 e rimanendo escluso dai quarti di finale del torneo. All'eliminazione fece seguito il licenziamento di Gareth Jenkins. L'8 ottobre 2007 dello stesso anno la WRU e la South African Rugby Union hanno creato il Prince William Trophy per commemorare i cent'anni di test match tra Galles e Sudafrica.
Del 9 novembre 2007 è il conferimento dell'incarico di tecnico della Nazionale al neozelandese ed ex All Black Warren Gatland, già vincitore della Air New Zealand Cup 2006 alla guida del Waikato. Gatland è in carica effettiva dal 1º dicembre successivo.
Il più recente appuntamento internazionale del Galles è stato il Sei Nazioni 2008, vinto con il Grande Slam: particolarmente significativo l'incontro d'apertura, vinto il 2 febbraio a Twickenham contro l'Inghilterra: era dal Cinque Nazioni 1988, infatti, che il Galles non batteva gli inglesi in casa loro. A tale vittoria hanno fatto seguito un +15 sulla Scozia (30-15) e un +39 sull'Italia, la vittoria più larga contro gli azzurri nel Sei Nazioni, che eguaglia come scarto il 60-21 ottenuto a Treviso in un test match nel 1999. La vittoria 16-12 contro l'Irlanda ha assicurato ai gallesi il Triple Crown e, infine, quella del Millennium Stadium contro la Francia per 29-12 ha dato ai Dragoni vittoria finale e Grande Slam. In particolare, quest'ultimo incontro ha visto anche la quarantunesima meta di Shane Williams, che ha superato Gareth Thomas in testa alla classifica dei giocatori gallesi con più mete in nazionale.
Il Galles gioca con casacche rosse, pantaloncini bianchi e calze rosse. La seconda divisa è completamente grigio acciaio. Per alcuni anni le uniformi sono prodotte dalla Reebok e sponsorizzate dalla birreria di Cardiff SA Brain. A causa del divieto vigente in Francia di pubblicizzare alcolici durante eventi sportivi, in occasione di incontri in quel Paese il logo “Brains” fu rimpiazzato da “Brawn” nel Sei Nazioni 2005 e “Brawn Again” nel Sei Nazioni 2007. Gli sponsor attuali sono Under Armour e (dal 2018) l'azienda automobilistica giapponese Isuzu. Il logo dello sponsor non è comunque esponibile durante la Coppa del Mondo.
Il simbolo della nazionale gallese sono le piume del Principe del Galles. Tale emblema fu scelto nel XIX secolo dalla Welsh Rugby Union che lo preferì a un altro simbolo tipico della nazione, il porro, per testimoniare la fedeltà al Regno Unito.
Nel 1991, per permettere la registrazione del logo, il motivo originale fu sostituito da una versione più stilizzata. Il motto sotto le piume era Ich dien (ted. “Io servo”), ma fu sostituito dall'acronimo WRU nella nuova versione.
Il Galles indossò uniformi nere durante la celebrazione dei 125 anni della WRU nel 2005. Esse furono utilizzate anche nelle partite contro Figi e Australia di quell'anno. In particolare, la sfida contro gli australiani fu la prima volta in cui il Galles non usò le maglie rosse contro uno dei propri rivali tradizionali.
Il rugby XV e la nazionale hanno un ruolo importante nella cultura e nella società gallese. Lo storico dello sport John Bale afferma che «il rugby è tipicamente gallese» e David Andrews scrive che «per la coscienza popolare, il rugby è gallese quanto le miniere di carbone, i cori maschili, How Green Was My Valley, Dylan Thomas e Tom Jones» La prima epoca d'oro del rugby gallese (1900-1911) coincise col momento di massimo splendore della nazione nel XX secolo e tale sport fu importante nella costruzione della moderna identità del Galles.
La stagione 2004/05 segnò il record di spettatori per le partite della nazionale. Durante il Sei Nazioni 2005, 40.000 gallesi si recarono a Edimburgo per seguire la partita contro la Scozia. Il record di affluenza fu poi superato l'anno successivo, quando più di 500.000 persone in totale seguirono i sette incontri interni del Galles. Il nuovo Millennium Stadium, con i suoi 74.500 posti, è abitualmente esaurito per le partite della Nazionale.
Il primo incontro interno del Galles contro una rappresentativa internazionale si tenne al St. Helen’s di Swansea. Tale stadio continuò a essere utilizzato fino al 1954, quando fu deciso che il terreno di gioco principale sarebbe stato da allora in avanti il Cardiff Arms Park. La più vecchia tribuna dell'Arms Park risale al 1881, e nel decennio successivo la sua capacità fu più volte aumentata; gli spettatori continuavano tuttavia ad aumentare e nel 1902 la partita tra Galles e Scozia fu seguita addirittura da 40.000 spettatori, cifra che rappresentava il record mondiale al tempo.
Nel 1911 i proprietari dell'Arms Park, i marchesi di Bute, confermarono che la Nazionale poteva usare il terreno e, durante gli anni venti e trenta, il Galles si assicurò un controllo sempre maggiore sulla gestione dello stadio. Durante la stagione 1933/34 fu costruita una nuova tribuna, che portò la capacità dell'impianto a 56.000 spettatori. Nel 1958 la WRU concluse che un nuovo stadio era necessario, in quanto l'Arms Park era continuamente colpito da inondazioni; negli anni sessanta, dopo vari dibattiti e dispute tra la federazione e altri organi, si decise di costruire un nuovo stadio per la Nazionale, che avrebbe avuto al proprio interno un campo di gioco anche per il Cardiff. Il New National Stadium, come era conosciuto, fu aperto nel 1970.
Attualmente la nazionale di rugby, così come quella di calcio, disputa le proprie partite interne al Millennium Stadium di Cardiff. L'impianto può ospitare fino a 74.500 spettatori, che ne fanno il più grande impianto del Galles e il quarto del Regno Unito in ordine di capienza, dopo il nuovo Wembley (Londra), Twickenham (Londra) e Old Trafford (Manchester).
Il Millennium Stadium fu ideato nel 1994, quando fu creata una commissione per la riqualificazione dell'area: fu deciso di costruire un nuovo stadio nazionale in luogo dell'Arms Park dopo che quest'ultimo fu trovato non in regola con le nuove norme di sicurezza per gli impianti nel Regno Unito, che tra l'altro prescrivevano che tutti i posti dovessero essere a sedere. La costruzione del Millennium Stadium iniziò nel settembre 1997 e fu completata nel giugno 1999, in tempo per l'imminente Coppa del Mondo. Il nuovo stadio costò alla WRU 126 milioni di sterline, reperite tra investitori privati, fondi pubblici della Lotteria Nazionale (46 milioni) e prestiti, anche da parte di tifosi.
Durante la costruzione dello stadio di Wembley, il Millennium Stadium ospitò anche diverse competizioni calcistiche inglesi, come diverse edizioni delle finali di Coppa d’Inghilterra e Coppa di Lega; tornando al rugby, lo stadio ha ospitato a tutt'oggi tre finali della Coppa d'Europa, la Heineken Cup, nel 2002, nel 2006 e, più recentemente, il 24 maggio 2008.
L'unico torneo annuale a cui partecipa il Galles è il Sei Nazioni, disputato contro altre cinque nazionali europee: Inghilterra, Francia, Irlanda, Italia e Scozia. La prima edizione del torneo si tenne nel 1883 tra le quattro Home Nations del Regno Unito e per lungo tempo fu nota come Home Nations Championship. Il Galles vinse il torneo per la prima volta nel 1893, conquistando anche la Triple Crown. In totale la nazionale gallese ha vinto 36 edizioni del torneo con tutte le sue denominazioni (Home Championship, Cinque e oggi Sei Nazioni), delle quali 11 a pari merito. Il più lungo lasso di tempo tra due vittorie è di 11 anni (1994 - 2005). Il primo Grande Slam gallese fu nel Cinque Nazioni 1911; nel 2005 giunse anche il primo Slam del Sei Nazioni.
Fin dalla sua prima edizione del 1987 il Galles è sempre stato presente alla Coppa del Mondo di rugby. Fu, anzi, proprio l'edizione inaugurale quella che vide la miglior prestazione di sempre dei gallesi in tale torneo. I Dragoni infatti vinsero le tre partite del girone eliminatorio e i quarti di finale contro gli inglesi prima di essere battuti in semifinale dagli All Blacks. Nella finale per il terzo posto affrontarono e batterono 22-21 l'Australia.
Nelle due edizioni successive (1991 in Inghilterra e 1995 in Sudafrica) il Galles non riuscì a qualificarsi per i quarti, vincendo in ciascuna di esse una sola partita nella prima fase a gironi. Sia nel 1999 in casa propria che nel 2003 in Australia la squadra raggiunse i quarti di finale, venendo eliminata da coloro che si affermarono vincitori: nel 1999 uscì a opera dei futuri campioni dell'Australia, mentre nel 2003 l'eliminazione occorse a opera dell'Inghilterra. Nell'edizione del 2007 in Francia il Galles fallì il passaggio del turno, soprattutto a causa della sconfitta nell'ultima partita del girone contro Figi, che proprio grazie a quella vittoria si qualificò ai quarti di finale.
Il Galles, al 15 marzo 2008, ha disputato 591 incontri, vincendone 307. Le avversarie affrontate il maggior numero di volte sono le rappresentative britanniche, nell'ordine Inghilterra, Scozia e Irlanda. Per il dettaglio dei risultati contro le nazionali avversarie si rimanda alla pagina apposita.
Quando l'IRB introdusse il ranking mondiale nell'ottobre 2003, il Galles fu posizionato all'ottavo posto. Nel giugno 2004 salì in settima posizione, per poi tornare all'ottava nel novembre dello stesso anno. Durante il Sei Nazioni 2005, vinto con il Grande Slam, la nazionale ebbe la sua miglior posizione nel ranking, quinta. Nel giugno 2006 scese al nono posto e, dopo la Coppa del Mondo di rugby 2007, decima. A seguito del Grande Slam nel Sei Nazioni 2008 è risalita fino alla sesta posizione, che occupa tuttora.
Il mediano d'apertura Neil Jenkins fu il primo a superare i 1.000 punti internazionali. Fino all'8 marzo 2008 detenne il record assoluto di punti segnati in test match ufficiali, 1 049 con la Nazionale gallese e 41 con i British Lions, per un totale di 1.090. Tale record complessivo è da tale data appannaggio dell'inglese Jonny Wilkinson (1.099, di cui 1.032 con la Nazionale e 67 con i British Lions). A Jenkins rimane tuttora il record di punti internazionali segnati con la maglia del Galles, appunto 1.049. Suo è anche il record di calci piazzati messi a segno (248) a livello internazionale e di punti segnati in una singola partita del Galles (30).
Il giocatore gallese con più presenze in nazionale è Gareth Thomas (100). Fino al 15 marzo 2008 fu anche il detentore del maggior numero di mete segnate in test match (40), venendo superato in tal data da Shane Williams (attualmente a 43). Colin Charvis detiene invece il record, nazionale e mondiale, di mete segnate da un avanti, 22. Charvis è anche l’avanti con il maggior numero di presenze per il Galles, 94, mentre il record per il maggior numero di partite consecutive con la nazionale è di Gareth Edwards, 53 tra il 1967 e il 1978.
Dieci giocatori gallesi sono stati ammessi nell'International Rugby Hall of Fame. Si tratta, in ordine di ammissione, di Gareth Edwards, Barry John, Cliff Morgan, JPR Williams, Gerald Davies, Carwyn James, Mervyn Davies, Phil Bennett, Gwyn Nicholls e Ieuan Evans. Il Galles è, per numero di giocatori ammessi, la seconda nazione dopo la Nuova Zelanda. Gareth Edwards fa inoltre parte dell'IRB Hall of Fame, istituita nel 2006.
Conosciuto come Il principe della tre-quarti, Gwyn Nicholls disputò 24 partite per il Galles come centro tra il 1896 e il 1906. Nella selezione delle Isole Britanniche del 1899 fu l'unico gallese, e fu la stella della Nazionale durante la prima epoca d'oro. Infatti non solo fu il capitano della squadra che vinse tre Triple Crown, ma trascinò anche la nazionale nella famosa vittoria contro gli All Blacks nel 1905. Il 26 dicembre 1949 gli fu ufficialmente intitolato un ingresso dell'Arms Park.
Nominato miglior giocatore gallese degli anni cinquanta dalla WRU, Cliff Morgan ha disputò 29 partite per il Galles e quattro per i British Lions tra il 1951 e il 1958; Morgan, il cui ruolo era mediano d'apertura, è descritto come un grande trascinatore di folle durante la sua carriera. Fece parte della Nazionale che conquistò il Grande Slam nel Cinque Nazioni 1952 e di quella che batté gli All Blacks nel 1953, ma è famoso soprattutto per essere stato il capitano dei British Lions in Sudafrica nel 1955.
Uno dei migliori amici di Morgan fu Carwyn James. Sebbene noto soprattutto per il suo record da allenatore, James giocò per il Galles in due test nel 1958. Successivamente allenò i British Lions durante la loro prima e unica serie di vittorie contro la Nuova Zelanda, nel 1971, con una squadra che comprendeva molti gallesi. Fu inoltre coach del Llanelli, club gallese, e dei Barbarians che sconfissero gli All Blacks nel 1973. Malgrado gli ottimi risultati non allenò comunque mai il Galles.
In occasione del match contro l'Australia del 3 dicembre 1966 due futuri membri della Rugby Hall of Fame esordirono in Nazionale: Gerald Davies e Barry John. Davies giocò 46 partite per il Galles tra il 1966 e il 1978; sebbene inizialmente centro, fu spostato ad ala durante il tour del 1969 in Nuova Zelanda e Australia e realizzò in totale 20 mete internazionali per il Galles; fu inoltre convocato per il tour sudafricano del 1968 dei British Lions e, successivamente, anche per quello neozelandese del 1971.
Nonostante l'esordio avvenuto nel 1966, invece, Barry John non riuscì ad avere un posto fisso in squadra prima del 1968. Mediano d'apertura, John contribuì al Grande Slam gallese nel Cinque Nazioni 1971 e, nello stesso anno, anche alla prima e unica serie di vittorie contro gli All Blacks nel già citato tour neozelandese dei British Lions. Proprio in Nuova Zelanda si conquistò il soprannome The King (il re) e, nel 1972, lasciò lo sport per l'insostenibilità della pressione procuratagli dalla sua stessa fama.
Considerato da molti come il miglior giocatore di rugby di tutti i tempi, Gareth Edwards disputò 53 incontri consecutivi come mediano di mischia per il Galles tra il 1967 e il 1978. Prese inoltre parte al citato tour dei British Lions del 1971 in Nuova Zelanda e a quello in Sudafrica del 1974, dal quale la rappresentativa britannica tornò imbattuta. Edwards vinse sette tornei del Cinque Nazioni, di cui quattro con il Grande Slam e uno con la Triple Crown. È inoltre autore di quella che viene tuttora chiamata la meta per antonomasia, realizzata con la maglia dei Barbarians nel 1973 e giudicata la migliore della storia del rugby. Nel 2003 fu votato miglior rugbysta di tutti i tempi al termine di un sondaggio indetto dalla rivista Rugby World, e nel 2006 fu insignito dell'onorificenza di Commendatore dell'Ordine dell'Impero Britannico (CBE); infine, dall'ottobre 2007 fa parte dell'IRB Hall of Fame.
Nel 1969 debuttarono in Nazionale Phil Bennett, Mervyn Davies e JPR Williams. Bennett scese in campo 29 volte per il Galles, inizialmente come estremo, poi, dopo il ritiro di Barry John, come mediano d'apertura. Prese parte inoltre a otto test con i British Lions dei quali fu capitano durante il tour neozelandese del 1977. Mervyn Davies, terza linea centro longilineo e scattante conosciuto come Merv the Swerve (swerve in inglese significa scarto, deviazione, e il soprannome era riferito al suo stile di corsa) disputò 38 partite consecutive per il Galles tra il 1969 e il 1976, perdendone solo otto. Dopo essere stato capitano nelle sue ultime nove apparizioni, Davies fu costretto al ritiro a causa di un'emorragia cerebrale. John Peter Rhys Williams, detto “JPR” vestì 55 volte la maglia gallese tra il 1969 e il 1981. In tale periodo vinse otto tornei del Cinque Nazioni con quattro Grandi Slam e due Triple Crown e fu cinque volte capitano nel 1979. Estremo, prese parte anche ai due citati tour dei British Lions del 1971 e del 1974; ritiratosi temporaneamente nel 1980, tornò per un breve periodo nel 1981, durante il quale giocò la sua ultima partita internazionale, contro la Scozia.
Più recentemente, Ieuan Evans militò nella Nazionale tra il 1987 e il 1998, totalizzando 72 presenze nel periodo a cavallo tra il dilettantismo e il professionismo del rugby XV. Schierato quasi sempre come ala, Evans vanta uno score di 33 mete internazionali per il Galles, che fu record fino al 2004 quando Gareth Thomas lo superò. Fu inoltre presente in tre tour dei British Lions, nel 1989, nel 1993 e nel 1997.
Di seguito sono riportati, divisi per zona di campo, i nomi di alcuni dei giocatori gallesi più celebri.
Nella tabella è riportato l'elenco cronologico degli allenatori della Nazionale gallese, fin dall'istituzione di tale ruolo.
Home Championship / Cinque Nazioni / Sei Nazioni: 37 (11 a pari merito)Home Championship (1883–1909, 1932–1939): 10
Assoluta: 15 (1911, 1922, 1931, 1950, 1952, 1956, 1965, 1966, 1969, 1971, 1975, 1976, 1978, 1979, 1994)
Sei Nazioni (2000–): 4 (2005, 2008, 2012, 2019)Grande Slam: 12 (1908, 1909, 1911, 1950, 1952, 1971, 1976, 1978, 2005, 2008, 2012, 2019)
Triple Crown: 20 (1893, 1900, 1902, 1905, 1908, 1909, 1911, 1950, 1952, 1965, 1969, 1971, 1976, 1977, 1978, 1979, 1988, 2005, 2008, 2012, 2019)
Quella che segue è la rosa più recente della Nazionale gallese. Si riferisce alle convocazioni ufficialmente diramate per la Coppa del Mondo di Rugby del 2015.
La Nazionale gallese ha iniziato abbastanza tardi a recarsi in tour, preferendo prima unire le forze con le altre nazionali britanniche nei British and Irish Lions. Di seguito sono riportati gli anni e la destinazione dei tour.
(EN)  David Andrews. «Welsh Indigenous! and British Imperial? — Welsh Rugby, Culture, and Society 1890–1914». Journal of Sport History 18 (3): 335-349, 1991.
(EN)  Philip Dine. French Rugby Football - Cultural History. Oxford: Berg Publishers 2001. ISBN 1-85973-327-1
(EN)  John Harris. «Cool Cymru, rugby union and an imagined community». International Journal of Sociology and Social Policy 27 (3/4): 151-162, 2007. DOI 10.1108/01443330710741084
(EN)  Terry McLean. Red Dragons of Welsh Rugby. Wellington: A. H. & A. W. Reed 1969. ISBN 0-589-00395-X
(EN)  Gareth Morgan. «Rugby and Revivalism: Sport and Religion in Edwardian Wales». The International Journal of the History of Sport 22 (3): 434-456, maggio 2005. DOI 10.1080/09523360500064057
(EN)  Leighton Morgan, Scott Fleming. «The Development of Coaching in Welsh Rugby Union Football», in Football Studies 6 (2): 39-51, 2003
(EN)  Alex Potter. The Rise of French Rugby. Wellington: A. H. & A. W. Reed 1961
(EN)  Ron Palenski. Century in Black - 100 Years of All Black Test Rugby. Wellington: Hodder Moa Beckett Publishers Limited 2003. ISBN 1-86958-937-8
(EN)  Huw Richards. A Game for Hooligans. Edinburgh: Mainstream Publishing 2006. ISBN 1-84596-016-5.
(EN)  Greg Ryan. The Contest for Rugby Supremacy - Accounting for the 1905 All Blacks. London: Canterbury University Press 2005. ISBN 1-877257-36-2
(EN)  David Smith, Gareth Williams. Fields of Praise: The Official History of The Welsh Rugby Union. Cardiff: University of Wales Press 1980. ISBN 0-7083-0766-3
Wikimedia Commons contiene immagini o altri file su nazionale di rugby a 15 del Galles

La nazionale di rugby a 15 inglese (ingl. England national rugby union team) è la squadra nazionale maschile di rugby a 15 che rappresenta l'Inghilterra in ambito internazionale; opera sotto la giurisdizione della Rugby Football Union.
Attiva dal 1871 (il primo incontro si tenne a Edimburgo il 27 marzo di quell'anno contro la Scozia e fu una sconfitta per 1-4), la Nazionale inglese è impegnata annualmente nel torneo del Sei Nazioni - nato nel 1883 come Home Nation Championship quando era disputato solo dalle quattro federazioni del Regno Unito sullo stesso modello del Torneo Interbritannico calcistico e divenuto poi Cinque Nazioni con l'ammissione della Francia - contro Galles, Irlanda, Scozia, la citata Francia e l'Italia, riportando complessivamente la vittoria (in tutte le sue denominazioni ufficiali) 36 volte, 10 delle quali ex-æquo con altre contendenti; in 12 edizioni, inoltre, ha riportato la vittoria finale con il Grande Slam, ossia vincendo tutte le gare del torneo.
L'Inghilterra ha partecipato a tutte le edizioni della Coppa del Mondo, istituito dall'International Rugby Board nel 1987, vincendola nel 2003 e perdendo nel 1991 contro l'Australia e nel 2007 contro il Sudafrica.
Al 16 novembre 2015 l'Inghilterra occupa l'8º posto del piazzamento World Rugby dopo essere stata eliminata alla fase ai gironi della Coppa del Mondo di rugby 2015 che la Federazione inglese ospitava.
Il commissario tecnico è l'australiano Eddie Jones, in carica dal 20 novembre 2015.
La storia della nazionale inglese di rugby a 15 coincide in larga parte con quella della disciplina stessa, almeno nella forma regolamentare con la quale è giunta fino ai giorni nostri.
Il gioco del rugby si diffuse nel Regno Unito nella prima metà del XIX secolo grazie agli ex alunni provenienti dalle scuole private inglesi, in particolare da quelle, giustappunto, di Rugby, la cittadina del Warwickshire a cui vengono attribuiti i natali della disciplina omonima. Essi portarono il gioco nelle università (il primo club accademico nacque a Oxford nel 1839), nella Capitale, che vide la nascita del suo primo club intorno al 1860, e nelle contee.
Il 26 gennaio 1871 la Rugby Football Union codificò le regole del gioco e il 27 marzo di quello stesso anno la neonata nazionale si confrontò con la Scozia a Edimburgo in quello che fu anche il primo match ufficiale internazionale della storia del rugby. Di fronte a un pubblico di circa 4.000 spettatori, gli scozzesi prevalsero grazie a una meta e a un drop tra i pali contro una meta inglese.
Quello contro la Scozia fu il primo di una lunga serie di confronti (125 a tutto il 2008, pari a quasi un quinto dei test match ufficiali disputati dagli inglesi) tra le due Nazionali britanniche, che vedono a tutt'oggi prevalere gli inglesi per 66 incontri a 42, più 17 pareggi.
Scozia e Inghilterra inaugurarono la consuetudine di incontrarsi almeno una volta l'anno, e infatti la prima occasione di rivincita fu il 5 febbraio 1872: a Londra gli inglesi vinsero 8-3 (3 mete di cui una trasformata e un drop a testa). Il terzo incontro fu disputato nel 1873 a Glasgow e si risolse in un pareggio per 0-0. Di nuovo a Londra, con una vittoria inglese, fu il quarto match tra le due nazionali (1874). La nazionale di casa si impose per 3-1 (un drop inglese contro una meta scozzese).
L'anno successivo (15 febbraio 1875) l'Inghilterra tenne a battesimo l'Irlanda a Londra, battendola per 7-0 e la rivincita, che si tenne in dicembre, vide gli inglesi prevalere di nuovo. Fino al 1880 l'Inghilterra continuò ad avere regolari incontri con le nazionali scozzese e irlandese, sempre vinti. Nel 1879 Scozia e Inghilterra disputarono la prima edizione della Calcutta Cup (trofeo da mettersi in palio annualmente tra le due squadre in partita unica) e nel 1880 fu l'Inghilterra la prima ad aggiudicarsi il trofeo a Manchester, dopo il pareggio dell'anno prima a Glasgow.
Nel 1881 fu il Galles a esordire sulla scena internazionale, anche per esso fu l'Inghilterra la sua prima avversaria. A Londra, il 19 febbraio di quell'anno, la squadra di casa batté gli esordienti gallesi per 30-0, fino a quel momento il miglior risultato inglese. La rivincita in Galles, a Swansea, fu un'altra vittoria inglese anche se meno netta (10-0).
Nel 1883 prese vita il torneo tra le quattro Nazionali del Regno Unito, l'Home Championship: la prima vincitrice fu proprio l'Inghilterra, che nell'occasione fece punteggio pieno e portò a casa la Calcutta Cup.
Delle 23 edizioni dell'Home Championsip disputate fino al 1910, anno in cui il torneo fu aperto anche alla Francia divenendo Cinque Nazioni, l'Inghilterra ne vinse 6, di cui 2 a pari merito con la Scozia e riportando in due occasioni, la citata edizione inaugurale del 1883 e quella del 1891, il Grande Slam, riconoscimento riservato alla nazionale che vinca tutti gli incontri del torneo. Tra il 1896 e il 1901 invece vi fu uno tra i periodi più infruttuosi per la Nazionale: solo una vittoria nel torneo del 1897 e in quello del 1898 (poi interrotto) e due Whitewash (tre sconfitte su tre incontri) nel 1899 e 1901. Tale performance negativa fu replicata più tardi, nel 1905.
Non mancarono anche momenti di tensione: alla fine degli anni ottanta, feroci dispute di carattere regolamentare avevano posto l'Inghilterra in contrasto con le altre tre federazioni britanniche. Il culmine si ebbe nel 1888 a seguito della nascita dell'International Rugby Board (1886): gli inglesi chiedevano una maggiore rappresentatività in seno all'organizzazione, come condizione irrinunciabile per aderirvi; tali condizioni furono considerate inaccettabili dalle altre federazioni, quindi, di fronte all'ultimatum della neonata IRB di non disputare incontri internazionali contro federazioni non affiliate, nel 1889 e 1890 l'Inghilterra rimase fuori dall'Home Championship. Un arbitrato risolse nel 1890 quella che divenne famosa come la Grande Disputa: l'Inghilterra ebbe 6 rappresentanti nell'IRB e le altre tre federazioni britanniche ne ebbero 2 ciascuno, sì da impedire agli inglesi di cambiare unilateralmente i regolamenti, ma al contempo di inibire alle altre federazioni la possibilità di fare modifiche senza il consenso inglese. Questo permise il ritorno, nel 1891, dell'Inghilterra all'attività internazionale.
Il 1889 vide il primo incontro dell'Inghilterra contro una selezione esterna al Regno Unito: il 16 febbraio a Londra gli inglesi incontrarono e sconfissero per 7-0 i New Zealand Natives nel corso del primo tour europeo di questi ultimi.
Del 1905 è invece il primo match contro gli All Blacks neozelandesi, conclusosi con una sconfitta per 0-15, che non ammise rivincita fino al 1936, quando gli inglesi vinsero il loro primo incontro con gli oceanici; nel 1906 fu altresì il turno della prima volta contro la Francia, incontrata e battuta al Parco dei Principi di Parigi per 35-8 il 22 marzo 1906, nel quadro degli incontri dell'Home Championship di quell'anno. Ancora nel 1906 l'Inghilterra disputò il suo primo match contro il Sudafrica, a Londra: il risultato fu un pareggio per 3-3 (una meta per parte, nel frattempo portata a tre punti). Fino al 1969 gli inglesi non riuscirono mai a sconfiggere gli Springboks. Fu una sconfitta anche l'esordio contro l'altra potenza oceanica, l'Australia: 3-9 fu il risultato con cui gli Wallabies sconfissero gli inglesi a Blackheat. In questo caso occorsero solo 19 anni per la rivincita: il secondo incontro, disputato nel 1928, vide l'Inghilterra prevalere per 18-11.
Il 1910 vide l'inaugurazione dello stadio di Twickenham, da allora la sede fissa della Nazionale inglese. L'impianto fu inaugurato con una vittoria sul Galles che significò anche la conquista del Cinque Nazioni di quell'anno.
La contemporanea ascesa del club dall'uniforme multicolore degli Harlequins, che per lungo tempo condivise con la Nazionale il terreno di gioco di Twickenham e che si caratterizzava per un gioco aggressivo e spettacolare, inaugurò un periodo d'oro per il rugby inglese che durò per tutto il quinquennio precedente alla Grande Guerra: l'Inghilterra non rivinse il titolo nel 1911, ma vinse ex-æquo con l'Irlanda quello del 1912 per poi conquistare a mani basse quelli del 1913 e 1914 con due Grandi Slam consecutivi. La guerra fermò l'attività internazionale e anche il periodo postbellico, con tutte le sue difficoltà, non permise di riprendere a giocare fino al 1921: in quell'anno l'Inghilterra, detentore dell'ultimo Cinque Nazioni disputato, mise a segno il terzo Grande Slam consecutivo e mantenne il trofeo. Con quella vittoria si chiuse così il primo mezzo secolo di vita della nazionale di rugby più antica del mondo.
Nelle 18 stagioni successive, l'Inghilterra consolidò la sua posizione predominante in seno alle quattro Home Nation e si propose come unica sfidante di rango sia nei confronti delle avversarie continentali (all'epoca, e per lungo tempo, di fatto solo la Francia) che, soprattutto, di quelle dell'emisfero meridionale (Sudafrica, Australia e in particolar modo Nuova Zelanda).
Il periodo tra le due guerre fu quello che vide il rugby XV coinvolto nella prima grande evoluzione tattica della sua storia: sostanzialmente immutato dalla fine del secolo XIX, quando i club del Nord si staccarono per dare vita alla variante professionistica del gioco, il Rugby League o rugby XIII, vide trasformato il ruolo di alcuni elementi fino ad allora sostanzialmente statici, come le terze linee, in giocatori dinamici capaci di proporre gioco. Il precursore e principale artefice di tale evoluzione fu la terza linea flanker Wavell Wakefield, per più di 10 stagioni giocatore di spicco degli Harlequins e della Nazionale, che in seguito divenne deputato alla Camera dei Comuni e presidente della Rugby Football Union. Il suo ruolo nello sport britannico gli fu riconosciuto in vita con il conferimento del titolo nobiliare di Lord e, postumo, con l'ingresso nella International Rugby Hall of Fame.
La squadra conquistò 4 tornei del Cinque Nazioni (1923, 1924, 1928 e 1930, i primi tre dei quali con il Grande Slam) e altrettanti Home Championship, così rinominato dopo l'espulsione della Francia per passaggio al professionismo nel 1931 (1932 ex æquo con l'Irlanda, 1934 e 1937 con la Triple Crown che di fatto, per l'assenza della Francia, significava anche il Grande Slam, e 1939 ex æquo con il Galles e, ancora, Irlanda).
I due momenti memorabili di quel periodo furono tuttavia, indubbiamente, la vittoria di Twickenham per 18-11 contro l'Australia del 7 gennaio 1928 e, soprattutto, il netto 13-0 che gli inglesi imposero nello stesso stadio alla Nuova Zelanda il 4 gennaio 1936 davanti a 70.000 spettatori, per quella che a rimase l'affermazione più netta delle Rose sugli All Blacks fino al 2012. Due mete furono marcate da un personaggio singolare, il principe russo naturalizzato britannico Aleksandr Obolenskij, che disputò in tutta la sua carriera internazionale solo quattro incontri per l'Inghilterra e morì a soli 24 anni per un incidente aereo durante la guerra. La vittoria inglese, tra l'altro, impedì ai neozelandesi di fare il pieno contro tutte e quattro le nazionali delle Isole Britanniche durante il loro tour europeo del 1935-36. Unico motivo di rammarico di quel periodo fu la sconfitta interna contro i sudafricani (occorsa esattamente tra le due vittorie summenzionate, il 2 gennaio 1932) incontrati nel corso del loro tour del 1931-32: a Twickenham gli Springboks si imposero 7-0.
La vittoria nel Cinque Nazioni del 1939 fu comunque, e per lungo tempo, l'ultimo atto del rugby inglese e, più in generale, continentale, a causa della guerra incombente, e che esplose il 1º settembre successivo.
Nel 1947 riprese l'attività internazionale dell'Inghilterra e delle altre nazionali delle Isole Britanniche. Riprese l'Home Championship, nuovamente nominato Cinque Nazioni per via della riammissione della Francia, che i Lions vinsero a pari merito del Galles. L'anno successivo gli inglesi evitarono il Whitewash solo grazie a un pareggio, ma in generale il team non ebbe grandi risultati nei primi anni cinquanta: nel loro tour del 1951-52 gli Springboks sconfissero 8-3 gli inglesi a Twickenham il 5 gennaio 1952; nel 1953 gli inglesi riuscirono invece a rivincere il Cinque Nazioni senza perdere un incontro (unica mancata vittoria, il pareggio contro il Galles) e, nel 1957, fecero il Grande Slam. La vittoria fu confermata anche l'anno successivo, sebbene solo con due vittorie e due pareggi.
L'Inghilterra aprì gli anni sessanta ancora contro il Sud Africa impegnato nel suo tour 1960-61 e fu ancora una volta una sconfitta, per 0-5 a Twickenham il 7 gennaio 1961. In quel periodo, a dominare il Cinque Nazioni era la Francia che vinse quattro edizioni consecutive dal 1959 al 1962, una delle quali ex æquo con la stessa Inghilterra. I Lions interruppero la striscia francese nel 1963 per quello che fu l'ultimo torneo conquistato nel decennio.
Sempre nel 1963 la squadra partì per un minitour nell'emisfero meridionale, perdendo contro la Nuova Zelanda due volte, per 11-21 (25 maggio) e 6-9 (1º giugno) e poi contro l'Australia 9-18 (4 giugno). Quando l'anno seguente gli All Blacks restituirono la visita nel corso del loro tour 1963/64, si imposero anche a Twickenham per 14-0.
L'anno peggiore del decennio fu il 1966 che vide l'Inghilterra senza vittorie: solo un pareggio (6-6) contro l'Irlanda nel Cinque Nazioni. Unico motivo di soddisfazione, la prima vittoria contro il Sud Africa, a Twickenham il 20 dicembre 1969 per 11-8, sotto la guida di Don White, il primo allenatore ufficialmente investito della carica di Commissario Tecnico della Nazionale.
La Nazionale inglese compì i suoi cent'anni di vita nel 1971 e la celebrazione coincise con una tribolata e soffertissima vittoria a Tokyo contro il Giappone (6-3). Fu, quel decennio, tra i più duri per il rugby inglese e, più in generale, quello britannico. Se da un lato, infatti, gli inglesi riportarono vittorie di prestigio contro Sudafrica (18-9, 3 giugno 1972), Nuova Zelanda (16-10, 15 settembre 1973) e Australia (23-6, 3 gennaio 1976), il sempre crescente conflitto tra il governo di Londra e gli indipendentisti dell'Irlanda del Nord provocò gravi ripercussioni anche sugli eventi sportivi.
Già il Torneo Interbritannico di calcio era stato messo a rischio, ma il Cinque Nazioni era più esposto in quanto rappresentava la più importante manifestazione rugbystica europea dell'epoca: dopo il Bloody Sunday (30 gennaio 1972) e il conseguente attentato incendiario all'ambasciata britannica a Dublino, i rugbysti britannici ricevettero lettere minatorie e i giocatori di Galles e Scozia si rifiutarono di disputare le loro gare esterne in Irlanda. L'anno successivo, invece, l'Inghilterra decise di andare a Dublino a disputare il suo incontro, e ricevette una standing ovation di cinque minuti. Nonostante la sconfitta per 9-18 il capitano inglese John Pullin rilasciò una dichiarazione nel dopopartita che divenne famosa: «Non saremo un granché, ma almeno a giocare ci veniamo». Particolare curioso, a tutt'oggi rimasto caso unico nella storia della competizione, quell'edizione del Cinque Nazioni fu vinta ex æquo da tutte e cinque le partecipanti, che chiusero ciascuna con due vittorie e due sconfitte.
Il giocatore di spicco in quel decennio difficile fu Bill Beaumont: questi, seconda linea del Fylde, divenne capitano e leader della Nazionale, che guidò al Grande Slam nel Cinque Nazioni 1980, il primo dopo 23 edizioni. Convocato anche nei British Lions, fu il primo inglese dopo 50 anni a vestire la fascia da capitano di tale selezione in un test match ufficiale.
A parte il Grande Slam e la summenzionata edizione del 1973, la vittoria inglese del 1980 fu notevole in quanto l'ultima edizione vinta in solitaria risaliva al 1963. Tuttavia, nonostante le premesse, l'Inghilterra non vinse nulla per tutto il decennio (il successivo Cinque Nazioni arrivò solo nel 1991). Gli anni ottanta videro anche il primo test match ufficiale dell'Inghilterra contro l'Argentina a Buenos Aires (19-19 il risultato dell'incontro disputatosi il 30 maggio 1981) e alcuni dei più insoliti episodi avvenuti intorno alla Nazionale: il 3 gennaio 1982, nell'intervallo del vittorioso match contro l'Australia (15-11), la (all'epoca) ventiquattrenne Erica Roe si produsse in uno streaking (attraversamento di corsa del campo di gioco senza indumenti addosso) sull'erba di Twickenham che la rese famosa e che la consegnò alla cronaca come autrice della più famosa corsa svestita della storia del rugby; successivamente, nel Cinque Nazioni, nel pranzo post-vittoria contro la Francia a Parigi, fu offerto un flacone-regalo di colonia a ciascun giocatore. La seconda linea Maurice Colclough svuotò il flacone, lo riempì di vino bianco e se lo bevve tutto, inducendo un suo compagno di squadra, Colin Smart, a pensare che anche il flacone a lui destinato contenesse vino. Quindi lo bevve tutto d'un fiato ed entro un'ora si ritrovò all'ospedale per una lavanda gastrica. Un altro compagno di squadra commentò: «Immagino che Colin non se la sia passata bene, però aveva l'alito più profumato che io abbia mai sentito».
Nel 1983 arrivò anche il Cucchiaio di Legno al Cinque Nazioni, frutto di un pari e tre sconfitte: salvò parzialmente l'annata la vittoria (19 novembre) per 15-9 contro gli All Blacks a Twickenham; l'anno successivo, tuttavia, durante un loro tour in Sudafrica, gli inglesi persero due incontri contro gli Springboks (15-33 il 2 giugno a Port Elizabeth) e 9-35 il 9 giugno 1984 a Johannesburg; inoltre il 3 novembre l'Australia vinse 19-3 a Twickenham. Anche il 1985, a parte l'incerto andamento nel Cinque Nazioni, vide la squadra inglese sconfitta in due top match, durante il loro tour oceanico, dagli All Blacks, per 13-18 (1º giugno) e per 15-42 (8 giugno).
L'IRB, nel frattempo, aveva istituito la Coppa del Mondo di rugby: l'Inghilterra fu tra le selezioni ammesse d'ufficio all'edizione inaugurale di tale competizione, programmata per il 1987 congiuntamente in Australia e Nuova Zelanda.
La neonata Coppa del Mondo rispecchiava l'intento della IRB di istituire un banco di prova sul quale - a cadenza predefinita - le varie squadre nazionali del mondo potessero stabilire un termine di confronto avente caratteristiche di inequivocabilità (e quindi, in un dato lasso di tempo e nelle stesse condizioni ambientali, slegate da tornei a inviti o a partecipazione limitata, nonché i vari tour) e, cosa più importante, sancire ufficialmente quale nazionale potesse avere il diritto a fregiarsi del titolo di campione del mondo, riconoscimento fino ad allora inesistente e affidato a vaghe, ed estemporanee, classifiche di rendimento.
La prima Coppa del Mondo vide l'Inghilterra affrontare il girone di qualificazione contro Australia, Giappone e Stati Uniti. I risultati furono rispettivamente 6-19, 60-7 e 34-6, che diedero ai Lions la qualificazione come secondi del girone. Successivamente, ai quarti di finale, gli inglesi furono sconfitti per 3-16 dal Galles ed eliminati.
La seconda Coppa del Mondo fu organizzata proprio in Inghilterra (con alcuni incontri ospitati da Francia, Galles e Scozia), e la squadra di casa vi arrivò al termine di un triennio con luci e ombre: sette vittorie in tre edizioni complessive del Cinque Nazioni (uno dei quali, quello del 1990, vinto dalla Scozia con il Grande Slam) e due sconfitte in altrettanti test match contro l'Australia nel 1988 (19-28 il 29 maggio e 8-28 il 12 giugno), parzialmente riscattate dalla rivincita inglese sugli Wallabies a Twickenham (28-19, 5 novembre). Il 1991 per contro iniziò bene, con la conquista del Cinque Nazioni con il Grande Slam, anche se nel prosieguo di stagione giunse un'inaspettata sconfitta a Buenos Aires contro una squadra di dilettanti argentini.
Il primo girone della Coppa del Mondo vide l'Inghilterra opposta a Nuova Zelanda, Italia e Stati Uniti. Sconfitta nel top match per 12-18 dagli All Blacks, la squadra si riprese contro l'Italia (in quello che fu il primo incontro ufficialmente riconosciuto come test match dall'IRB tra le due Nazionali) per 36-6 e successivamente, battendo gli Stati Uniti 37-9, incassò la qualificazione ai quarti. Lì incontrò la Francia al Parco dei Principi di Parigi e, al termine di una partita accesissima e caratterizzata da strascichi fortemente polemici, prevalse 19-10. La successiva partita, di semifinale, vide gli inglesi opposti agli ultrarivali scozzesi nella loro roccaforte di Murrayfield a Edimburgo: i Lions la espugnarono vincendo 9-6 e raggiunsero la finale di Twickenham dove trovarono l'Australia. Davanti a spalti gremiti di tifosi inglesi, la nazionale di casa perse 6-12 e il titolo di campione del mondo andò agli Wallabies.
Il quadriennio che accompagnò l'Inghilterra alla III Coppa del Mondo iniziò con il secondo consecutivo Grande Slam, al Cinque Nazioni 1992, bissato proprio nell'anno della competizione, nel 1995. Nel mezzo, tre sconfitte e cinque vittorie complessivamente tra le edizioni 1993 e 1994, più due vittorie di prestigio a Twickenham, la prima contro il Sudafrica - che si riaffacciava sul grande palcoscenico dopo l'esclusione internazionale dovuta al regime di apartheid - per 33-16 il 14 novembre 1992, la seconda contro gli All Blacks per 15-9 il 27 novembre 1993; il 1994, inoltre, si chiuse con solo due sconfitte, quella nel Cinque Nazioni e la rivincita contro il Sudafrica, che passò per 15-32 a Twickenham il 4 giugno 1994.
L'IRB, per celebrare la fine dell'apartheid in Sudafrica, decise di affidare a quel Paese l'organizzazione della Coppa del Mondo 1995. L'Inghilterra fu sorteggiata, in prima fase, nel girone insieme con Argentina, Samoa e Italia. I Lions dovettero venire a capo di due incontri molto combattuti, sia contro i Pumas (sconfitti 24-18) che contro gli Azzurri (27-20) per giungere alla qualificazione ai quarti, ai quali accedettero come primi del girone dopo la vittoria su Samoa per 44-22. Il successivo turno diede agli inglesi l'occasione di prendersi la rivincita sugli Wallabies, vincitori della finale di quattro anni prima: gli australiani furono sconfitti per 25-22 e ad attendere l'Inghilterra in semifinale vi furono gli All Blacks che batterono i Lions per 45-29. Mentre il Sudafrica batteva i neozelandesi in finale, l'Inghilterra perdeva anche la finale per il terzo posto contro la Francia.
Il 26 agosto 1995 l'International Rugby Board decretò la fine delle restrizioni al professionismo nel rugby XV; se da un lato la manovra aveva lo scopo di mettere fine a equivoci come lo pseudo-dilettantismo (di giocatori formalmente dilettanti ma spesso retribuiti sottobanco), dall'altro si prefiggeva quello, ben più importante, di contrastare l'avanzata del rugby XIII (nato alla fine del XIX secolo come risposta e opposizione professionistica proprio al rugby XV), soprattutto nei Paesi dove esso era maggiormente diffuso (Australia, nord del Regno Unito, Sudafrica). In particolare, il campionato d'eccellenza di rugby XIII australiano, il Super League, costituiva un forte richiamo per i giocatori di rugby XV per via degli alti ingaggi che esso garantiva. Il primo atto del rugby XV professionistico fu l'istituzione nell'Emisfero Sud, a livello di club, del SANZAR, un campionato di Lega trasversale gestito dalle federazioni di Sudafrica, Australia e Nuova Zelanda; a livello internazionale, invece, il Tri Nations, disputato dalle tre Nazionali. Per quanto riguarda invece le Isole Britanniche, il passaggio al professionismo significò anche la migrazione al rugby XV (o la mancata emigrazione da esso) di giocatori di rilievo internazionale: il caso più famoso di tutti fu quello di Jason Robinson, che da rugbysta a XIII disputò incontri internazionali sia per il Regno Unito che per l'Inghilterra, giungendo anche a disputare la finale di Coppa del Mondo di tale disciplina e poi, migrato al rugby XV, ne vinse la relativa Coppa del Mondo con la Nazionale inglese.
Il cammino di avvicinamento alla Coppa del 1999 fu uno dei più criticati e sofferti della Nazionale del dopoguerra: dapprima insorsero problemi con le altre federazioni a causa dell'accordo stipulato tra la BSkyB di Rupert Murdoch e la Rugby Football Union per la trasmissione degli incontri interni della Nazionale inglese nel Cinque Nazioni: in pratica le gare casalinghe dell'Inghilterra furono rese disponibili solo a pagamento, mentre quelle delle altre squadre britanniche continuarono ad andare in onda sui canali della BBC. Questo spinse le altre federazioni a minacciare quella inglese di espellerla da future edizioni del torneo per rimpiazzarla con l'Italia, che già da tempo aveva avanzato formale richiesta di entrare a far parte della competizione come partecipante fissa. La minaccia successivamente rientrò a fronte dell'impegno, alla scadenza del contratto con BSkyB, di contrattare collettivamente i diritti televisivi del torneo.
Ma un altro problema, ben più serio, sopravvenne a complicare l'attività internazionale della Federazione: a partire dall'avvento del professionismo nel rugby XV britannico, i giocatori nel giro della Nazionale furono coinvolti nella battaglia politico-sportiva tra i loro club d'appartenenza e la Rugby Football Union; tale conflitto fu chiamato Clubs vs. country e riguardò essenzialmente gli indennizzi dovuti ai club per l'utilizzo dei loro uomini in Nazionale. La prima grossa occasione di scontro si ebbe in vista del tour nell'Emisfero Sud del 1998, quando numerosi club inglesi di Premiership si rifiutarono di liberare i propri giocatori per la Nazionale. Toccò in sorte alla vecchia gloria Clive Woodward (già facente parte del XV vincitore del Grande Slam nel Cinque Nazioni 1980), promosso C.T. un anno prima, di guidare l'Inghilterra attraverso quello che divenne «il tour infernale»: se a fine 1997 l'Inghilterra era riuscita a pareggiare con un tutto sommato soddisfacente 26-26 a Twickenham contro la Nuova Zelanda (6 dicembre) dopo che gli stessi All Blacks avevano vinto 25-8 due settimane prima a Manchester (22 novembre), nel tour che partì a giugno 1998, che faceva seguito alla perdita del Cinque Nazioni per mano della Francia, a causa della mancata concessione di numerosi giocatori da parte dei club Woodward fu costretto ad allestire una formazione d'emergenza la quale, se pure riuscì a non crollare contro gli All Blacks (22-64 il risultato finale) e a limitare i danni contro gli Springboks (0-18), non riuscì tuttavia a evitare all'Inghilterra la sconfitta più umiliante della sua storia, un disastroso 0-76 incassato dall'Australia a Brisbane il 6 giugno 1998.
L'Inghilterra fallì anche nell'ultimo Cinque Nazioni, quello del 1999 (l'anno successivo divenne Sei Nazioni con l'arrivo dell'Italia), che andò agli scozzesi. La IV Coppa del Mondo fu organizzata dal Galles, con incontri anche in Scozia, Francia e nella stessa Inghilterra la cui Nazionale, quindi, giocava praticamente in casa. In effetti gli incontri dei Lions nella fase a gironi furono disputati a Twickenham: opposta a Italia, Tonga e Nuova Zelanda ebbe vita facile contro le prime due, vincendo rispettivamente per 67-7 e 101-10, ma cedette agli All Blacks 16-30, cosa questa che la costrinse allo spareggio tra le seconde per l'accesso ai quarti di finale.
Superato l'ostacolo-Figi (45-24), l'Inghilterra si fermò ai quarti a Parigi contro il Sudafrica (21-44) e a disputarsi la finale a Cardiff furono Australia e Francia, vittoriose rispettivamente su Springboks e All Blacks. Alla fine gli oceanici si laurearono campioni del mondo per la seconda volta.
Un deciso cambio di rotta avvenne nel 2000: il primo torneo a chiamarsi Sei Nazioni fu vinto dai Lions nonostante la sconfitta finale contro la Scozia per 13-19 che impedì loro di conseguire il primo Grande Slam da 5 incontri.
A causa di un'epidemia di afta epizootica nel Regno Unito, il Sei Nazioni 2001 fu dilazionato e le ultime partite vennero disputate in settembre e ottobre: l'Inghilterra rivinse il titolo, ma anche in tale occasione senza il Grande Slam a causa dell'incontro perso contro l'Irlanda a Lansdowne Road.
Nel frattempo, la polemica tra club e Federazione non accennava a diminuire, quindi la Rugby Football Union diede vita nel 2001, di concerto con i principali club inglesi, a England Rugby, un organismo di coordinamento dei club e dell'attività internazionale. Federazione e club si accordarono per fissare un tetto massimo al numero di incontri internazionali stagionali per i giocatori d'élite (un gruppo di 50/60 rugbysti scelti dalla federazione), al fine di ridurne al minimo il rischio di logorìo e infortuni; fu altresì prevista contropartita economica verso i club a titolo di indennizzo. Con queste premesse il C.T. Woodward poté lavorare su un gruppo scelto di giocatori e preparare la squadra in vista della Coppa del 2003.
Nel 2002, la Francia vinse il torneo e il Grande Slam, ma l'Inghilterra, seconda, vinse il Triple Crown. In quello stesso giugno la squadra, capitanata da Phil Vickery e con cinque nuove leve, andò a Buenos Aires a battere una forte Argentina 26-18 e, nel successivo novembre, riportò un prestigioso filotto, inanellando a Twickenham tre convincenti vittorie contro le altrettante potenze dell'emisfero sud: prima fu la volta degli All Blacks, sconfitti il 9 novembre per 31-28, poi degli Wallabies campioni del mondo, battuti una settimana più tardi per 32-31 con l'esterno Ben Cohen (nipote del calciatore George Cohen che vinse il campionato del mondo 1966 con la nazionale inglese di calcio) sugli scudi e autore delle due mete inglesi; infine il 23 novembre fu il turno degli Springboks, addirittura umiliati con un 53-3 che rappresenta tuttora la miglior vittoria inglese contro i sudafricani.
Il 2003 si aprì con il Grande Slam nel Sei Nazioni e il 1º posto nel ranking mondiale IRB: dopo aver battuto nella gara d'apertura la Francia detentrice del trofeo e il Galles, l'Inghilterra sconfisse le altre tre avversarie realizzando sempre almeno 40 punti. A confermare l'eccellente preparazione tecnica e lo stato di forma giunsero in giugno le vittorie, nel tour premondiale, in casa della Nuova Zelanda a Wellington per 15-13 e dell'Australia a Melbourne per 25-14.
Con tali credenziali, l'Inghilterra si presentò alla Coppa del mondo 2003 in Australia tra le favorite alla vittoria finale. In effetti, già fin dal girone di qualificazione, nella nuova formula a cinque squadre, la squadra fece subito capire di non essere intenzionata a far concessioni a chicchessia: dopo aver sconfitto la Georgia 84-6, i Lions affrontarono e sconfissero il Sudafrica 25-6 guadagnando virtualmente il primo posto del girone già dopo due incontri. A conti fatti risultò più impegnativa la partita contro Samoa, vinta per 35-22, prima di chiudere con un 111-13 all'Uruguay che non ammise repliche.
Opposta nei quarti di finale al Galles, l'Inghilterra vinse il derby interbritannico per 28-17 e si apprestò a disputare la sua terza semifinale in cinque edizioni. Ad attenderla c'era la Francia, che quattro anni prima era arrivata fino alla finale: 24-7 fu il punteggio con cui i Lions superarono i Bleus e conquistarono il diritto alla finale, dove trovarono i padroni di casa dell'Australia.
Il 22 novembre 2003 andò in scena a Sydney un incontro di alto tasso tecnico, spettacolare ed emozionale dinanzi a 83.000 spettatori: subito sotto 0-5 per una meta di Tuqiri, l'Inghilterra ribaltò a suo favore la situazione con tre piazzati di Wilkinson, poi una meta di Robinson fissò il punteggio sul 14-5 prima dell'intervallo. I Lions dovettero subire nella ripresa il ritorno degli Wallabies, che con tre piazzati di Flately si portarono in parità 14-14. Il risultato non si mosse più fino alla fine, quindi fu necessario andare ai tempi supplementari: Wilkinson portò di nuovo l'Inghilterra avanti sul 17-14, ma un ennesimo piazzato di Flately ripristinò ulteriormente la parità. Quando mancavano 26 secondi al termine del secondo tempo supplementare, un drop tra i pali di Wilkinson da 30 metri fissò il risultato sul 20-17 per gli inglesi e diede loro la prima Coppa del mondo della loro storia. Migliaia di tifosi festeggiarono a Heathrow lo sbarco dei giocatori della Nazionale e due settimane dopo, l'8 dicembre, fu decretata una giornata nazionale di festa in tutta l'Inghilterra: tra una folla di più di 500.000 persone la squadra sfilò per le vie di Londra su un bus scoperto, e fu ricevuta prima da Tony Blair a Downing Street e poi dalla Regina Elisabetta a Buckingham Palace.
Il quadriennio appena chiusosi trionfalmente con la Coppa del Mondo e la conferma del primo posto nel ranking IFB, vide l'Inghilterra vincere 29 delle 34 partite disputate, incluse due vittorie a testa contro le tre big dell'emisfero meridionale nonché tre conquiste su quattro edizioni del Sei Nazioni di cui una con il Grande Slam.
Numerosi giocatori, nell'anno successivo alla vittoria in Coppa del Mondo, annunciarono il ritiro dalla Nazionale; tra questi il capitano Martin Johnson, Lawrence Dallaglio e lo stesso allenatore Clive Woodward.
La decisione del C.T. di dimettersi fece seguito a quello che egli ritenne il mancato rispetto dei patti stabiliti con il citato accordo tra club e Federazione: nonostante la relativa libertà di azione di cui egli aveva goduto grazie a tale accordo fosse stata fondamentale per la conquista della Coppa del 2003, appena un anno più tardi Woodward lamentò di non avere più spazio per pianificare gli allenamenti e impostare gli schemi di gioco, nonché per familiarizzare con i giocatori: «Ho chiesto di più e mi hanno dato di meno», disse Woodward nell'intervista in cui manifestava l'intenzione di dimettersi dall'incarico di C.T.. Nella decisione ebbe il suo peso anche un 2004 non esaltante, iniziato con un Sei Nazioni chiuso al terzo posto con due sconfitte. L'eredità di Woodward fu raccolta dal suo secondo, Andy Robinson, già facente parte della vittoriosa spedizione in Australia.
La prima campagna di Robinson, il Sei Nazioni 2005, fu persino meno fruttuosa della precedente: tre sconfitte su cinque incontri e quarto posto generale. Il cattivo rendimento dei giocatori nazionali influì pure sull'andamento del tour dei British Lions in Nuova Zelanda: diversi inglesi erano in campo quando gli All Blacks batterono i British Lions tre volte, a Christchurch, Wellington e Auckland rispettivamente per 21-3, 48-18 e 38-19 tra giugno e luglio 2005. A risollevare l'annata, la vittoria contro i finalisti di due anni prima, gli australiani, a Twickenham, per 26-16, anche se una settimana più tardi, in visita in Inghilterra, gli All Blacks batterono i Lions a casa loro per 23-19.
Nonostante il promettente avvio del Sei Nazioni 2006 (vittoria contro il Galles), il torneo non fu dei migliori per l'Inghilterra. Una vittoria giudicata poco convincente a Roma contro l'Italia (31-16) fu il prologo di due sconfitte consecutive contro Scozia e Francia; Robinson decise quindi di cambiare metà squadra per l'ultimo incontro: ma, anche con sette elementi nuovi, non evitò la sconfitta contro l'Irlanda.
A seguito di tali performance negative, la RFU tagliò quasi tutto lo staff tecnico del manager Andy Robinson che, se pure mantenne il suo incarico, si vide affiancare dalla neoistituita figura dell'Élite Rugby Director, una sorta di supervisore sotto la cui tutela Robinson era di fatto posto. Dopo aver vagliato le ipotesi Clive Woodward e Nick Mallett (Springbok divenuto nel dicembre 2007 tecnico della Nazionale italiana), alla fine la federazione inglese affidò tale nuovo incarico a Rob Andrew e, al contempo, affiancò a Robinson un nuovo staff, composto da John Wells (allenatore degli avanti), Mike Ford (allenatore della difesa) e Brian Ashton (allenatore dell'attacco). Con tale management la Nazionale inglese affrontò un minitour in Australia perdendo due incontri su due, l'11 e il 17 giugno, entrambi al Telstra, rispettivamente 3-34 e 18-43. Con tali due sconfitte la serie negativa dell'Inghilterra si allungò a cinque incontri, la peggiore dal 1984.
A novembre, nei consueti test match di chiusura d'anno, l'Inghilterra ospitò a Twickenham la Nuova Zelanda, l'Argentina e (due volte) il Sudafrica. Gli incontri con i primi due avversari si risolsero in altrettante, ennesime, sconfitte, rispettivamente per 20-41 e 18-25 (la prima sconfitta interna contro i sudamericani). La vittoria nel terzo test match contro gli Springboks per 23-21 salvò l'Inghilterra dal record negativo di otto sconfitte consecutive, ma la ripetizione dell'incontro una settimana più tardi, risoltosi in un netto 14-25 spinse di fatto Robinson, con un saldo complessivo di 13 sconfitte su 22 incontri condotti da allenatore capo, a rassegnare le proprie dimissioni dall'incarico.
Anche Robinson, come Woodward, non mancò di criticare il comportamento dei club e il mancato rispetto dei patti con la federazione: il tecnico uscente attribuì infatti buona parte della responsabilità delle scarse prestazioni della Nazionale alla mancanza di controllo sui giocatori a sua disposizione.
Il posto lasciato libero da Robinson fu preso da Brian Ashton il 20 dicembre successivo, cui fu demandato il compito di accompagnare la squadra verso la VI Coppa del Mondo con un titolo di campioni in carica da difendere.
Questi, il cui primo banco di prova fu il Sei Nazioni 2007, al momento di convocare la rosa ufficiale per il torneo, annunciò la sua intenzione di comunicare i nomi dei giocatori prescelti in largo anticipo su ogni incontro, nella speranza che i loro club di appartenenza non li utilizzassero nel weekend immediatamente precedente all'incontro stesso. Il torneo iniziò in maniera convincente contro la Scozia (battuta 42-20 a Twickenham). Ma già il secondo match, contro l'Italia, mise in mostra le difficoltà della squadra, che vinse con un 20-7 visto come un successo da parte azzurra, sensazione confermata dallo stesso tecnico Ashton e da Jonny Wilkinson, che riconobbero agli italiani il merito di aver creato loro molti problemi durante l'incontro, in ragione anche della minor pressione che gravava sul XV di Berbizier. Tale faticata vittoria fece da prologo al rovescio di Dublino per 13-43 (la sconfitta con il massimo scarto contro gli irlandesi) e a poco servì la vittoria contro la Francia, che si aggiudicò alla fine il torneo: nell'ultimo incontro l'Inghilterra perse contro il Galles e terminò terza, a soli due punti dall'Italia, quarta con due vittorie. A incrementare i dubbi sulla capacità inglese di difendere efficacemente il titolo di quattro anni prima, giunsero due pesanti sconfitte in altrettanti test match in Sudafrica contro gli Springboks, 10-58 il 26 maggio a Bloemfontein e 22-55 il successivo 2 giugno a Pretoria. Gli ultimi atti prima della Coppa del Mondo in Francia furono una schiacciante vittoria contro il Galles il 4 agosto a Twickenham seguita pochi giorni dopo da una doppia sconfitta, nella stessa Twickenham e poi a Saint-Denis, rispettivamente per 15-21 e 9-22 contro i rivali d'Oltremanica.
In occasione della Coppa del Mondo la RFU e i club di Premiership addivennero a un nuovo accordo, simile a quello del 2001, e Ashton poté così diramare le convocazioni ufficiali per il torneo alla fine dei test match di avvicinamento.
Sorteggiata nella prima fase della Coppa in un girone che la vedeva insieme al citato Sudafrica, agli Stati Uniti, a Samoa e a Tonga, l'Inghilterra esordì a Lens con un incerto 28-10 sulla nazionale americana che sollevò più di un dubbio, che trovò poi conferma nell'incontro-verità che vide i Lions opposti ai sudafricani: a Saint-Denis gli Springboks inflissero un umiliante 36-0 alla nazionale di Ashton, facendo persino sorgere dubbi sull'effettiva possibilità di superare la prima fase del torneo. Le vittorie contro Samoa per 44-22 e, successivamente, Tonga per 36-20 assicurarono agli inglesi il passaggio agli ottavi di finale, sebbene ad attenderli vi fosse l'Australia finalista del 2003 e in attesa di rivincita. A Marsiglia, un'Inghilterra del tutto diversa da quella della prima fase, invece, tenne il campo per tutto l'incontro e concesse pochissimo agli Wallabies: questi realizzarono e trasformarono una meta, ma a parte quello non furono in grado di andare oltre a un piazzato tra i pali. Gli inglesi, invece, misero a segno quattro calci piazzati con i quali portarono a casa l'incontro con il punteggio di misura di 12-10 e dunque rimanendo quantomeno tra le prime 4 del mondo. In semifinale a Saint-Denis trovarono la Nazionale di casa, che viaggiava sull'onda emotiva susseguente all'eliminazione inflitta agli All Blacks una settimana prima. Un'Inghilterra fisica, opposta a una Francia che tentava il gioco di fino, alla fine prevalse 14-9 grazie anche alla meta nei primissimi minuti di Lewsey che segnò la differenza di punteggio, essendosi il resto dell'incontro sostanzialmente tenuto su un piano di parità, con tre piazzati francesi contro due piazzati e un drop inglese dell'onnipresente Jonny Wilkinson recordman di punti in tutta la storia della Coppa del Mondo.
La finale non ripeté il copione dell'incontro precedente tra le due squadre: a differenza di quello, infatti, non fu realizzata alcuna meta (solo una, inglese, di Cueto, che fu annullata dall'arbitro Rolland in seguito a una controversa analisi del filmato che non aiutava a chiarire se al momento di realizzare Cueto fosse dentro il campo con ogni parte del corpo) e il risultato fu affidato al piede dei due specialisti, Montgomery per i sudafricani e, di nuovo, Wilkinson per gli inglesi: con cinque piazzati a due vinse il Sudafrica 15-6, ma all'Inghilterra fu ciononostante riconosciuto che il solo aver raggiunto la finale, visto il quadriennio terribile che aveva preceduto la Coppa del Mondo, era stato di per sé un risultato di tutto rispetto.
Il contratto di Brian Ashton, scaduto il 20 dicembre 2007 è stato rinnovato dalla federazione dopo una serie di consultazioni con gli allenatori di club inglesi. Questi ultimi in particolare hanno espresso il loro consenso alla permanenza del tecnico alla guida della Nazionale, specialmente per essere riuscito a portare la squadra in finale tra molte difficoltà: il manager degli Wasps Shaun Edwards, in un'intervista al Daily Telegraph, ha sostenuto che «…sarebbe stata un'ingiustizia licenziarli [Asthon e il suo staff, nota] dopo che avevano raggiunto la finale di Coppa del Mondo». Il primo impegno successivo alla Coppa del Mondo è stato il Sei Nazioni (febbraio-marzo 2008), che ha visto la Nazionale inglese chiudere al secondo posto a pari merito con la Francia con tre vittorie e due sconfitte un torneo dominato dal Galles che ha realizzato il Grande Slam.
Dopo tale risultato, il direttore dell'area rugbystica della Rugby Football Union, Rob Andrew, ha deciso di affidare la squadra a un nuovo tecnico, proponendo al contempo ad Ashton l'incarico di allenatore capo del centro tecnico nazionale federale della RFU. Le preferenze di Andrew sono ricadute sull'ex nazionale Martin Johnson il quale ha accettato l'incarico premettendo di non poter dare la propria disponibilità prima del 1º luglio 2008, per stare vicino alla moglie, in attesa della nascita del secondo figlio della coppia. Quindi il tour estivo di giugno in Nuova Zelanda, risoltosi in due sconfitte in altrettanti test match contro gli All Blacks, è stato guidato dallo stesso Andrew.
Per quanto concerne gli ulteriori test stagionali, in autunno sono attese a Twickenham varie selezioni dell'emisfero sud: l'8 novembre è previsto un match non ufficiale contro le Isole del Pacifico, mentre il 15, il 22 e il 29 novembre successivi saranno ospiti dell'Inghilterra rispettivamente l'Australia, il Sudafrica e la Nuova Zelanda.
Riguardo invece alla Coppa del Mondo 2011 in programma in Nuova Zelanda, l'Inghilterra è già sicura della presenza alla fase finale di tale competizione, essendosi qualificata tra le migliori 12 squadre dell'edizione 2007.
A differenza delle altre due maggiori federazioni sportive inglesi, quella calcistica e di cricket, che adottarono nei loro stemmi i Tre Leoni Plantageneti (v. e v.), quella rugbystica prese a simbolo la rosa rossa della casata dei Lancaster, uno dei rami discendenti dai Plantageneti: l'altro ramo, gli York, invece, aveva come simbolo una rosa bianca. Entrambe le casate diedero diversi sovrani all'Inghilterra (due per tutti, Enrico IV per i Lancaster e Riccardo III per gli York) e si affrontarono in un lungo conflitto per il trono inglese, passato alla storia come Guerra delle due rose. Sebbene i due rami familiari alla fine del conflitto si fossero praticamente annientati a vicenda, fu un Lancaster - l'ultimo, Enrico VII, avo di Elisabetta I - che, sposando l'ultima discendente della famiglia rivale, Elisabetta di York, finì di fatto il conflitto e diede origine alla dinastia dei Tudor, che diede continuità al trono d'Inghilterra. La scelta della rosa rossa deriva dal fatto che, sebbene tale matrimonio avesse riunito i due rami familiari - ragion per cui sarebbe stato più logico adottare una rosa metà bianca e metà rossa - il nome tramandato in via maschile fu quello dei Lancaster, da cui la scelta di utilizzare la rosa rossa come simbolo di continuità.
La forma e il disegno della rosa subìrono fin dai primi anni di vita della nazionale diverse modifiche, finché nel 1920 essi ricevettero un tratto definito, che è quello che fu utilizzato fino a metà degli anni novanta. Si suppone che tale disegno sia opera di Alfred Wright, un dipendente della Rugby Football Union. Il disegno attuale risale al 1997, quando tutta l'uniforme di gioco fu sottoposta a restyling in concomitanza dell'avvento del nuovo fornitore di equipaggiamento sportivo, la statunitense Nike.
La tenuta di gioco fino all'estate 2012 della Nazionale inglese prevedeva maglia, pantaloncini e calzettoni completamente bianchi, eccezion fatta per una banda diagonale frontale sulla maglietta (della stessa tonalità di rosso della Croce di S. Giorgio, la bandiera inglese) che parte dalla spalla destra e termina sul fianco sinistro. Fino a qualche anno addietro i calzettoni erano blu marino, che era anche il colore della tenuta da trasferta fino al 2007. Da tale data, invece, la tenuta alternativa è identica alla prima, ma a colori invertiti, per cui è completamente rossa con una banda bianca sulla maglietta. La scelta ha sollevato numerose critiche da parte dei tifosi, che obiettano che tale nuova tenuta non fa risaltare la rosa rossa sul petto come faceva invece la maglia completamente blu marino.
La tenuta attuale fu presentata alla vigilia della Coppa del Mondo 2007: quella bianca esordì il 4 agosto contro il Galles, mentre quella rossa contro la Francia fu indossata per la prima volta il successivo 18 agosto.
Da settembre 2012 le divise, fornite da Canterbury of New Zealand, non prevedono più altri segni distintivi.
Dal 1910 il terreno casalingo della nazionale di rugby è lo stadio di Twickenham (situato nell'omonimo quartiere di Londra), nel quale, salvo rare eccezioni, la squadra ha da allora sempre disputato gli incontri interni, assumendo la funzione che lo stadio di Wembley ha per la nazionale di calcio. Più raramente, altre città inglesi hanno ospitato le partite casalinghe dell'Inghilterra, una tra tutte Manchester.
Il primo terreno di gioco dei rugbysti inglesi fu il campo conosciuto come The Oval, costruito nel 1845 e che vanta un singolare primato: esso ha infatti ospitato il primo incontro interno delle Nazionali inglesi di rugby XV, di calcio e di cricket (e, in effetti, l'Oval è un campo in erba nato proprio per quest'ultima disciplina). Nell'occasione, l'esordio interno della nazionale di rugby coincise con la seconda partita di tale selezione, avendo essa disputato la sua prima assoluta in Scozia.
Per un certo periodo, inoltre, prima della costruzione di Twickenham, fu utilizzato Richardson's Field, un terreno nel quartiere londinese di Blackheath, sede della squadra di rugby ufficialmente documentabile come più antica d'Inghilterra (1858), il Blackheat Rugby Club.
Lo stadio di Twickenham è capace di 82.000 posti a sedere e in passato è stato usato anche per concerti (Iron Maiden, U2, Rolling Stones, etc.); tra eventi sportivi di altre discipline si segnalano anche alcune finali della Challenge Cup di rugby XIII prima che tale competizione migrasse nel rinnovato Wembley.
Nel 1991 lo stadio ospitò diverse partite, inclusa la finale, della Coppa del Mondo di rugby che si tenne in Inghilterra; ospitò anche diversi incontri dell'edizione del 1999 sebbene, in quest'ultimo caso, a organizzare formalmente la manifestazione fosse la federazione gallese.
La Nazionale inglese di rugby ha disputato al 30 giugno 2008 616 incontri. Di questi, 607 sono considerati test match ufficiali dalla IRB e catalogati come Full International (ovvero, a livello di rappresentative maggiori ufficiali di federazioni nazionali). In tali test match, il record di presenze appartiene a Jason Leonard che, dal 1990 al 2004, assommò 114 incontri. Il record di marcature appartiene invece a un giocatore tuttora in attività, Jonny Wilkinson, con 1.032. Questi detiene, tra l'altro, il record assoluto di punti segnati nella Coppa del Mondo di rugby: 246 in 3 edizioni complessive disputate. Rory Underwood detiene invece il record di mete segnate per la Nazionale inglese, 49.
L'avversario incontrato più di frequente è la Scozia (peraltro in scena proprio contro l'Inghilterra nel primo incontro internazionale assoluto della storia del rugby): le due Nazionali si sono incontrate almeno una volta per stagione sportiva, per un totale fino ad oggi di 125 incontri. Il più recente incontro tra le due Nazionali si è tenuto a Edimburgo l'8 marzo 2008 e, oltre a essere valido per il Sei Nazioni, ha assegnato anche la Calcutta Cup: gli scozzesi hanno vinto l'incontro 15-9. A seguire per numero di incontri disputati, le altre Nazionali delle Isole Britanniche: l'Irlanda è stata affrontata 121 volte, il Galles 117. Il Sudafrica fu l'avversario contro cui l'Inghilterra dovette attendere il maggior lasso di tempo prima di vincere il suo primo incontro: ciò infatti accadde il 20 dicembre 1969, 63 anni e 12 giorni dalla prima volta in cui le due Nazionali si incontrarono (8 dicembre 1906).
Dei 9 incontri non ufficiali, 3 sono stati disputati contro i New Zealand Māori (2 vittorie e 1 sconfitta, primo incontro il 16 febbraio 1889, ultimo il 9 giugno 2003) e 6 contro i Barbarians (2 vittorie e 4 sconfitte, primo incontro il 29 settembre 1990, ultimo il 28 maggio 2005).
Quattro ex-giocatori inglesi sono stati ammessi nell'International Rugby Hall of Fame: oltre ai citati Sir Wavell Wakefield e Bill Beaumont, anche Martin Johnson e Jason Leonard (recordman di presenze nella Nazionale inglese e convocato in 4 edizioni della Coppa del Mondo, dal 1991 al 2003). Quello che segue è un elenco dei giocatori - in attività o ritirati - che abbiano fatto parte della Nazionale inglese. Qualora tuttora in attività, sono indicati coloro che si sono ritirati dall'attività internazionale oppure non siano stati più chiamati in Nazionale. Vengono elencati in questa lista coloro tra la cui prima e ultima partita in Nazionale sia passato un periodo minimo di tre anni, corrispondente all'incirca a 25-30 incontri (l'Home Championsip - Cinque o Sei Nazioni, un numero variabile di test-match e/o i tour, per un ammontare variabile di 8/10 incontri l'anno).
Quella riportata è la lista dei commissari tecnici della Nazionale inglese. Il primo commissario tecnico ufficialmente investito di tale funzione fu Don White, nel 1969.
Assoluta: 17 (1910, 1913, 1914, 1921, 1923, 1924, 1928, 1930, 1953, 1957, 1958, 1963, 1980, 1991, 1992, 1995, 1996)
(EN) Bob Howitt, SANZAR Saga - Ten Years of Super 12 and Tri-Nations Rugby, Londra, Harper Collins Publishers, 2005, ISBN 1-86950-566-2.
(EN) Stuart Farmer, The Official England Rugby Miscellany, Vision Sports Publishing Limited, 2008, ISBN 1-905326-12-2.
(EN) Peter Fitzsimmons, The Rugby War, Londra, Harper Collins Publishers, 2003, ISBN 0-7322-7882-1.
(EN) Ron Palenski, Century in Black - 100 Years of All Black Test Rugby, Wellington, Hodder Moa Beckett Publishers Limited, 2003, ISBN 1-86958-937-8.
(EN) Jason Tuck, The Men in White: Reflections on Rugby Union, the Media and Englishness (abstract), in International Review for the Sociology of Sport, vol. 38, nº 2, giugno 2003,  pp. 177-199, DOI:10.1177/1012690203038002003. URL consultato il 19 settembre 2010.
Wikimedia Commons contiene immagini o altri file su nazionale di rugby a 15 dell'Inghilterra
(EN) Sito ufficiale della Rugby Football Union, su rfu.com. URL consultato il 21 novembre 2015 (archiviato dall'url originale il 23 settembre 2009).