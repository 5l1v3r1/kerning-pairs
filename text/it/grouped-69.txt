
La quarta stagione della serie televisiva Bosch, composta da dieci episodi, è stata interamente resa disponibile negli Stati Uniti dal servizio di streaming di Amazon Video il 13 aprile 2018.

La prima stagione della serie animata Conan è andata in onda sul canale britannico CBBC dal 12 settembre al 5 dicembre 1992
La quinta stagione della serie televisiva Hawaii Five-0, composta da 25 episodi, è stata trasmessa in prima visione assoluta negli Stati Uniti dalla CBS dal 26 settembre 2014 all'8 maggio 2015.
In Italia la stagione è trasmessa da Rai2 dal 3 aprile 2015. In Svizzera ha invece debuttato su RSI LA2 il 26 aprile 2015; dal 26 luglio al 23 agosto dello stesso anno, l'emittente elvetica ha trasmesso la stagione in prima visione assoluta in lingua italiana a partire dal diciassettesimo episodio.
Danny e Steve sono dalla psicologa per fare una valutazione richiesta dal Governatore. Nel frattempo, nell'isola si scatena il panico per gli attacchi di un drone che uccide 7 persone e ne ferisce molte altre.
La figlia di un militare, il quale è in missione in Afghanistan, viene rapita. Ben presto si scoprirà che il rapitore ha sbagliato obiettivo. La bambina che voleva rapire era la figlia di una ricca famiglia proprietaria di un'azienda che fabbrica articoli per bambini.

La prima e unica stagione della serie televisiva Pure Genius è stata trasmessa in prima visione negli Stati Uniti d'America da CBS dal 27 ottobre 2016 al 26 gennaio 2017.

La terza stagione di Queer as Folk è stata trasmessa sul canale statunitense Showtime dal 2 marzo al 22 giugno 2003.
Dopo la notte del Babylon dedicata a Furore, il principale argomento di conversazione è la rottura tra Brian e Justin: i ragazzi appoggiano Justin perché Brian non gli ha mai dimostrato il suo amore.
L'unico a prendere le difese di Brian è Michael, il quale intima a Justin di uscire dalle loro vite perché non ha più niente a che fare con loro: Debbie rimane male quando il ragazzo abbandona il lavoro alla tavola calda senza nemmeno salutarla, ma si arrabbia con suo figlio quando scopre che è stato lui ad ordinare a Justin di andarsene.
Justin si trasferisce a vivere da Ethan e passa nel loft di Brian per ritirare le sue cose: mentre riempie il borsone rivede tutti i momenti della sua storia con Brian, ma questo non gli fa cambiare idea.
Brian deve scontrarsi con la dura realtà di aver perso completamente il suo sex appeal, essendo diventato oggetto di derisione presso la comunità gay: tutti lo accusano di pagare il giusto prezzo per il suo spregevole comportamento.
Il primo numero di Furore ha avuto un grande successo, ma Michael spiega ai lettori entusiasti che non ci sarà un seguito.
Ben ha perso il suo appartamento, avendo disdetto il suo viaggio in Tibet all'ultimo momento, e sta pensando di stabilirsi nel campus dell'università: Michael gli propone di vivere insieme nel suo appartamento, anche se staranno un po' stretti vista la presenza di Emmett.
Mentre stanno mettendo i vestiti nell'armadio, arriva Brian che non ha nessuno con cui andare al Babylon: Ben consiglia a Michael di accompagnarlo perché il suo migliore amico si sente solo e i due ballano insieme proprio come ai vecchi tempi.
Ted ed Emmett fanno credere agli amici di aver avuto il loro primo rapporto sessuale, mentre in realtà non sono riusciti a sbloccarsi perché continuano a vedersi come degli amici: i due si intimoriscono ancora di più quando Vic racconta loro che lui da giovane ha avuto una storia finita molto male con il suo migliore amico Carlos.
Lindsay e Melanie festeggiano l'ottavo anniversario del primo incontro e dicono a Justin che può venire tranquillamente al party con Ethan, in quanto Brian sicuramente non si presenterà, fatto che invece avviene perché da Woody ha incontrato una coppia di gay che gli ha chiesto consiglio circa un servizio da tavola.
Debbie perdona Justin per essersene andato senza dire nulla e lo invita a non ascoltare Michael, in quanto lui fa ancora parte della famiglia: la donna sembra inoltre apprezzare Ethan, dicendogli che è un bel ragazzo.
Quando vede Justin in compagnia di Ethan, Michael manifesta a Brian tutto il suo rancore nei confronti del ragazzo: Brian risponde dicendo di non avere nulla contro di lui perché era libero di andarsene quando voleva.
Michael prosegue nella sua invettiva contro Justin e Brian gli sferra un pugno in pieno volto, facendolo crollare a terra e andandosene tra la riprovazione generale.
Ted ed Emmett si confidano le paure reciproche circa la possibilità che a loro succeda come Vic e Carlos, quindi si promettono che se non dovesse funzionare rimarranno amici: i due poi finalmente copulano.
Brian va a scusarsi con Michael e gli chiede di fare pace con Justin perché vuole che la saga di Furore continui: tornato nel suo loft, Brian accoglie un ragazzo decisamente somigliante a Justin che ha pagato per copulare.
Lindsay e Melanie incontrano al parco Dusty, una loro amica lesbica in attesa del terzo figlio: a Melanie viene voglia di avere un altro bambino, ma Lindsay è contraria perché sta aspettando che Gus vada all'asilo per riprendere a lavorare.
Lindsay viene a sapere da Dustie che Melanie va dicendo in giro che avranno un secondo figlio: Lindsay propone alla compagna di essere lei stavolta a portare un bambino in grembo, nonostante i suoi problemi d'infertilità che possono essere risolti con le tecniche della medicina moderna.
Melanie sente di non avere un carattere abbastanza forte come quello di Lindsay per poter sopportare una gravidanza, ma Debbie la induce a riflettere su come il parto sia un'esperienza meravigliosa nella quale il dolore che si prova passa in secondo piano.
Emmett sta urinando nei bagni del Babylon quando gli si avvicina Dijon, un uomo muscoloso con il quale si era accordato per avere un rapporto sessuale.
Emmett chiede consiglio a Brian perché non se la sente di tradire Ted, ma l'amico gli fa notare che se Ted non lo sa la faccenda può risolversi tranquillamente da sé: inoltre, parole di Brian, un patto va sempre rispettato.
Emmett va a casa di Dijon con l'intenzione di dire di no, ma si fa tentare dall'arredamento elegante e dalle moine dell'uomo e finisce per cedere.
Emmett e Ted incontrano Dijon in palestra e, da come quest'ultimo tocca Emmett e gli parla, Ted capisce che hanno avuto un rapporto: Ted vuole chiudere la storia, ma davanti a un Emmett sinceramente pentito decide di perdonarlo perché è stato single per molti anni ed è normale che abbia ceduto alla prima tentazione.
Justin sta meditando di abbandonare l'Accademia perché, essendosi lasciato con Brian, non riesce più a pagarsi gli studi: sua madre si offre nuovamente di aiutarlo, ma il ragazzo stavolta intende andare fino in fondo e parlare con suo padre.
Justin racconta a suo padre tutti i cambiamenti che sono avvenuti nella sua vita, sottolineando come non possa chiedere una borsa di studio perché la sua famiglia non ha alcun problema economico: Craig non ha tuttavia cambiato le proprie convinzioni, anche perché suo figlio dice di non voler rinnegare la propria omosessualità.
In seguito Justin scopre che la rata dell'Accademia è stata pagata, ma capisce che non è stato suo padre, bensì è opera di Brian: Justin passa nel suo loft per ringraziarlo e in cambio gli viene restituito il computer per disegnare.
Ben inizia a mal sopportare la continua intromissione di Brian nei suoi piani romantici con Michael, il che lo porta a decidere di trovarsi un appartamento separato da quello del compagno.
Una sera Michael ha appuntamento con Ben a casa di sua madre, quando fuori dal negozio viene "sequestrato" dallo stesso Brian che lo porta ad una festa esclusiva: Michael rimane in disparte, palesando chiaramente la propria insofferenza verso lo stile di vita troppo "giovanilistico" di Brian.
Guest star: Fabrizio Filippo (Ethan Gold), Jack Wetherall (Vic Grassi), Sherry Miller (Jennifer Taylor), Makyla Smith (Daphne Chanders)
Lindsay chiede a Brian di organizzare il Carnevale per il Centro Gay-Lesbiche, promettendo al comitato direttivo che gli introiti saranno elevati.
Melanie si è sottoposta ad un piccolo intervento chirurgico ed ora è in grado di avere figli: Lindsay vorrebbe che anche lei si facesse inseminare da Brian, in modo che Gus e il nascituro abbiano lo stesso padre, ma Brian si rifiuta perché lui e Melanie non sono mai andati veramente d'accordo.
Brian commissiona a Justin la realizzazione del poster per il Carnevale, offrendogli una lauta paga: Ethan non vede di buon occhio questa cosa perché teme che Justin possa essere ancora attratto da Brian.
Una volta ultimato il lavoro, Brian invita Justin ed Ethan alla festa: proprio quella sera i due avevano già un impegno, in quanto Ethan vuole presentare Justin ai suoi amici.
Carl fa inequivocabilmente capire a Debbie che vorrebbe passare al livello successivo della loro relazione, andando a letto insieme, ma la donna ha paura di non riuscire a soddisfarlo perché è decisamente fuori allenamento.
Ted ed Emmett le tengono un corso accelerato sul sesso orale, con il risultato che Carl è molto contento del rapporto e si complimenta con lei per essersi comportata come una vera professionista: Debbie però si offende, leggendo tra le righe che Carl sta pensando di lei che sia una sgualdrina.
Ted ed Emmett si recano in centrale per spiegare tutto a Carl, il quale decide di seguire le loro lezioni per poter essere bravo come Debbie e non farla più sentire in imbarazzo.
Ben apprende da un amico che Paul, il suo ex fidanzato che lo ha infettato, è morto: l'uomo resta molto scosso, riflettendo su come il suo stile di vita sano possa non bastare per sopravvivere alla malattia.
Michael cerca di consolare il compagno, ma allo stesso tempo inizia a riavvicinarsi a Brian: i due trascorrono una serata allegra nel loft, ridendo sul passato e sui problemi del presente.
Il Carnevale è un successo, ma i direttori del Centro non sono affatto contenti perché Brian ha dato un taglio eccessivamente prosaico all'evento, il che rischia di trasmettere un'immagine fuorviante della comunità omosessuale.
Melanie, nonostante Lindsay le faccia notare il grande guadagno che il Centro ha ricavato dalla serata, è ancora più decisa ad avere un figlio da un altro uomo.
Justin, che si è annoiato a stare con gli amici di Ethan, passa al Centro per vedere come è uscita la festa.
Brian trova un uomo appoggiato sulla sua macchina e, dopo aver saputo che gli piace molto, lo invita salire a bordo con lui per provarla.
Lindsay e Melanie stilano una lista dei loro amici per scegliere chi sarà il padre del nuovo figlio: escludono Justin che è troppo giovane, Ben perché è sieropositivo, Ted ed Emmett che sono bamboccioni.
Non rimane a questo punto che Michael: considerando il suo splendido carattere, oltre alla sua bravura con i bambini, gli chiedono di essere il padre e lui accetta con entusiasmo.
Onde evitare che si ripeti la stessa situazione a suo tempo verificatasi con Brian, Lindsay e Melanie chiedono a Michael di firmare un contratto secondo il quale rinuncia ad ogni diritto sulla paternità del bambino: Michael, che non vuole far vivere al nascituro quello che ha dovuto passare lui nel non avere un padre, rifiuta.
Lindsay chiede a Melanie di riconsiderare la faccenda, anche perché Michael non darebbe loro problemi in quanto è l'esatto opposto di Brian: Melanie strappa il contratto davanti agli occhi di Michael.
Da qualche tempo Ben va in palestra più del suo solito: Michael pensa che voglia mantenersi in forma, ma quello che non sa è che il compagno si fa delle iniezioni di nascosto.
Brian deve badare a suo nipote John, il quale dimostra un profondo astio nei confronti degli omosessuali, con ogni probabilità trasmessogli dalla madre e dalla nonna.
Quando sorprende John rovistare tra la sua roba e rubargli i soldi dal portafoglio, Brian gli mette la testa nel water e tira lo sciacquone.
Rientrato a casa, Brian trova sulla porta del loft un agente di polizia che lo porta in centrale perché John lo ha denunciato per molestie sessuali: Brian teme di essersi messo nei guai, in quanto gli eterosessuali hanno una visione distorta dei gay e quindi tenderanno senza dubbio a credere al ragazzino.
Justin è a casa di Debbie, dove sta ritirando alcune cose che lei e Vic gli hanno regalato per l'appartamento di Ethan, quando arriva Carl che li informa dell'incriminazione contro Brian: tutti loro sono convinti della sua innocenza, dato che avrà molti difetti ma senz'altro non è un molestatore.
Justin va alla sala giochi a parlare con John, scoprendo che indossa un braccialetto che Brian aveva acquistato anni prima durante una vacanza in Messico: Carl interroga John e il ragazzino, messo alle strette, è costretto a confessare il furto ai danni dello zio, il che automaticamente fa decadere ogni accusa nei suoi confronti.
Ted propone ad Emmett di trasferirsi nel suo appartamento, in modo tale che non debba fare continuamente avanti e indietro tra le loro case.
La convivenza fa venire fuori la completa diversità dei loro caratteri: un maniaco dell'ordine come Ted non può sopportare il caos portato da Emmett, così quest'ultimo se ne torna a stare da Michael.
Ted, desideroso di riprendere la relazione con Emmett, trova sul giornale una nuova idea: acquistare casa insieme.
Altri interpreti: Peter MacNeill (detective Carl Horvath), Carlo Rota (Gardner Vance), Stephanie Moore (Cynthia)
Michael è in clinica per donare lo sperma, ma non riesce a eiaculare perché non ci sono riviste porno gay e sente la pressione del momento.
A casa si fa toccare da Ben per poter consegnare lo sperma a Lindsay e Melanie, le quali possono così dare il via alla fecondazione.
Michael esprime a Ben tutto il suo disagio circa la loro situazione, avvertendo da parte sua un'irascibilità che non è da lui.
Ethan suona alle finali del premio Halifax, ma non è lui a vincere: ciò nonostante, un agente di giovani artisti è rimasto impressionato dalla sua performance e gli offre un contratto, ma la clausola è che non riconosca Justin perché una relazione omosessuale nuocerebbe alla sua carriera.
Ethan ha intenzione di rinunciare perché non vuole fare a meno di Justin, ma una sera incontra Brian che gli fa notare come stia buttando all'aria un'opportunità così importante e che, a suonare per strada, sta sprecando il suo talento.
Ethan accusa Brian di parlare così perché poi avrà la strada spianata verso Justin, ma Brian gli dice di non essere affatto interessato a lui.
Dopo aver riflettuto bene, Ethan decide di firmare il contratto: Justin però non la prende benissimo, in quanto il fidanzato gli propone di vivere la loro storia d'amore di nascosto.
Justin va alla darkroom del Babylon per inveire contro Brian, ma quest'ultimo gli dice di non aspettarsi che Ethan rinunci alla sua carriera per lui.
A Pittsburgh si terranno presto le elezioni comunali: Debbie e Vic sono alla ricerca di firme per sostenere il consigliere Dickins, in quanto il suo sfidante sarà il capo della polizia Jim Stockwell, un omofobo che vuole ripulire la città dai gay.
Debbie discute con Brian perché dice di non essere attratto dalla politica, essendo un affare da opportunisti: i repubblicani sono manifestamente anti-gay, mentre i democratici fingono di interessarsi a loro.
Gardner invita Brian ad un cocktail party organizzato da Stockwell, in quanto è un pezzo grosso che molti vorrebbero avere l'onore di conoscere.
Brian propone a Stockwell di ingaggiarlo come pubblicitario per la sua campagna elettorale, lasciandogli il suo biglietto da visita: Stockwell accetta e ha intenzione di sfruttare un articolo di giornale che parla di cinque giovani finiti in ospedale per overdose al Babylon, in modo da dimostrare che la città va ripulita dai gay.
Jennifer si offre di aiutare Ted ed Emmett a trovare casa: i due hanno però idee divergenti, anche se Emmett si dice disposto ad accettare l'opzione proposta da Ted.
In realtà, avviene il contrario: è Ted che accetta la casa, poco funzionale ma romantica, che Emmett voleva così tanto.
Guest star: Fabrizio Filippo (Ethan Gold), Jack Wetherall (Vic Grassi), Sherry Miller (Jennifer Taylor), David Gianopoulos (Jim Stockwell)
Dopo aver visto nuovamente Ben iniettarsi della droga in bagno, Michael decide che è venuto il momento di parlare con chiarezza al compagno: Ben si giustifica dicendo che sono steroidi, necessari affinché la sua muscolatura si rinforzi e il suo corpo possa così resistere meglio all'AIDS.
Michael accetta perché capisce che lo sta facendo per il suo bene, ma tutti lo mettono in guardia dai possibili effetti collaterali che gli steroidi possono avere su di lui.
Brian scorge Ben acquistare di nascosto una nuova dose negli spogliatoi della palestra e lo accusa di drogarsi: Ben, in un momento di rabbia, lo scaraventa sugli armadietti, provocandogli un'escoriazione alla schiena.
La sera Michael passa a prendere Brian per andare al Babylon e, vedendo la ferita, gli viene raccontata la verità: Michael vuole che Ben interrompa seduta stante la terapia, ma il compagno gli dice che sta facendo tutto questo per lui e che parla in questo modo solo perché non è malato, aggiungendo anche che preferirebbe stare con un sieropositivo perché ha paura di contagiarlo.
Ted ed Emmett stanno arredando casa: Lindsay e Melanie consigliano loro uno stile sobrio perché adesso vivono in un quartiere elegante, ma Ted ha deciso di accontentare i gusti eccentrici di Emmett.
I due vengono invitati dalla loro vicina di casa a un cocktail party di benvenuto nel quartiere: le persone presenti, tutte coppie etero sposate, appaiono esageratamente gentili nei loro confronti, il che suona come una cortesia forzata.
La serata sta procedendo bene, quando all'improvviso si presentano due agenti di polizia che arrestano Ted con l'accusa di istigazione alla delinquenza minorile, in quanto è risultato da un'ispezione che uno dei dipendenti del suo sito web è minorenne.
Brian trova noioso lo spot elettorale di Stockwell e gli propone un completo restayling della sua immagine, poiché deve puntare ai voti di nuove fette di elettorato smorzando la sua immagine rigida di tutore della legge.
Brian coordina le riprese di un nuovo spot, girato nella palestra di una scuola, dove Stockwell prende parte alla partitella di basket del figlio per lanciare il messaggio che i giovani dovrebbero poter tornare a giocare nei parchi, finiti ormai preda di sessuomani e drogati.
I risultati danno ragione a Brian: Stockwell grazie a questo spot ha guadagnato ben otto punti sul rivale Dickins, nonostante i suoi collaboratori fossero scettici all'idea di Brian.
Ethan viene ingaggiato per sostituire un violinista a Harrisburg e dovrà assentarsi da casa per una notte: Justin decide di accettare la cosa, anche perché Ethan gli ha appena regalato un anello simbolo del loro amore.
Justin e Daphne entrano nell'appartamento di Ethan e lo trovano in compagnia di una giornalista che lo sta intervistando in vista del concerto: Ethan presenta lui come suo cugino e Daphne come la fidanzata di Justin.
Justin resta indifferente all'accaduto, ma si arrabbia con Daphne quando lei gli fa notare che Brian non lo avrebbe mai costretto a fingersi qualcuno che non è.
Justin decide di fare una sorpresa a Ethan e si presenta con Daphne ad Harrisburg, ma qui lo vede allontarsi con un suo giovane ammiratore: Justin stavolta rimane deluso e, tornato a casa, si consola con una pinta di birra da Woody.
Guest star: Fabrizio Filippo (Ethan Gold), Jack Wetherall (Vic Grassi), Sherry Miller (Jennifer Taylor), Makyla Smith (Daphne Chanders), David Gianopoulos (Jim Stockwell)
Debbie sorprende uno sconosciuto nella doccia: si tratta di Rodney, il nuovo fidanzato di Vic, anche lui sieropositivo.
Vic vuole presentarlo ufficialmente alla famiglia in una cena, ma Ben non può venire perché deve andare in palestra e il giorno dopo c'è il funerale di Paul.
Michael rimane colpito dal legame tra lo zio e Rodney, capendo che l'unico modo per recuperare il suo rapporto con Ben è ammalarsi anche lui: quella sera, al rientro di Ben, lo minaccia di bucarsi con una delle sue siringhe infette.
Ben riesce a fermarlo e gli promette che non assumerà più gli steroidi, dicendogli anche di venire al funerale di Paul per conoscere meglio questa realtà.
La situazione di Ted è parecchio complicata: il procuratore ha ottenuto una cauzione di $100.000 e il giudice è convinto di condannarlo ad una pena esemplare.
Dietro a tutto questo c'è Stockwell, il quale ha intenzione di cavalcare l'onda mediatica sollevata da questo caso per avviare la sua opera di "pulizia" della città.
Melanie, che assiste Ted nella causa, è molto pessimista e ammette che l'unica possibilità di salvezza per lui sarebbe quella di convincere Brian a cercare di far cambiare idea a Stockwell.
Brian si dimostra insensibile davanti alle richieste disperate di Ted, in quanto gli risponde che "gli affari sono affari".
Emmett, all'insaputa di Ted, si presenta nell'ufficio di Brian per ricordargli che, nel profondo, lui è generoso e leale nei confronti dei suoi amici, anche se non lo ammetterà mai.
La persuasione di Emmett ha successo: Brian, dopo una partita di squash, suggerisce a Stockwell di abbandonare il caso Schmidt perché non vale la pena di prendersela con un pesce piccolo.
Melanie comunica a Ted che il procuatore gli proporrà un patteggiamento che consisterà in una multa molto salata, ma soprattutto dovrà chiudere immediatamente il suo sito web e restituire la casa che è stata acquistata con i proventi dell'attività.
A malincuore Ted è costretto a ritirare le sue cose dallo studio: Emmett, mentre stanno ricordando i bei momenti che hanno vissuto lì dentro, gli racconta che nel suo paese d'origine, flagellato dagli uragani, è normale perdere tutto quello che si ha e ricominciare, ed è esattamente questo che lui ora dovrà fare.
Justin dice a Ethan di essere andato ad Harrisburg e di averlo visto allontanarsi con quel ragazzo: Ethan gli risponde che si trattava semplicemente di uno studente di musica, interessato solo a consigli di tipo squisitamente professionale, e che gli ammiratori saranno una presenza costante nella loro vita.
Justin, rassicurato da questa spiegazione, organizza una cenetta romantica a due per festeggiare il suo ritorno: nel bel mezzo del pasto si presenta il ragazzo di Harrisburg, con un mazzo di rose rosse.
Justin capisce che lui ed Ethan non avevano solo parlato, ma c'è stato altro: Ethan confessa di essere andato a letto con lui perché si sentiva solo e Justin, dopo aver tolto l'anello dal dito, se ne va via.
Brian e Justin si incontrano nella darkroom del Babylon, mentre entrambi sono intenti a copulare con due uomini diversi.
Guest star: Fabrizio Filippo (Ethan Gold), Jack Wetherall (Vic Grassi), Makyla Smith (Daphne Chanders), David Gianopoulos (Jim Stockwell)
Altri interpreti: Gary Brennan (Rodney), Jason Jones (Dominic Scolotto), Jane Moffatt (Nancy Henderson), Stephanie Moore (Cynthia)
La strada in cui vivono Michael e Ben è infestata da ragazzi che si prostituiscono, il che rende impossibile dormire la notte: Ben esce per mandarli via e rimane colpito dalla giovane età di uno di loro.
La mattina dopo, Michael e Ben trovano sull'uscio di casa lo stesso ragazzo addormentato: dopo avergli dato da mangiare, scoprono che il giovane ha avuto gravi problemi familiari, in quanto la madre è in galera per l'omicidio di suo padre.
Quando vedono che il ragazzo viene picchiato dai suoi ex compagni, Ben lo porta a casa e pensa di adottarlo: Michael è però contrario e a Ben non resta altro da fare che dargli dei soldi, lasciandogli anche il suo numero di telefono se per caso avesse bisogno di qualcosa.
Lindsay torna a lavoro per la prima volta da quando è nato Gus: al suo primo giorno riesce a convincere un cliente difficile ad acquistare un quadro, così il suo capo le chiede di affiancare Florinda Zeckendorff nell'organizzazione di un party dedicato alla pittura impressionista.
Lindsay ha una discussione con la Zeckendorff circa l'allestimento e decide di licenziarla, chiedendo ad Emmett di prendere il suo posto: la festa risulta molto buona, tanto che il capo di Lindsay intravede per lui una possibile carriera nell'organizzazione di eventi.
Ted è caduto in uno stato di depressione da quando ha dovuto abbandonare il lavoro al sito web, ma proprio il giorno in cui decide di uscire e andare in palestra, ha il colpo della strega: l'uomo comincia ad assumere cocktail di alcool e farmaci.
Justin si è trasferito da Daphne, ma è molto triste perché sente di aver commesso un errore a lasciare Brian per mettersi con Ethan.
Desideroso di riprendere la relazione con l'uomo, Justin si fa assumere come tirocinante nella sua azienda: Brian mette subito le cose in chiaro, avvertendolo che sul luogo di lavoro lui è il signor Kinney e che il loro passato deve essere dimenticato.
Durante la presentazione della pubblicità per una cliente, Justin si permette di suggerirle una miglioria al progetto: Brian lo licenzia perché ha messo in cattiva luce l'azienda e il lavoro del reparto grafico.
Justin torna nell'ufficio di Brian per chiedergli di tornare insieme, sia a livello professionale che di coppia, ammettendo di aver sbagliato a non capire cosa voleva da lui: Brian lo riaccetta e i due tornano insieme.
Debbie è la conduttrice di una serata di beneficenza da Woody, dove uomini gay si esibiscono in piccoli spogliarelli: quando uno di loro espone il pene per pochi secondi, intervengono dei poliziotti in borghese che mandano via tutti i presenti per atti osceni in luogo pubblico.
Debbie organizza una manifestazione di protesta della comunità gay: la donna viene intervistata e, rivolgendosi alle telecamere, dà a Stockwell dell'omofobo.
Quest'episodio porta a una separazione tra Debbie e Carl, poiché il detective è diventato a causa sua oggetto di scherno tra i colleghi.
I proprietari di Woody pagano la multa e il locale può riaprire: Michael chiede a Brian da che parte sta, se con i gay o con Stockwell, e lui sceglie gli affari.
Stockwell ha deciso di licenziare Brian, in quanto ha saputo che si trovava da Woody la notte del sequestro e questo vuol dire che gli ha mentito sin dall'inizio non dicendogli che è gay.
Brian gli fa notare che l'accusa di essere un omofobo gli è costata molti punti: questo induce Stockwell a riassumerlo e a dire pubblicamente che lui non è omofobo, in quanto il suo principale collaboratore è omosessuale.
Brian e Justin riprendono le loro abitudini, anche se Brian dice alla sua nuova conquista che con Justin copula più frequentemente.
Michael e Justin sono in disaccordo sul taglio da dare al nuovo numero di Furore: Justin, preso dal suo nuovo inizio con Brian, vuole essere molto esplicito nei dettagli sessuali, mentre Michael desidera mantenere un minimo di sobrietà.
Per combattere la depressione, Ted va alla ricerca di un nuovo lavoro ed è disposto ad accettare qualunque occupazione: Michael lo presenta al Big Q, dove Tracy è diventata capo-reparto, perché è disponibile un posto di commesso in libreria.
Ted è convinto di essere preso, essendo fin troppo qualificato, ma Michael deve comunicargli con dispiacere che non è stato scelto: Ted sa benissimo che è tutta colpa della faccenda del sito web.
Emmett organizza una festa e propone a Ted di fare il barman: mentre sta prestando servizio, Ted incontra Garth Racine, il quale lo tratta con sufficienza perché adesso è diventato un signor nessuno.
Emmett invita gli amici a casa sua per assaggiare alcuni piatti tipici del sud: Ted, mandato da lui a prendere il vino, si presenta in abbondante ritardo e, di fronte alla sua insistenza perché mangi qualcosa, lo spintona violentemente.
Emmett riesce a sopportare l'accaduto e, con malcelata tristezza, lo accompagna in camera sua tra l'imbarazzo generale.
Melanie ha promesso a Lindsay di rallentare il ritmo del proprio lavoro, in modo tale da potersi dedicare maggiormente a sé stessa e a Gus, affidando molti dei casi ancora aperti ai suoi collaboratori.
Il suo capo la informa che il caso "Arlen contro Arlen", sul quale lei ha lavorato per anni, è finalmente riuscito ad andare in tribunale: Melanie chiede a Lindsay di dimenticare il loro patto perché tiene molto a quel caso, soprattutto per il fatto che riguarda direttamente loro, trattandosi della difesa di una madre lesbica che vuole sottrarre i figli al padre disoccupato e alcolizzato.
Questo non evita l'arrabbiatura di Lindsay, la quale accusa la compagna di non voler fare quei sacrifici ai quali lei è stata costretta con Gus.
Ben riceve una telefonata dall'ospedale: Hunter, il ragazzo che si prostituiva sotto casa sua, è stato ricoverato per un'infezione ai reni e ha detto che lui è lo zio.
Ben accetta di mentire, in quanto non vuole segnalare Hunter ai servizi sociali, ma quando Michael viene a sapere che deve pagare $2.000 per le cure mediche del ragazzo, gli chiede di dire la verità: Ben suggerisce ad Hunter di cogliere questa come un'occasione di cambiamento.
Ben sta per raccontare la verità a un'infermiera, ma la donna lo precede dicendogli che Hunter è sieropositivo e che lui, essendo lo zio, è la persona più indicata per dirglielo.
Ben e Michael vanno in ospedale, pronti a dargli la triste notizia, quando apprendono che Hunter è fuggito.
Ted è diventato irascibile contro chiunque gli faccia anche solo un piccolo torto: l'uomo è frustrato perché, ora che è ridotto sul lastrico, deve farsi pagare tutto da Emmett.
Preoccupato per lui, Emmett organizza una piccola vacanza in campagna per farlo rilassare: è costretto a rinunciarvi per impegni di lavoro dell'ultimo minuto, ma chiede a Ted di andarci ugualmente da solo.
Durante il tragitto, Ted incontra l'insegna del Paradise Hotel, del quale aveva ricevuto un'e-mail di invito a un'orgia: l'uomo si ferma nel motel e conosce Mark, il quale gli fa provare della droga.
Ted rientra a casa e finge con Emmett di essere stato in campagna, anche se l'ha trovata un posto troppo tranquillo.
Michael è preoccupato per Melanie, la quale si sta decisamente trascurando e lavora troppo, nonostante la ginecologa le abbia espressamente consigliato di stare più tranquilla.
Michael inizia a pedinare Melanie e fortunatamente la porta in ospedale quando la donna ha un'indigestione di sottaceti: tornata a casa, Melanie promette a Lindsay di prendersi più cura di sé stessa.
Justin non sopporta la chiusura di numerosi locali gay, con Liberty Avenue ormai invasa dai poliziotti, e di notte affigge al muro dei manifesti anti-Stockwell da lui disegnati che ritraggono il candidato sindaco come Hitler.
Tutti sono entusiasti all'idea che ci sia un "vendicatore misterioso" che difenda i diritti dei gay, ma nessuno sa chi è: Stockwell è furioso per la cattiva nomea che si sta facendo, ma Brian gli consiglia di riderci sopra per apparire autoironico agli occhi degli elettori.
Brian sorprende Justin mentre è intento a stampare nuovi manifesti e gli chiede di smetterla perché ci sta andando di mezzo il suo lavoro: l'uomo però cambia idea quando Stockwell lo informa che, grazie al suo suggerimento, ha incassato il sostegno di molte associazioni gay, tra le quali il Centro Gay-Lesbiche.
Apprendendo che anche la darkroom del Babylon è stata chiusa, Brian si unisce a Justin nell'affissione dei poster.
Ben e Michael sono alla disperata ricerca di Hunter, ma quando finalmente lo trovano e gli dicono che è sieropositivo, il ragazzo rifiuta la loro ospitalità.
Ben riesce a convincerlo a venire a casa sua confidandogli che anche lui è sieropositivo: Michael non è molto contento per la sua presenza, ma cerca di farsene una ragione.
La mattina dopo, Ben chiede ad Hunter di rientrare se ha bisogno di un posto per la notte: il ragazzo si presenta allo scoccare della mezzanotte e Ben è contento perché vuol dire che ha accettato il suo aiuto.
Lindsay e Melanie invitano Ted ed Emmett a un brunch, durante il quale chiedono a Ted di creare un fondo per il college di Gus. Mentre stanno tornando a casa, Ted ed Emmett incontrano Mark e due suoi amici: Ted presenta loro Emmett, fingendo con lui che Mark sia un otorinolaringoiatra dal quale si era recato per curare la sinusite.
Mentre sta lavorando al fondo per Gus, Ted viene contattato in chat da Mark che lo invita a una festa a casa sua: siccome Emmett non ha voglia uscire, Ted finge di andare da Woody con Michael.
Alla festa Ted, mentre è sotto l'effetto della droga, viene invitato da Mark a partecipare a un rave party che si terrà a Palm Springs, ma sono a corto di soldi.
Ad Emmett viene un atroce sospetto quando Ted non rientra a casa e Lindsay e Melanie dicono che sono spariti i soldi dal fondo di Gus: Emmett si reca con Michael al Babylon, dove incontra uno degli amici di Mark e viene a sapere da lui della festa a Palm Springs.
I gay di Pittsburgh si ritrovano clandestinamente in una roulotte fuori città per copulare, dato che la darkroom del Babylon è stata chiusa dalle autorità.
Brian suggerisce a Stockwell, come colpo finale per la sua campagna elettorale, di andare nel Centro Gay e Lesbiche a rispondere alle domande degli iscritti: Justin, Daphne, Debbie e Jennifer si alzano in piedi, esibendo dei poster che raffigurano alcune vittime dell'omofobia e dimostrando come la polizia non si sia mai interessata al destino degli omosessuali.
Stockwell comincia a sospettare che dietro a questo inganno ci sia lo zampino di Brian, in quanto ha riconosciuto Justin come lo stagista che lavora nella sua azienda.
Stockwell e Gardner si presentano a sorpresa nel loft di Brian, dove lui e Justin stavano facendo l'amore con a terra i nuovi poster contro di lui.
Gardner licenzia Brian perché ha infangato il buon nome dell'azienda: Debbie è orgogliosa di lui perché alla fine ha deciso di sacrificare dei soldi facili per combattere la sua causa.
Guest star: Jack Wetherall (Vic Grassi), Sherry Miller (Jennifer Taylor), Makyla Smith (Daphne Chanders), David Gianopoulos (Jim Stockwell), Harris Allan (James "Hunter" Montgomery)
Emmett non sa più quale scusa inventare per giustificare l'assenza di Ted, il quale manca ormai da casa da diversi giorni: come se non bastasse, Lindsay e Melanie vogliono spiegazioni circa la misteriosa ricomparsa dei soldi spariti sul conto di Gus, senza sapere che è stato lo stesso Emmett a rimetterli di tasca propria, rinunciando all'acquisto di un forno che voleva comprare da diverso tempo.
Quando Ted si degna finalmente di tornare a casa, Emmett lo esorta a fare il nobile gesto di dire la verità a Lindsay e Melanie: Ted parla alle due donne, scusandosi profondamente per il suo comportamento.
Lindsay lo perdona, mentre Melanie lo accusa di non essere stato abbastanza sincero e aggiunge che ci vorrà del tempo prima che riesca a dimenticare quanto avvenuto: la situazione degenera, con Melanie che rinfaccia ad Emmett di non rendersi conto che il suo compagno è un drogato che si sta approfittando di lui.
Ted mostra ad Emmett le droghe di cui ha fatto uso al rave, raccontandogli come lo aiutino a non sentirsi la nullità che è nella vita reale, e lo convince a provarle.
Michael fatica a sopportare il disordine portato in casa da Hunter: Ben gli chiede di dargli una copia delle chiavi, anche perché può essere un modo di responsabilizzarlo, ma Michael non si fida di lui.
Siccome Hunter non ha dove andare, Michael lo porta con sé in negozio: qui fa la conoscenza di Brian e ne rimane affascinato, ma l'uomo si rifiuta di andare con un ragazzo così giovane.
La darkroom del Babylon è stata nuovamente sigillata: Justin invoca ancora l'intervento di Brian, ma lui stavolta non ha intenzione di fare nulla, preferendo invece organizzare un'orgia nel suo loft con gli uomini più belli di Pittsburgh.
Debbie scopre che Hunter ha conosciuto Jason Camp, il ragazzo che l'anno scorso lei ha trovato morto nel cassonetto dei rifiuti, e gli chiede informazioni al riguardo: Hunter dice di ricordare che Jason si era allontanato con un cliente, senza fare più ritorno.
Debbie va a discutere della faccenda con Carl, ma lui le risponde che Stockwell ha ordinato di non indagare più sul "caso Camp", essendoci a quanto pare di mezzo un poliziotto.
Debbie interrompe l'orgia di Brian per dargli conto dei nuovi sviluppi su Jason Camp, convincendolo a darle una mano per far saltar fuori la verità e mettere così Stockwell definitivamente fuori corsa dalle elezioni.
Brian si fa indicare da Hunter il poliziotto incriminato e ci parla per qualche minuto, senza però carpire da lui alcuna informazione utile all'indagine.
Avendo bisogno di prove schiaccianti, Brian chiede a Justin di rimorchiare il poliziotto e consumare con lui un rapporto sessuale, raccogliendone il DNA: Hunter insiste per sostituirsi a Justin e riesce ad allontanarsi con l'uomo, convincendolo a copulare con il preservativo.
Michael, che nel frattempo si era deciso a consegnare la chiave di casa ad Hunter, chiude la porta perché è certo che, a mezzanotte abbondantemente passata, non tornerà più.
Hunter è riuscito a raccogliere lo sperma del poliziotto sospettato dell'omicidio di Jason Camp: Brian consegna il reperto a Carl e scopre dal detective che il poliziotto in questione, Kenneth Reichert, è stato partner di Stockwell per molti anni, anche se non lavora da un anno perché ha inspiegabilmente rassegnato le dimissioni.
Nonostante il test evidenzi la compatibilità tra lo sperma di Reichert e le tracce rinvenute sul cadavere di Camp, Carl non se la sente di riaprire il caso: Brian capisce che in realtà Reichert era stato costretto a dimettersi da Stockwell, in modo da non intralciare la sua campagna elettorale.
Brian si reca nuovamente nel bar dove Reichert adesca i ragazzi e gli sbatte in faccia la verità: successivamente Carl informa Brian che Reichert si è suicidato nel garage di casa sua, mandando così in fumo una possibile arma per sconfiggere Stocwell.
Dal canto suo, il capo della polizia è ormai sicuro di essere prossimo all'elezione a sindaco, mancando appena una settimana prima del voto: Stockwell propone a Brian di tornare a lavorare per lui, così da evitare sorprese dell'ultimo momento, e in cambio gli promette tutti gli uomini che vuole.
Il preside dell'Accademia minaccia Justin di espellerlo perché ha ricevuto una lettera da Gardner in cui viene spiegato cosa ha combinato nell'azienda di Brian: l'unico modo che ha di scamparla è scusarsi davanti al consiglio disciplinare.
Brian esorta Justin a scusarsi, ma una volta che questo avviene, il preside vuole che faccia altrettanto con Gardner e, soprattutto, con Stockwell.
Justin non ha però intenzione di scusarsi con chi gli vuole male e accetta l'inevitabile conseguenza di essere espulso dall'Accademia.
Michael non è affatto contento del comportamento di Hunter, essendosi messo in pericolo soltanto per fare colpo su Brian: lui e Ben gli chiedono inoltre di non prostituirsi più, ma il ragazzo non dà loro ascolto.
Quando sente Michael e Ben discutere sull'eventualità di abbandonarlo al suo destino, Hunter cambia completamente atteggiamento e il giorno dopo chiede di potersi iscrivere a scuola.
Michael scopre che Hunter ha appena compiuto sedici anni e gli organizza una festa di compleanno a sorpresa: il ragazzo, seppur inizialmente spiazzato, appare molto emozionato perché nessuno l'ha mai fatto sentire amato.
Emmett vorrebbe che Ted smettesse di adoperare la droga Crystal, ma il compagno gli chiede addirittura di organizzare un rave in casa sua al quale invitare Mark e i suoi amici.
Emmett acconsente, sperando che questo sia il suo ultimo folle gesto, ma capisce che ormai è completamente escluso dalla sua vita: Ted gli dice di non voler più essere la persona imbranata che era prima.
Disperato, Emmett lascia il suo appartamento: da Michael incontra Lindsay e Melanie, con le quali aveva interrotto ogni rapporto e, dopo aver fatto pace, le due donne gli offrono ospitalità a casa loro.
Guest star: Jack Wetherall (Vic Grassi), David Gianopoulos (Jim Stockwell), Harris Allan (James "Hunter" Montgomery)
Altri interpreti: Peter MacNeill (detective Carl Horvath), Vincent Gale (Mark), Wayne Best (Kenneth Reichert)
A Pittsburgh è il tanto atteso giorno dell'elezione del nuovo sindaco tra Marvin Dickins e Jim Stockwell.
Rita, la madre di Hunter, si presenta a casa di Michael e Ben: la donna, ringraziandoli per essersi presi cura del figlio, puntualizza che non è affatto vera la storia che è stata in carcere, mentre invece era una ragazza madre costretta ad affidare Hunter ad una famiglia adottiva.
Ora che si è sistemata, Rita vuole riprendere il figlio con sé: Hunter, avvisato da Michael e Ben della visita di sua madre, racconta loro che è una bugiarda perché è stata proprio lei ad avviarlo alla prostituzione.
Brian consegna un nastro in cui viene raccontata la verità sul "caso Jason Camp" a Dickins, ma il consigliere lo rifiuta perché vuole mantenere onesta la sua campagna elettorale.
A questo punto, Brian prende una decisione estrema: spende tutti i suoi risparmi per mandare in onda il video a tutte le ore, spacciandosi per un'associazione chiamata "i cittadini impegnati per la verità", ma è costretto a mettere in vendita tutti i mobili del loft, così da riarredarlo in stile minimalista.
Lindsay ha acquistato una coperta per il bambino di Melanie, senza sapere che un'usanza ebraica prescrive di non fare regali prima che il bambino sia nato perché porta sfortuna.
Melanie si arrabbia quando trova nel cassetto la coperta che Lindsay non ha ancora restituito, spiegandole che sua madre perse il fratellino che portava in grembo prima del secondo trimestre di gravidanza, proprio il momento in cui attualmente si trova lei.
Lindsay e Melanie esortano Emmett a riprendere in mano la sua vita, lasciando perdere Ted: quest'ultimo si presenta a casa loro e invoca il perdono di Emmett, ma costui non lo ascolta perché sa benissimo che non può più fidarsi di lui.
Ted scopre che Mark e i suoi amici lo hanno filmato mentre era in stato di estasi e veniva violentato da diversi uomini: l'uomo si presenta in clinica per farsi ricoverare come tossicodipendente.
Ted rincontra Blake, pensando che si trovi lì perché alla fine aveva deciso di farsi curare, ma ben presto apprende che Blake è già guarito e che sarà il suo consulente.
Debbie sprona in ogni modo i gay ad andare a votare, negando loro il cibo se non si sono recati alle urne: tutti sono da Woody, in trepidante attesa per la comunicazione del vincitore delle elezioni, che viene annunciato essere Dickins, grazie al contributo decisivo dato proprio dal distretto di Liberty Ave.
La gente esce a festeggiare in strada: Debbie esorta Emmett a dimenticarsi di Ted e lo invita a ballare, mentre Melanie raggiunge Lindsay per informarla che ha superato indenne il secondo trimestre.
Rita si ripresenta a casa di Michael con una volante della polizia: Ben è disposto a consegnare Hunter alla madre, ma Michael decide su due piedi di fuggire con il ragazzo passando dall'uscita secondaria del palazzo.
Michael e Hunter raggiungono Brian, il quale presta loro la sua macchina: Brian dice poi a Justin di aver perso tutto, ma il ragazzo gli ricorda che l'unica cosa che gli è rimasta è proprio lui.
Guest star: Jack Wetherall (Vic Grassi), David Gianopoulos (Jim Stockwell), Harris Allan (James "Hunter" Montgomery)
Altri interpreti: Dean Armstrong (Blake Wyzecki), Vincent Gale (Mark), Marnie McPhail (Rita Montgomery)
La terza stagione di The Good Wife viene trasmessa a partire dal 25 settembre 2011 sul canale statunitense CBS.
La stagione ha debuttato in prima visione in lingua italiana nella Svizzera italiana su RSI LA1 l'8 febbraio 2012; l'emittente svizzera ha trasmesso i primi undici episodi fino al 18 aprile 2012. In Italia invece Rai 2 ha trasmesso in chiaro i primi undici episodi dal 6 marzo al 18 maggio 2012.La seconda parte degli episodi è trasmessa in 1ª TV in lingua italiana da Rai 2 a partire dal 17 settembre 2012, mentre nella Svizzera italiana è stata trasmessa da RSI LA1 dal 14 novembre 2012 al 23 gennaio 2013.
Alicia inizia una relazione segreta con il suo capo Will dopo essere venuta a sapere che il marito Peter ha passato una notte con l'amica e collega Kalinda e averlo perciò lasciato. In aula le viene affidato un caso pro-bono che si rivelerà più complesso del previsto: inizialmente il suo cliente, un giovane palestinese, era accusato di aver partecipato a una manifestazione sfociata in rissa, ma con un'astuta mossa dell'avvocato della procura Cary Agos il ragazzo finisce con l'autoaccusarsi dell'omicidio di un ebreo. Con l'aiuto di Kalinda, Alicia scopre che il vero colpevole dell'omicidio è il coinquilino del suo cliente che era anche l'amante della vittima.
Alicia vince una causa per diffamazione intentata da un inglese a un suo cliente americano che aveva scritto un libro sulla morte del fratello. Non fa tempo a festeggiare che l'inglese fa causa sempre per diffamazione, ma questa volta in Gran Bretagna dove il libro aveva venduto solo poche copie. Nonostante le difficoltà riscontrate per la differente legge sulla diffamazione, Alicia e Will riescono comunque a vincere di nuovo.
Alicia e Will si ritrovano il albergo per via di un caso che si sta protraendo a lungo. Eli deve affrontare della cattiva pubblicità per un cliente che sta seguendo.
Will e Diana discutono del futuro dello studio mentre Alicia si occupa di un caso pro bono dove il principale testimone della rapina diventa sospettato.

La prima ed unica stagione di Threshold è stata trasmessa in Italia su Rai 2 dal 28 dicembre 2006 al 7 febbraio 2007 e in contemporanea su Fox dal 6 gennaio 2007 mandando gli episodi in contemporarea con Rai 2 a pochi giorni di distacco fino al 17 febbraio 2007
La seconda  stagione della serie televisiva Un salto nel buio, composta da 24 episodi, è andata in onda negli Stati Uniti dal 26 settembre 1985 al 13 luglio 1986 in Syndication.
In Italia è stata trasmessa a partire dal luglio 1988 su Odeon TV, senza seguire l'ordine cronologico degli episodi originali.

L'epistolario è l'insieme delle raccolte di lettere, pubbliche o private di un certo autore.
Il primo epistolario moderno fu composto da Francesco Petrarca e costituì un modello nel genere usato dall'Umanesimo in poi.
Ci sono autori celebri soprattutto per le loro lettere, come Plinio il Giovane, Ugo Foscolo e Madame de Sévigné; altri, invece, i cui epistolari, pur non essendo fondamentali per la comprensione della loro opera, si rivelano estremamente utili per coglierne meglio certi aspetti, o per conoscere meglio la persona dell'autore; è il caso di Cicerone, Goethe e Leopardi.
 Epistolario, su thes.bncf.firenze.sbn.it, Biblioteca Nazionale Centrale di Firenze. 
 Definizione sul De Mauro-Paravia, su old.demauroparavia.it. URL consultato il 16 dicembre 2008 (archiviato dall'url originale il 25 marzo 2009).
Epsilon Eridani (ε Eridani / ε Eri), o Ran, è una stella visibile nella costellazione di Eridano, di magnitudine 3,73. Osservabile da tutte le regioni abitate della Terra in virtù della sua declinazione (circa 9,5° a sud dell'equatore celeste), la stella si trova ad una distanza di 10,5 anni luce dal sistema solare che la rende la terza stella più vicina visibile ad occhio nudo nel cielo notturno terrestre, dopo α Centauri e Sirio, nonché una delle stelle più vicine al sistema solare in assoluto, in particolare la più vicina stella singola simile al Sole.
ε Eridani è una stella di sequenza principale complessivamente più piccola del Sole, dal momento che possiede circa l'82% della sua massa, il 74% del suo raggio e il 34% della sua luminosità. È una stella relativamente povera in elementi pesanti; classificata come una nana arancione di classe K2V, è variabile del tipo BY Draconis ed è caratterizzata da una temperatura superficiale di poco superiore ai 5000 K. La stella ruota sul proprio asse in circa 11 giorni; questa rapida rotazione, associata alle caratteristiche spettrali e alla presenza di un intenso campo magnetico, inducono a ritenere che si tratti di un astro piuttosto giovane, con un'età stimata di circa 500 milioni di anni.
Secondo i dati ottenuti dal telescopio spaziale Spitzer, attorno alla stella orbiterebbero due cinture asteroidali, distanti dal centro del sistema rispettivamente 3 e 20 unità astronomiche, e un ampio disco di corpi ghiacciati (probabilmente comete), residuato dalla formazione del sistema, posto ad una distanza di 35-90 UA.
Lo studio delle periodiche variazioni rilevate nella misurazione della velocità radiale della stella indica la probabile presenza di un pianeta, denominato ε Eridani b, la cui scoperta è stata annunciata nel 2000. Nonostante la sua esistenza sia stata a lungo oggetto di controversie, per via delle interferenze esercitate sulla misurazione della velocità radiale dalla variabilità della stella, molti astronomi ritengono concreta la presenza dell'esopianeta; per questo ε Eridani è stata considerata la stella più vicina al Sole a possedere un sistema planetario fino alla scoperta di α Centauri Bb. Inoltre è stata ipotizzata la presenza di un secondo pianeta, denominato ε Eridani c, per spiegare le disomogeneità osservate all'interno della cintura asteroidale esterna; tale pianeta non è però stato confermato.
La prossimità e la relativa somiglianza al Sole, aggiunta alla presenza di un sistema planetario, ha fatto di ε Eridani uno degli obiettivi di un possibile futuro viaggio di sonde interstellari; per gli stessi motivi è stata a lungo un obiettivo del programma SETI ed è stata citata come ambientazione in numerosi racconti di fantascienza.
ε Eridani è situata nella parte settentrionale della costellazione di Eridano, circa 3° ad ovest della più brillante δ Eridani. È una stella dell'emisfero celeste meridionale, ma la sua declinazione, pari a −9,46°, la rende visibile da quasi tutte le aree abitate della Terra; solo più a nord della latitudine 80°N non compare mai sopra l'orizzonte. Essendo di magnitudine 3,73, la si può osservare anche dai piccoli centri urbani non eccessivamente affetti da inquinamento luminoso. Il periodo migliore per la sua osservazione ricade tra i mesi di novembre e marzo.
Johann Bayer inserì ε Eridani nel suo catalogo celeste Uranometria del 1603. L'astronomo tedesco era solito sfruttare un sistema di nomenclatura in cui assegnava una lettera dell'alfabeto greco, seguita dal genitivo del nome latino della costellazione, a ciascuna delle stelle di una costellazione seguendo l'ordine di luminosità, attribuendo la lettera alfa (α) alla più brillante e le lettere successive (β, γ, δ.. ω) alle stelle rimanenti. Tuttavia, come anche nel caso di altre stelle, per ε Eridani non seguì questa "regola", in quanto mentre la lettera epsilon (ε) è la quinta nell'alfabeto greco, la stella è solo la decima della costellazione in ordine di luminosità.
L'astronomo britannico John Flamsteed, nel suo catalogo Historia Coelestis Britannica del 1714, seguì invece un altro sistema di nomenclatura: egli infatti assegnava ad ogni stella di una data costellazione dei numeri arabi, a partire dall'1, in ordine crescente di ascensione retta, seguiti dal genitivo del nome latino della costellazione. Ad ε Eridani fu assegnato il numero 18.
Sulla base di osservazioni condotte tra il 1800 e il 1880, gli astronomi rilevarono che la stella possedeva un elevato moto proprio sulla sfera celeste: la velocità angolare fu stimata nell'ordine di tre secondi d'arco (") all'anno; poiché ciò è un indice della vicinanza della stella al Sole, si cercò di stimare la parallasse per determinarne la distanza. Nel 1883, William Elkin, utilizzando l'eliometro del South African Astronomical Observatory di Città del Capo per comparare la posizione apparente di ε Eridani con quella di due stelle di fondo, ricavò una parallasse di 0,14 ± 0,02"; tale stima venne affinata nel 1917 a 0,317", quindi, in seguito alle rilevazioni del satellite Hipparcos, ulteriormente precisata in 0,31094 secondi d'arco, che corrispondono a una distanza di 3,22 parsec (10,5 anni luce).
Sulla base dei cambiamenti nella posizione della stella rilevati tra il 1938 e il 1972, l'astronomo Peter van de Kamp ha ipotizzato la presenza in orbita di un compagno planetario con un periodo di 25 anni; tuttavia nel 1993 l'astronomo tedesco Wulff-Dieter Heintz confutò i risultati di van de Kamp, dimostrando che tali cambiamenti erano in realtà frutto di errori sistematici nelle misure effettuate sulle lastre fotografiche e che quindi l'ipotesi di un pianeta era da escludere.
Nel 1985 il telescopio spaziale IRAS rilevò un eccesso di radiazione infrarossa nello spettro della stella che indicava la presenza attorno ad essa di un disco circumstellare di polveri che divenne oggetto di studi intensivi. L'osservazione nel 1998 di disomogeneità nel disco portò nuovamente alla ribalta l'ipotesi del pianeta.
Dal 1980 al 2000 un gruppo di astronomi, guidati dallo statunitense Artie Hatzes, ha effettuato una serie di misurazioni della velocità radiale; i cambiamenti osservati hanno rinforzato l'ipotesi dell'esistenza di un pianeta, orbitante intorno alla stella con un periodo di circa sette anni. L'importante attività magnetica dell'astro costituiva però una fonte di interferenza; ad ogni modo, qualunque periodicità causata dall'attività magnetica avrebbe dovuto produrre delle variazioni corrispondenti nelle linee di emissione del calcio ionizzato. Dal momento che questa corrispondenza non fu trovata, l'ipotesi di un compagno planetario rimase la più plausibile. La scoperta fu ulteriormente supportata da osservazioni astrometriche effettuate fra il 2001 e il 2003 tramite il telescopio spaziale Hubble.
Una serie di simulazioni computerizzate sulla struttura del disco circumstellare condotte nel 2002 hanno mostrato che la disomogenea distribuzione delle polveri suggeriva la presenza di un secondo pianeta, collocato in un'orbita eccentrica; tale pianeta però non è stato confermato.
Essendo una delle stelle più vicine alla Terra simili al Sole, ε Eridani è stata, insieme a τ Ceti, un obiettivo di programmi volti ad individuare eventuali tentativi di comunicazione tramite segnali radio da parte di civiltà extraterrestri; in particolare è stata oggetto di studi da parte del SETI fin dal suo programma pionieristico, denominato Progetto Ozma, promosso dall'astronomo statunitense Frank Drake. Il programma, che si prefiggeva di ricercare dei segnali nella banda dell'idrogeno neutro, non ottenne però alcun risultato; Drake fece un nuovo tentativo nel 2010, ma anche in questo caso non ebbe successo.
In Habitable Planets for Man, uno studio del 1964 della think tank statunitense RAND Corporation, le possibilità dell'esistenza di un pianeta abitabile attorno a ε Eridani furono stimate al 3,3%. Fra le stelle entro 22 anni luce dalla Terra, ε Eridani fu inclusa tra le 14 che avevano maggiori possibilità di ospitare pianeti abitabili.
Una nuova strategia nella ricerca di vita extraterrestre fu proposta nel 1977 da William I. McLaughlin, il quale suggerì che eventi osservabili comunemente, quali le esplosioni delle novae, potessero essere sfruttate da civiltà aliene per sincronizzare e ricevere segnali provenienti da notevoli distanze. L'idea venne messa alla prova nel 1988 dal National Radio Astronomy Observatory, che si servì per l'esperimento delle esplosioni della Nova Cygni 1975; dopo quindici giorni di osservazioni l'esperimento si chiuse senza risultati degni di nota.
Vista la vicinanza alla Terra e la relativa somiglianza con il Sole, la stella venne considerata sin dal 1985 uno degli obiettivi di probabili futuri viaggi interstellari, tanto che nel 1986 venne inclusa tra i principali obiettivi del "Progetto Daedalus" della British Interplanetary Society. Negli anni seguenti ε Eridani ha continuato a costituire uno dei principali obiettivi di proposte simili, come il progetto Icarus del 2011.
ε Eridani è stata inoltre a lungo un obiettivo del Progetto Phoenix, che dal 1995 al 2004 ha sondato lo spazio alla ricerca di eventuali segnali di vita aliena provenienti da 800 stelle vicine al Sole, senza però ottenere risultati.
Trovandosi a 10,5 anni luce dal Sole, ε Eridani è una delle stelle a noi più vicine; per la precisione è il 9º astro più vicino al sistema solare, il terzo se si considerano solo quelli visibili ad occhio nudo, dopo α Centauri e Sirio. In virtù di questa vicinanza, condivide col Sole il medesimo ambiente galattico, all'interno della Bolla Locale del Braccio di Orione. Le sue coordinate galattiche sono 195,84° e −48,05°: una longitudine galattica di circa 196° significa che la linea ideale che congiunge il Sole e ε Eridani, se proiettata sul piano galattico, forma con la linea ideale che congiunge il Sole con il centro galattico un angolo di 196°; ciò implica che ε Eridani è leggermente più lontana dal centro galattico di quanto non sia il Sole. Una latitudine galattica di circa −48° indica invece che ε Eridani si trova più a sud rispetto al piano su cui giacciono il Sole e il centro galattico.
La stella più prossima a ε Eridani, ad una distanza di 5,1 anni luce, è Luyten 726-8, un sistema binario formato da due deboli nane rosse variabili a brillamento denominate UV e BL Ceti. A causa della sua bassa luminosità questo sistema non solo è invisibile dalla Terra, ma lo sarebbe anche da eventuali osservatori nel sistema di ε Eridani.
A 5,5 anni luce da ε Eridani si trova invece τ Ceti, una nana gialla di classe spettrale G8,5V lievemente più piccola del Sole, circondata da un sistema planetario formato da cinque pianeti del tipo super Terra, due dei quali sono situati all'interno della zona abitabile del sistema.
ε Eridani è una stella di sequenza principale di tipo spettrale K2V, classificata come nana arancione, la seconda stella di questo tipo nelle immediate vicinanze del Sole dopo α Centauri B. È un astro piuttosto giovane, dal momento che la sua età è stata stimata in circa 440 milioni di anni, anche se con un margine d'incertezza alto che porta a collocarla tra 200 e 800 milioni di anni. La sua temperatura superficiale è di poco superiore ai 5000 K; è una stella complessivamente più piccola del Sole, dal momento che possiede una massa di 0,82 M☉, un raggio di 0,74 R☉ e una luminosità di 0,34 L☉; inoltre è una stella piuttosto povera in elementi più pesanti dell'elio, in quanto presenta una metallicità pari al 75% di quella della nostra stella.
La struttura interna dell'astro è affine a quella del Sole e delle altre stelle di sequenza principale di massa medio-piccola. Al centro della stella si trova il nucleo, al cui interno avvengono le reazioni di fusione nucleare tramite il processo denominato catena protone-protone, in cui quattro nuclei d'idrogeno si fondono per formare un nucleo di elio, rilasciando energia sotto forma di fotoni γ; il nucleo è circondato da una zona radiativa, nella quale l'energia viene trasportata tramite l'irraggiamento verso lo strato immediatamente più esterno, la zona convettiva, ove l'energia viene trasportata attraverso i moti convettivi del plasma, raggiungendo la fotosfera e propagandosi nello spazio esterno.
L'attività magnetica di ε Eridani è superiore a quella solare: infatti, l'intensità del campo magnetico è (1,65 ± 30) × 10−2 tesla (T), circa 40 volte maggiore del campo magnetico solare, che ha una intensità di 5–40 × 10−5 T. Le proprietà magnetiche di ε Eridani possono essere modellate assumendo che circa il 9% della fotosfera sia interessato da un flusso magnetico, dall'intensità di circa 0,14 T, e che il resto della superficie sia libero dal campo magnetico. L'attività magnetica della stella appare nel complesso irregolare, anche se sembra possibile individuare una periodicità di 4,9 anni; assumendo che il raggio della stella rimanga costante nel tempo, queste variazioni a lungo termine producono una variazione della temperatura superficiale di circa 15 K, che si traducono in un cambiamento della luminosità di 1,4 centesimi di magnitudine.
Il campo magnetico di ε Eridani produce delle variazioni nel comportamento fluidodinamico della fotosfera, il che determina delle oscillazioni che complicano l'individuazione, almeno in maniera indiretta, di possibili esopianeti sfruttando le perturbazioni che questi producono della velocità radiale dell'astro; tali misurazioni devono essere, infatti, particolarmente accurate.
La stella è annoverata tra le variabili BY Draconis, caratterizzate dalla presenza, sulla fotosfera, di regioni a maggiore attività magnetica, come le macchie, che si mostrano periodicamente con la rotazione della stella. A causa di tali strutture la luminosità della stella varia mediamente di 5 centesimi di magnitudine ogni 11 giorni circa, che corrispondono al periodo di rotazione dell'astro; un periodo così breve, meno della metà di quello del Sole, è tipico delle stelle giovani, come è il caso di ε Eridani. Le osservazioni fotometriche hanno dimostrato che anche ε Eridani, come il Sole, va incontro al fenomeno della rotazione differenziale, per la quale il periodo di rotazione varia al variare della latitudine: a seconda della regione considerata il periodo di rotazione assume un valore compreso fra i 10,8 giorni dell'equatore e i 12,3 giorni dei poli. L'inclinazione assiale della stella rispetto alla linea di vista non è conosciuta con precisione: le stime variano da 24° a 72°.
L'emissione di raggi X è pari a 2 × 1021 W, superiore alla quantità di raggi X emessa dal Sole al massimo della sua attività; la fonte di questa intensa emissione X è la corona della stella, più ampia e calda rispetto a quella solare: la temperatura della corona di ε Eridani, misurata a partire dalle osservazioni nell'ultravioletto e nei raggi X, è di 3,4 × 106 K. Osservazioni condotte tramite il telescopio Hubble hanno mostrato che il vento che si diparte dalla corona di ε Eridani fa perdere alla stella trenta volte più massa rispetto a quanta non ne perda il Sole tramite il vento solare. Il vento stellare delimita una vasta astrosfera, che si estende fino a 8000 UA dalla stella e contiene al suo interno un bow shock, ad una distanza dall'astro di circa 1600 UA. Osservata dalla Terra, l'astrosfera di ε Eridani si estende per 42 minuti d'arco ('), valore superiore alla grandezza apparente della Luna piena.
Come detto in precedenza, ε Eridani esibisce un grande moto proprio: l'astro si muove di −0,976" ogni anno in ascensione retta (l'equivalente celeste della longitudine) e di 0,018" per anno in declinazione (l'equivalente celeste della latitudine); il moto proprio è quindi di 0,962 arcosecondi per anno.
La velocità radiale della stella è di +15,5 km/s, il che significa che ora si sta allontanando dal sistema solare, ma in passato, circa 105 000 anni fa, la stella si trovava più vicina al Sole, a circa 7 anni luce. In futuro invece, all'incirca tra 31 500 anni, ε Eridani avrà un incontro ravvicinato con la binaria Luyten 726-8, la quale si verrà a trovare ad appena 0,9 anni luce di distanza e rimarrà a questa distanza per un periodo di 4600 anni. Se ε Eridani possedesse una nube di comete simile alla nube di Oort, il passaggio ravvicinato di Luyten 726-8 potrebbe determinare delle perturbazioni gravitazionali nei confronti di alcune comete a lungo periodo, strappandole alla nube oppure precipitandole verso il centro del sistema.
Le componenti della velocità spaziale di ε Eridani nel sistema di coordinate galattiche sono (U, V, W) = (−3, +7, −20) km/s; la stella orbita intorno al centro galattico a una distanza media di 28 700 anni luce (8,79 kpc) descrivendo un'orbita con un'eccentricità di 0,09. I valori della velocità e del moto proprio di questa stella indicano che potrebbe essere un membro dell'associazione dell'Orsa Maggiore, un gruppo di stelle che presentano valori cinematici affini e che condividono la medesima origine. Questa ipotesi corrobora inoltre la stima dell'età della stella, dal momento che l'associazione dell'Orsa Maggiore ha un'età di circa 500 ± 100 milioni di anni.
Le osservazioni effettuate tramite il James Clerk Maxwell Telescope alla lunghezza d'onda di 850 nm hanno mostrato la presenza di un'estesa regione che emette radiazione infrarossa e che si estende fino a 35" dalla stella. Tale regione mostra una porzione a più alta emissione, che si colloca in un raggio compreso fra 35 e 75 UA dalla stella, ed un'area a bassa emissione, posta internamente alla precedente (30 UA); il picco di emissione è collocato a circa 18", che, alla distanza a cui la stella si trova, corrispondono a circa 60 UA. Si ritiene che questa radiazione provenga da un disco di detriti; vista dalla Terra, questa struttura appare inclinata di circa 25° rispetto alla linea di vista.
Dal momento che le polveri che lo compongono tendono, per l'effetto Poynting-Robertson, a perdere quantità di moto e a spiraleggiare verso la stella, e che i grani di polvere tendono a distruggersi a causa delle reciproche collisioni, il disco si sarebbe dovuto dissolvere completamente in tempi più brevi dell'età stimata della stella; ne consegue che il disco si rigenera attraverso la collisione e la frammentazione dei corpi di dimensioni maggiori. Si calcola che il mantenimento di questa struttura nello stato attuale abbia richiesto la distruzione di corpi di massa equivalente a circa 11 masse terrestri (M⊕).
Il disco contiene una massa di polvere pari a sei volte quella della Luna ed è composto di grani dalle dimensioni superiori a 3,5 nm, con una temperatura di circa 55 K; i corpi che, con le loro collisioni, alimentano il disco hanno dei diametri che vanno da 10 a 30 km e una massa complessiva di 5 - 9 M⊕. Da questo punto di vista il disco è comparabile alla fascia di Kuiper, che si stima avesse, subito dopo la formazione del sistema solare, una massa di circa 10 M⊕. Tuttavia il disco che circonda ε Eridani contiene una quantità relativamente bassa di monossido di carbonio, meno di 2,2 × 1017 kg; tale valore suggerisce che, rispetto alla fascia di Kuiper, gli oggetti del disco abbiano un contenuto minore di specie volatili.
Come si evince dall'immagine a sinistra, il disco presenta una struttura disomogenea, caratterizzata da addensamenti e aree più rarefatte, il che è stato messo in relazione con la probabile presenza di un pianeta; in particolare, si è ipotizzato che l'area più densa del disco potrebbe essere in risonanza orbitale 3:2 con un pianeta oppure che nel disco esistano due strutture più dense, che hanno risonanza orbitale rispettivamente 5:3 e 3:2 con un pianeta che descrive un'orbita piuttosto eccentrica; in alternativa, l'addensamento nel disco potrebbe essere il frutto di uno scontro fra due pianeti di piccole dimensioni.
L'esatta struttura dell'ambiente circumstellare di ε Eridani non è ancora conosciuta, anche se sulla base di osservazioni condotte mediante il telescopio spaziale Spitzer è stata avanzata l'ipotesi che la stella possieda due cinture di asteroidi e un disco di polveri e comete, come il sistema solare. La cintura di asteroidi più interna sarebbe collocata approssimativamente nella stessa posizione in cui lo è la fascia principale del sistema solare, a una distanza di 3,00 ± 0,75 UA dalla stella, e conterrebbe grani di silicati del diametro di 3 nm per una massa complessiva di 1018 kg. Se fosse confermata l'esistenza del pianeta b, la cui orbita si collocherebbe subito oltre il bordo esterno della cintura, allora l'ipotesi più plausibile è che questa si sia formata in loco e che cioè la polvere di cui si compone derivi dagli urti e dalla frammentazione dei corpi che la costituiscono. La seconda cintura, più densa della prima, è probabilmente popolata da asteroidi, mentre si ritiene che il disco più esterno contenga corpi cometari. Affinché la struttura descritta sia stabile, è tuttavia necessaria la presenza di almeno tre pianeti.
In alternativa, le osservazioni potrebbero essere anche compatibili con la presenza di un unico disco di polveri, collocato a una distanza compresa fra 55 e 90 UA dalla stella e avente una massa di 10−3 M⊕; l'orbita dei grani di polvere tenderebbe progressivamente a decadere, fino a portarsi nei pressi del pianeta b. Alla distanza di 10 UA dalla stella sarebbe raggiunta una temperatura di 100 K, in corrispondenza della quale andrebbero incontro a sublimazione le specie volatili precedentemente contenute nei grani di silicati.
La regione entro un raggio di 2,5 UA dalla stella appare priva di polveri, almeno entro i limiti osservativi del telescopio MMT; ciò potrebbe essere dovuto sia all'azione del vento stellare, sia all'influenza gravitazionale del pianeta b. Tuttavia ciò non preclude la possibile esistenza di una cintura di asteroidi ancora più interna delle precedenti, con una massa totale non superiore a quella della fascia principale del sistema solare.
Uno studio effettuato grazie all'osservatorio ad infrarossi SOFIA e pubblicato ad aprile 2017 ha completato le precedenti osservazioni effettuate col telescopio Spitzer concernenti il disco di detriti caldo intorno ad Epsilon Eridani, confermando che tale disco è limitato ad una stretta fascia piuttosto che costituito da un ampio disco continuo.
Essendo ε Eridani una delle stelle più vicine al Sole, molti studi si sono concentrati sulla ricerca di eventuali pianeti in orbita attorno ad essa. Tuttavia, come detto in precedenza, le indagini condotte con il metodo della velocità radiale sono rese difficoltose, nel caso di questa stella, dalla sua intensa attività magnetica e dalla sua variabilità in generale, che costituisce un importante fattore interferente in grado di mimare la presenza di un oggetto compagno. I tentativi di ottenere immagini dirette di pianeti intorno alla stella non hanno finora avuto successo; le osservazioni nell'infrarosso hanno inoltre escluso la presenza di pianeti di massa uguale o superiore a 3 masse gioviane (MJ).
Pur risalendo al 2000 il primo annuncio di un gigante gassoso in orbita attorno ad ε Eridani, la scoperta è stata a lungo oggetto di controversie; nonostante uno studio comprensivo del 2008 non abbia sciolto le riserve, molti astronomi ritengono che vi siano sufficienti evidenze per confermare la scoperta del pianeta, denominato ε Eridani b.
Non c'è accordo unanime tra gli scienziati sui parametri di base del pianeta. I valori supposti per il periodo orbitale variano da 6,85 a 7,2 anni, mentre i valori del semiasse maggiore dell'orbita sono compresi tra 3,38 e 3,50 UA.
Il valore della massa del pianeta non è noto, anche se può essere stimato sulla base degli effetti che la gravità del pianeta esercita sulla stella. Tuttavia è nota solo l'influenza che il pianeta ha sulla velocità radiale della sua stella madre, il che comporta che è possibile conoscere con approssimazione solo il valore di m sin i (dove m indica la massa del pianeta e i l'inclinazione orbitale), le cui stime variano da 0,60 MJ a 1,06 MJ; dato che il massimo valore della funzione seno è 1, questi valori devono essere considerati la massa minima del pianeta. In letteratura il valore maggiormente citato per la massa del pianeta è 1,55 ± 0,24 MJ, ottenuto sostituendo, nella formula m sin i, la m con un valore di 0,78 e la i con un valore di 30°.
La sua orbita appare fortemente ellittica; tuttavia proprio il parametro dell'eccentricità orbitale è quello sul quale esiste la maggior incertezza, perché il valore di e=0,7, spesso citato in letteratura, non è compatibile con la presenza di una cintura asteroidale a una distanza di 3 UA dalla stella: se, infatti, il valore dell'eccentricità orbitale fosse 0,7, il pianeta, attraversando la cintura lungo il suo movimento orbitale, l'avrebbe dissolta nell'arco di circa 10 000 anni. Poiché appare probabile che la cintura esista da un periodo maggiore, l'eccentricità del pianeta non dovrebbe essere superiore a e=0,15. Brogi e colleghi (2009) sostengono che l'ipotesi dell'alta eccentricità dell'orbita di ε Eridani b possa coesistere con la presenza di una cintura di asteroidi solo se questa si è formata da materiale proveniente dal disco circumstellare più esterno, oppure se la sua formazione è avvenuta in tempi recenti. Per tali motivi, è possibile che in futuro tale parametro venga ridimensionato.
Per cercare di spiegare la particolare morfologia del disco circumstellare è stata ipotizzata la presenza di un secondo pianeta, chiamato ε Eridani c: infatti, le disomogeneità del disco sono compatibili con la presenza di più pianeti che segregano i grani di polvere in determinate orbite poste in risonanza con i pianeti stessi. ε Eridani c avrebbe una massa pari al 10% di quella di Giove, disterebbe circa 40 UA dalla stella e avrebbe un periodo di rivoluzione di circa 280 anni. Non è facile spiegare la presenza di un pianeta a tale distanza dalla stella, dal momento che il disco di polveri più esterno si sarebbe dovuto dissipare molto prima che un gigante gassoso avesse potuto formarsi; una delle teorie proposte è che il pianeta si sia formato a circa 10 UA dalla stella e che le interazioni gravitazionali con il disco stesso o con altri possibili pianeti ne abbiano determinato un allargamento dell'orbita fino a questa distanza.
Un potenziale pianeta che orbitasse attorno ad ε Eridani a una distanza compresa tra 0,57 e 1,12 UA ricadrebbe all'interno della cosiddetta zona abitabile, quella regione di un sistema planetario in cui le condizioni di irraggiamento favoriscono la presenza di acqua allo stato liquido sulla superficie del pianeta. Inoltre, per ricevere lo stesso flusso di energia che la Terra riceve dal Sole (costante solare), un pianeta dovrebbe orbitare attorno ad ε Eridani ad una distanza di 0,61 UA; questa è anche, approssimativamente, la distanza di una possibile orbita stabile per un pianeta terrestre. Man mano che la stella, nel corso dei 20 miliardi di anni stimati, completerà la sua sequenza principale, la sua luminosità andrà incontro ad un progressivo aumento, e con questa aumenterà in maniera progressiva anche la distanza della zona abitabile, fino all'intervallo di spazio compreso tra 0,6 e 1,4 UA. Tuttavia, la presenza di un pianeta massiccio con un'orbita fortemente ellittica nelle vicinanze della zona abitabile potrebbe costituire un ostacolo all'esistenza di un pianeta terrestre con un'orbita stabile al suo interno. Una stella giovane come ε Eridani produce grandi quantità di radiazione ultravioletta, nociva per eventuali forme di vita; la distanza a cui dovrebbe trovarsi un pianeta per ricevere lo stesso flusso di UV della Terra sarebbe poco meno di 0,5 UA dalla stella.
Segue un prospetto riassuntivo con le caratteristiche delle principali componenti del sistema planetario di ε Eridani.
Visto da un ipotetico osservatore nel sistema di ε Eridani, il cielo non apparirebbe molto differente da quello visibile dal sistema solare: le differenze sostanziali risiedono nel fatto che alcune stelle, che presentano una distanza da ε Eridani differente rispetto a quella che le separa dal Sole, apparirebbero con una diversa luminosità apparente. Innanzi tutto, il Sole si mostrerebbe come una stella di magnitudine di 2,4 nei pressi della stella α della costellazione del Serpente (Unuk). Arturo, a 46 anni luce, apparirebbe con una magnitudine di 0,47, non molto differente da come appare dal sistema solare, mentre Vega, che dista 33 anni luce da ε Eridani, apparirebbe appena più brillante. Sirio, essendo un po' più vicina a ε Eridani di quanto non lo sia al Sole (meno di 8 anni luce), apparirebbe più luminosa di quanto non appaia dalla Terra, mentre Procione, ad 11,5 anni luce, sarebbe di magnitudine 0,4. Altair sarebbe invece più debole: a 23 anni luce di distanza apparirebbe di magnitudine 1,50. α Centauri, distante 12 anni luce, brillerebbe come una comune stella di seconda magnitudine, in direzione della costellazione della Bilancia.
Una stella che apparirebbe decisamente più luminosa che vista dalla Terra è τ Ceti, la terza stella in assoluto più vicina a ε Eridani: distante 5,5 anni luce, brillerebbe con una magnitudine di 1,80. A 6,26 anni luce si trova invece il sistema di Keid (40 Eridani), quinta stella più vicina, che avrebbe una magnitudine pari a 2,35.
Costellazioni molto note, come Orione e l'Orsa Maggiore, apparirebbero sostanzialmente invariate; solo Dubhe si mostrerebbe un po' più distante dalle altre stelle dell'Orsa, rendendo così il "mestolo" del Grande Carro più aperto.
Su molte stelle è possibile trovare citazioni nella cultura popolare, come ad esempio sulle brillanti Sirio, Alfa Centauri o Vega. Epsilon Eridani, nonostante sia una delle stelle più settentrionali della costellazione dell'Eridano e possa essere vista dalla maggior parte delle regioni abitate della Terra, non è quasi mai citata nelle opere letterarie a carattere generale, o nella mitologia, a causa della mancanza di un nome tradizionale e del suo aspetto poco appariscente in cielo. I punti d'interesse della stella per gli autori di opere fantascientifiche non derivano dalla cultura popolare, ma dai dati astronomici: è una stella singola simile al Sole, ed è vicina alla Terra. Non ha un nome proprio, tuttavia, in opere letterarie e cinematografiche fantascientifiche, la denominazione di Bayer, più tecnica di un nome tradizionale, rappresenta più un vantaggio che un danno.
Inoltre, la conferma di almeno un pianeta orbitante attorno alla stella la fa ritenere in grado di ospitare una famiglia di pianeti, tra i più vicini alla Terra e quindi più facilmente raggiungibili per ipotetici viaggi interstellari. Probabilmente, ε Eridani è, assieme a τ Ceti, la stella più citata nella fantascienza dopo α Centauri.
Nella letteratura, l'esempio più noto è quello di Isaac Asimov: nel Ciclo dei Robot, in particolare nel romanzo I robot e l'Impero, ε Eridani è la stella madre del primo mondo colonizzato dalla seconda ondata di pionieri, chiamato Baleyworld. Successivamente in L'orlo della Fondazione, romanzo della serie del Ciclo della Fondazione, il pianeta cambierà il suo nome in Comporellen.
Nel Ciclo dell'invasione, una serie di romanzi dello scrittore statunitense Harry Turtledove, la Terra del periodo della seconda guerra mondiale viene invasa dalla Razza, una specie rettile proveniente dal sistema di τ Ceti. In 50 000 anni della loro storia solo altre due volte questa specie era entrata in guerra, e questo era avvenuto in occasione della conquista dei due mondi che aveva assoggettato, uno dei quali era chiamato Rabotev 2, secondo pianeta del sistema di ε Eridani.
Anche in campo cinematografico e televisivo la stella compare in numerose opere, in particolar modo come meta di viaggi interstellari nei dintorni del sistema solare.
In Babylon 5, una serie televisiva di fantascienza girata negli anni novanta, la stessa stazione spaziale che dà il nome alla serie orbita attorno a Epsilon Eridani III, terzo pianeta del sistema di ε Eridani.
In Star Trek, ε Eridani era stata inizialmente suggerita come stella madre del pianeta Vulcano, mondo natale del Signor Spock e dei Vulcaniani. Tuttavia, nel 1991 Gene Roddenberry, creatore della serie, appurata la giovane età di ε Eridani, dichiarò che una civiltà evoluta come quella vulcaniana non poteva trovarsi attorno a una stella così giovane, e suggerì che il sole di Vulcano fosse 40 Eridani (Keid), molto più vecchia di ε Eridani. Anche una frase del comandante Tucker in Star Trek: Enterprise, dove afferma che «Vulcano è a 16 anni luce dalla Terra», avvalora l'ipotesi che il pianeta si trovi nel sistema di Keid, probabilmente attorno alla componente principale, anch'essa una nana arancione che si trova in effetti a quella distanza dalla Terra. Secondo il libro Star Trek: Star Charts, ε Eridani è chiamata "Delta Orcus" e nel suo sistema si trova il pianeta Axanar, membro della Federazione unita dei pianeti. Lo stesso libro la indica come una stella binaria, composta da due stelle di classe K.
In tempi più recenti, nella serie televisiva della Fox Virtuality, ε Eridani è menzionata come luogo di destinazione finale dell'astronave Phaeton, la prima astronave terrestre costruita per un viaggio interstellare alla ricerca di un altro pianeta su cui vivere, in virtù del fatto che la Terra diventerà inospitale nel giro di un centinaio d'anni.
Nel mondo dei videogiochi, uno degli esempi più famosi è quello della serie di Halo, nel quale la stella ospita Reach, la colonia più importante degli umani.
AA.VV, L'Universo - Grande enciclopedia dell'astronomia, Novara, De Agostini, 2002.
 J. Gribbin, Enciclopedia di astronomia e cosmologia, Milano, Garzanti, 2005, ISBN 88-11-50517-8.
(EN) Martha Evans Martin; Donald Howard Menzel, The Friendly Stars: How to Locate and Identify Them, Dover, Courier Dover Publications, 1964,  pagine 147, ISBN 0-486-21099-5.
 R. J. Tayler, The Stars: Their Structure and Evolution, Cambridge University Press, 1994,  p. 16, ISBN 0-521-45885-4.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
 C. Abbondi, Universo in evoluzione dalla nascita alla morte delle stelle, Sandit, 2007, ISBN 88-89150-32-7.
(EN) Fred Schaaf, The Brightest Stars: Discovering the Universe through the Sky's Most Brilliant Stars, John Wiley & Sons, Incorporated, 2008,  pagine 288, ISBN 978-0-471-70410-2.
Toshimi Taki, Taki's 8.5 Magnitude Star Atlas, su geocities.jp, 2005. - Atlante celeste liberamente scaricabile in formato PDF.
 Tirion, Rappaport, Lovi, Uranometria 2000.0 - Volume II: The Southern Hemisphere to +6°, Richmond, Virginia, USA, Willmann-Bell, inc., 1987, ISBN 0-943396-15-8.
 Tirion, Sinnott, Sky Atlas 2000.0 - Second Edition, Cambridge, USA, Cambridge University Press, 1998, ISBN 0-933346-90-5.
 Tirion, The Cambridge Star Atlas 2000.0, 3ª ed., Cambridge, USA, Cambridge University Press, 2001, ISBN 0-521-80084-6.
(EN) Stuart Wolpert, Astronomers discover a nearby star system just like our own Solar System, UCLA, 8 luglio 1998. URL consultato il 24 settembre 2017.
Descrizione del sistema planetario presente intorno alla stella dal sito del Corriere della Sera
(TR) Profilo su Bursaspor.org.tr, su bursaspor.org.tr (archiviato dall'url originale il 27 ottobre 2010).

Ernesto Franceschi (Cortina d'Ampezzo, 16 marzo 1912 – Cortina d'Ampezzo, 21 febbraio 1943) è stato un bobbista italiano, atleta ampezzano attivo negli anni trenta.
Ernesto nasce a Cortina d'Ampezzo quando questa faceva parte dall'Impero Austro-ungarico, ma nel 1918, in seguito alla fine della prima guerra mondiale, Cortina passa al Regno d'Italia.
Franceschi nel 1936 partecipa alle Olimpiadi di Garmisch-Partenkirchen nel bob a quattro con Francesco De Zanna, Uberto Gillarduzzi e Amedeo Angeli con l'equipaggio Italia 2. Benché nella prima discesa di qualificazioni ottennero un discreto 5º posto con il tempo di 1:23.02, contro i 1:20.73 della Germania 1, primi per quella discesa, non terminarono né la seconda gara di qualificazione né quella finale.
Nel 1943 Ernesto muore tragicamente all'età di 30 anni cadendo con gli sci tra Pocol e il centro di Cortina d'Ampezzo.

Ernie Jones (Boca Raton, 3 gennaio 1953) è un ex giocatore di football americano statunitense che ha giocato nel ruolo di defensive back per quattro stagioni nella National Football League (NFL). Fu scelto nel corso del quinto giro (153°assoluto) del Draft NFL 1976 dai Seattle Seahawks. Al college ha giocato a football coi Miami Hurricanes.
Dopo tre stagioni come titolare e 9 intercetti all'Università di Miami, Jones fu scelto nel corso del quinto giro del Draft 1976 dalla neonata franchigia dei Seattle Seahawks, con cui disputò una sola stagione giocando nove partite. Nel 1977, Ernie passò ai New York Giants dove nella sua seconda annata da professionista giocò 14 partite. Nel 1978, Jones disputò tutte le 16 partite della stagione regolare, mettendo a segno un record in carriera di 3 intercetti. L'ultima delle sue quattro stagioni professionistiche la disputò coi Giants nel 1979 quando giocò 5 partite con 2 intercetti, uno dei quali ritornato in touchdown.

Specializzato nella rana ha vinto la medaglia d'argento nei 200 m alle Olimpiadi di Berlino 1936, dopo il quarto posto a Amsterdam 1928 e il quinto a Los Angeles 1932.

Con la locuzione esame della saliva si indica genericamente un insieme di esami di laboratorio effettuabili su campioni di saliva per identificare marcatori di condizioni endocrine, immunologiche, infiammatorie, infettive, ed altre. 
La saliva è un fluido biologico utile per il dosaggio di ormoni steroidei come il cortisolo, materiale genetico come l'RNA, proteine quali enzimi ed anticorpi e molte altre sostanze. 
Il test della saliva è utilizzato per lo screening o la diagnosi di numerose condizioni e stati di malattia, compreso la malattia di Cushing, l'anovulazione, l'infezione da HIV, il cancro, alcune parassitosi, l'ipogonadismo e le allergie. Fra le possibili applicazioni si cita l'uso dell'esame da parte del governo americano per studiare le alterazioni del ritmo circadiano negli astronauti prima del volo e il profilo ormonale dei soldati sottoposti ad addestramenti in condizioni estreme.I fautori dell'utilizzo del test della saliva sottolineano tra i principali vantaggi la facilità di raccolta del campione, la sicurezza e la non invasività dell'esame, l'accessibilità, l'accuratezza e la possibilità di evitare la puntura venosa per l'esecuzione di un prelievo ematico rispetto alle analisi del sangue ed altri tipi di test diagnostici. Inoltre, data la facilità con cui si possono ottenere campioni multipli, il test della saliva è particolarmente utile per effettuare valutazioni biologiche seriate nell'arco di ore, giorni o settimane.
Il test della saliva non è solo oggetto di ricerca continua, ma si è dimostrato anche un valido strumento diagnostico, come evidenziato dal suo utilizzo in tre decenni di utilizzo nella pratica clinica. I primi studi sull'applicabilità del test salivare si sono concentrati principalmente sul dosaggio degli ormoni steroidei e degli anticorpi. Recentemente si sono invece sviluppate tecniche sempre più sofisticate per rilevare altri tipi di proteine, materiale genetico, e marker dello stato nutrizionale. Secondo Wong, dell'Università della California, gli studiosi stanno guardando alla saliva come ad:
Il test sulla saliva viene attualmente eseguito utilizzando la tecnica ELISA (acronimo per Enzyme-Linked ImmunoSorbent Assay, Saggio Immuno-Assorbente legato ad un Enzima), la tecnica PCR (reazione a catena della polimerasi), la spettrometria di massa ad alta risoluzione (HRMS), od altre nuove tecnologie. Tutti questi metodi consentono l'individuazione di specifiche molecole come il cortisolo, la proteina C reattiva (CRP), o le IgA secretorie. Questo tipo di test in genere comporta la raccolta di una piccola quantità di un campione di saliva in una provetta sterile e la sua successiva analisi di laboratorio.
Alcuni metodi richiedono la raccolta della saliva con un tampone assorbente, l'applicazione sullo stesso di una soluzione chimica, e la valutazione di viraggio del colore per indicare un risultato positivo o negativo. Quest'ultimo metodo è comunemente usato come tecnica point-of-care (auto diagnosi con attrezzature diagnostiche personali) per lo screening di infezione da HIV.
I ricercatori stanno attualmente esaminando il ruolo crescente del test come routine tra gli esami eseguibili in uno studio dentistico o medico, dove la raccolta della saliva è molto semplice da eseguire.
Gli esseri umani hanno tre principali ghiandole salivari: parotide, sottomandibolare e sottolinguale. Queste ghiandole, insieme a ulteriori ghiandole salivari minori, secernono una ricca miscela di prodotti chimici biologici, proteine, elettroliti, il materiale genetico, polisaccaridi e altre molecole. 
La maggior parte di queste sostanze penetra all'interno dell'acino delle ghiandole salivari e nel sistema duttale dai capillari circostanti attraverso il liquido interstiziale, anche se alcune sostanze sono prodotte all'interno delle ghiandole stesse.
Le concentrazioni di ogni sostanza riscontrabile nella saliva variano notevolmente a seconda dello stato di salute della persona e la presenza di una eventuale malattia (orale o sistemica). 
Misurando queste sostanze nella saliva, è possibile eseguire un accurato screening di una varietà di infezioni, allergie, disturbi ormonali, e neoplasie.
Le seguenti condizioni sono tra quelle che possono essere individuate tramite il test della saliva (l'elenco non è esaustivo):
disfunzioni ormonali femminili (sindrome dell'ovaio policistico, menopausa, anovulazione, alterazioni ormonali tipiche del ciclo mestruale)
disfunzioni ormonali maschili (ipogonadismo / andropausa e stati iperestrogenici)
neoplasie benigne e tumori metastatici (cancro al seno, cancro del pancreas, cancro orale)
malattie infettive (Hiv, epatite virale, amebiasi, e infezione da Helicobacter pylori)
Nel 2008 la Società di Endocrinologia statunitense ha pubblicato le linee guida per la diagnosi della sindrome di Cushing. In queste linee guida si consiglia l'esecuzione del test del cortisolo salivare a mezzanotte in due giorni consecutivi quale un possibile strumento di screening iniziale.
Nel 2009 una revisione delle citate linee guida ha concluso che a tarda notte il test del cortisolo salivare è una valida alternativa ai dosaggi sierici di cortisolo per la diagnosi di sindrome di Cushing, riferendo che sia la sensibilità che la specificità superano il novanta per cento.Nel 2010, Sakihara e suoi collaboratori del Dipartimento di Endocrinologia e Metabolismo della Hirosaki University, in uno studio hanno valutato l'utilità e l'accuratezza del dosaggio salivare, plasmatico ed urinario dei livelli di cortisolo e ne hanno concluso che la determinazione del cortisolo salivare appare essere il "metodo di scelta" per lo screening della sindrome di Cushing. Nel 2008 Restituto e collaboratori a seguito di un loro studio hanno affermato che il dosaggio del cortisolo salivare eseguito nelle prime ore del mattino è altrettanto "buono come quello eseguito sul siero" per la tecnica di screening della malattia di Addison.Nel 2010 Bagcim e collaboratori (Università di Bonn), si sono concentrati sui livelli di melatonina nella saliva e stabilirono che tale dosaggio "riflette in qualsiasi momento del giorno il dosaggio riscontrabile nel siero" e pertanto appare un'alternativa affidabile al dosaggio della melatonina sierica per lo studio della fisiologia della ghiandola pineale nei neonati. Nel 2008 una rassegna (review) dei migliori articoli scientifici ha descritto il test della melatonina sulla saliva come un "metodo pratico e affidabile utilizzabile sia in trial clinici che di ricerca".
Uno studio del 2009 ha esaminato l'utilizzo del test della saliva per la misurazione di estradiolo, progesterone, deidroepiandrosterone (DHEA), e dei livelli di testosterone in 2.722 soggetti (maschi e femmine). I ricercatori hanno confermato la "validità delle misurazione dei livelli salivari degli ormoni sessuali" ed hanno concluso che il test salivare è stato un buon metodo in particolare per testare gli adulti più anziani data la facilità della raccolta dei campioni a domicilio.
Nel 2010, uno studio ha identificato l'ormone luteinizzante (LH) come un ottimo ed accurato marker biologico salivare della ovulazione nelle femmine. I ricercatori hanno misurato diversi ormoni nella saliva durante il ciclo mestruale e hanno scoperto che il dosaggio dell'ormone luteinizzante nella saliva era affidabile ed elevato durante il periodo ovulatorio e, per questo motivo, "la determinazione dei livelli di LH nella saliva è un modo affidabile per determinare l'ovulazione".Un precedente studio del 1983, eseguito sulla determinazione di svariati steroidi salivari, aveva già dimostrato che la misurazione quotidiana del progesterone salivare "fornisce un prezioso strumento per valutare la funzione ovarica". Nel 2001 fu eseguito uno studio che comprendeva il campionamento giornaliero di saliva di soggetti sani e la sua messa in relazione con il ciclo mestruale. I ricercatori conclusero che le determinazioni salivari degli ormoni, ed in particolare le curve di estradiolo e progesterone, corrispondevano all'analogo profilo quotidiano normalmente osservato nel sangue, anche se con una minore ampiezza. Nel 1999 altri ricercatori riferirono che l'esecuzione di test ELISA sulla saliva "poteva servire come un metodo affidabile per la determinazione dell'estriolo".Nel 2007 un articolo ha riportato che la misurazione di testosterone libero, anche attraverso il test della saliva, rappresenta "l'indicatore biochimico più sensibile per sostenere la diagnosi di ovaio policistico". 
Nel 1990 Vuorento e collaboratori hanno scoperto che le disfunzioni della fase luteale, in cui i livelli di progesterone declinano prematuramente all'interno del ciclo mestruale, sono stati identificati con alta frequenza con test salivari del progesterone nelle donne che soffrono di infertilità inspiegabili.
Nel 2009 Shibayama e collaboratori della Kanazawa University, hanno esaminato l'accuratezza della misurazione degli androgeni nella saliva per la diagnosi di ipogonadismo ad insorgenza tardiva (riduzione relativa dei livelli di androgeni correlata all'età, spesso chiamata "andropausa"). I ricercatori hanno stabilito che l'accuratezza del dosaggio del testosterone e del deidroepiandrosterone (DHEA) nella saliva supera il 98,5% e che questo metodo ha una "soddisfacente applicabilità" per la diagnosi di ipogonadismo ad insorgenza tardiva.Uno studio del 2007 ha riportato una sensibilità e una specificità del 100% per il testosterone salivare nell'escludere l'ipogonadismo ed ha concluso che il testosterone salivare è un marker biologico molto utile per la diagnosi di carenza di androgeni nel sesso maschile.L'uso dei dosaggi del testosterone salivare per lo screening di ipogonadismo è stato successivamente validato da altri studi, tra cui uno che ha visto coinvolti 1 454 individui. I ricercatori hanno concluso che il testosterone salivare è "un test accettabile per lo screening per l'ipogonadismo".
Nel 2010 uno studio condotto dalla School of Dentistry and Dental Research Institute dell'Università della California, ha dimostrato che è possibile rilevare il cancro al pancreas con alta sensibilità e specificità (90,0% e 95,0%, rispettivamente) attraverso uno screening della saliva effettuato su quattro biomarcatori mRNA specifici. In una revisione di articoli scientifici del 2011 aventi per oggetto lo studio di biomarcatori per il cancro al pancreas, Hamade e Shimosegawa (Tohoku University Graduate School of Medicine) conclusero che l'applicazione clinica dell'esame della saliva è un marcatore biologico "utile per lo screening e la diagnosi precoce del cancro al pancreas".
Nel 2008 Emekli-Alturfan e collaboratori della Marmara University di Istanbul, compararono la saliva di pazienti affetti da cancro al seno rispetto a quella di individui sani ed osservarono, in particolare, che i campioni provenienti da pazienti con carcinoma mammario contenevano cellule displastiche e presentavano livelli ridotti di perossidasi lipidica.Nel 2000 uno studio ha confrontato i livelli salivari di un marcatore del cancro al seno (HER2/neu) nelle donne sane, in quelle con lesioni mammarie benigne, ed in quelle con cancro al seno. I ricercatori hanno trovato che il livello salivare (similmente al livello sierico) di questo indicatore era significativamente più alto nelle donne con cancro al seno rispetto alle donne sane ed alle donne con lesioni mammarie benigne. Inoltre affermarono che il marcatore poteva essere potenzialmente utilizzato come strumento per la diagnosi tumore al seno o per l'identificazione di eventuali recidive.Un ulteriore studio ha confermato questi risultati ed ulteriormente dimostrato che un altro marcatore di cancro al seno (CA15-3) risulta elevato, così come la proteina p53 soppressore del tumore risulta ridotta nella saliva delle donne con cancro al seno rispetto alle donne sane del gruppo di controllo ed alle donne con lesioni mammarie benigne.
Nel 2010 Jou e collaboratori (China Medical University di Taiwan) trovarono che i pazienti con diagnosi di carcinoma a cellule squamose orale, avevano livelli più elevati di transferrina nella saliva rispetto ai controlli sani e, inoltre, che il dosaggio salivare della transferrina usando la tecnica ELISA risultava "altamente specifico, sensibile e preciso per una diagnosi precoce di cancro orale". 
Uno studio del 2009 riportava che i livelli di due biomarcatori, la Ciclina D1 (aumentata rispetto ai controlli) ed il Maspin (diminuito rispetto ai controlli), avevano una sensibilità e specificità del 100% per la rilevazione del cancro orale, se misurati nella saliva.Il test sulla saliva per mRNA specifici è stato trovato potenzialmente molto valido per la diagnosi del cancro orale. Infatti, ci sono prove che suggeriscono che la diagnostica per RNA su saliva sia leggermente superiore a quella sierica, con il valore di ROC (Receiver operating characteristic) che si attesta sul 95% per la saliva, ma solo all'88% per il siero.
Uno studio del 2009 ha confrontato i livelli di glucosio nella saliva di pazienti diabetici comparandoli a quelli dei controlli non affetti da diabete. Gli autori hanno riferito che "la concentrazione salivare di glucosio e la sua escrezione risultava molto più alta nei pazienti diabetici rispetto ai soggetti sani utilizzati come gruppo di controllo". Nel 2009 sono stati indagati alcuni marcatori biologici salivari che potrebbero aiutare l'identificazione di soggetti affetti da diabete di tipo 2. I ricercatori hanno trovato che ben 65 proteine, la maggior parte delle quali risultano coinvolte nella regolazione del metabolismo e nella risposta immunitaria, sono state significativamente alterate nei diabetici di tipo 2.Essi hanno inoltre osservato che l'aumento relativo di queste proteine specifiche era direttamente proporzionale alla gravità della malattia (ad esempio, erano modicamente elevate nei pre-diabetici e significativamente elevate nei pazienti diabetici). Nel 2010 Soell e collaboratori dell'Università di Strasburgo, riscontrarono che un particolare marker biologico salivare (la Cromogranina A) veniva sovra-espressa nel 100% dei pazienti con diabete rispetto ai controlli. Nel 2010 venne condotta un'analisi trasversale di 500 persone e scoprirono che un aumento dei livelli salivari di lisozima era "significativamente associata alla sindrome metabolica."
La precisione dell'esame della nella ricerca di anticorpi anti-HIV è stata dimostrata in numerosi studi. In due recenti studi su larga scala è stata riscontrata una sensibilità ed una specificità del 100%. Il primo di questi è stato pubblicato nel 2008 ed ha comparato l'identificazione di anticorpi tramite il test della saliva rispetto ai test sierici utilizzando la tecnica ELISA in 820 individui.Il secondo studio ha comparato in 591 individui il test degli anticorpi nella saliva rispetto al siero utilizzando la tecnica ELISA, seguita poi da analisi di conferma tramite tecnica Western Blot. La precisione e validità del test anticorpale anti-HIV sulla saliva è stato confermato successivamente da molti altri studi, la qual cosa ha portato all'approvazione di questo metodo da parte della statunitense Food and Drug Administration nel 2004.
Diversi studi hanno dimostrato il potenziale diagnostico del test dell'esame della saliva per il test dell'epatite. Uno studio del 2011 ha dimostrato che il test salivare con ricerca dell'antigene di superficie di HBV, realizzato con metodica ELISA, aveva una sensibilità ed una specificità del 93,6% e 92,6%, rispettivamente. Altri ricercatori hanno sottolineato che il test della saliva per anticorpi anti-HAV (IgM ed IgG) è un metodo efficace per identificare le persone con infezione da HAV. Anche l'epatite C è stata identificata utilizzando metodi di rilevamento salivari. Yaari e collaboratori in uno studio del 2006 hanno riferito che il test della saliva per anticorpi anti-HCV ha dimostrato una sensibilità del 100% ed una specificità che è stata descritta "simile o migliore" rispetto ai test su siero.
Uno studio del 2010 studio ha evidenziato che la ricerca sulla saliva del parassita Entamoeba histolytica era decisamente superiore agli attuali metodi di rilevamento sulle feci nei pazienti affetti da infezione da E. histolytica associata ad ascessi epatici. Nel 2004 venne scoperta che la concentrazione di IgA salivari anti-E. histolytica aveva "valore diagnostico predittivo di amebiasi intestinale ... così come l'identificazione su tessuti". 
Uno studio del 1990 effettuato su 223 bambini delle scuole con ricerca dell'E. histolytica tramite test della saliva dimostrò una sensibilità e una specificità dell'85% e del 98% rispettivamente.Nel 2005 venne stabilito che il riscontro su saliva di anticorpi IgG contro Toxoplasma gondii aveva una sensibilità e una specificità del 98,5% e 100% rispettivamente. Uno studio pubblicato nel 1990 ha dimostrato l'utilità diagnostica del test della saliva con ricerca di anticorpi di tipo IgG per identificare la neurocisticercosi secondaria ad infezione di Taenia solium.
In uno studio del 2005 alcuni ricercatori hanno studiato l'accuratezza della diagnosi di infezione di Helicobacter pylori in pazienti dispeptici con livelli salivari di IgG anti-H. pylori. Questi studiosi hanno stabilito che il test della saliva per la ricerca di anticorpi anti-H. pylori "potrebbe essere utilizzato in modo affidabile per lo screening dei pazienti dispeptici nella medicina generale".Nel corso dello stesso anno Tiwari e collaboratori del Deccan College of Medical Sciences, hanno esaminato l'accuratezza dei test della saliva per la ricerca del DNA di H. pylori e quanto bene questo dato correla con presenza di H. pyloririlevata attraverso la biopsia gastrica. Sulla base dei loro risultati, i ricercatori hanno concluso che il test della saliva potrebbe servire come un metodo affidabile e non invasivo per la rilevazione dell'infezione di H. pylori.
Uno studio del 2009 ha focalizzato l'attenzione dei ricercatori sui biomarcatori salivari della malattia parodontale. Le loro scoperte hanno rivelato che le concentrazioni di tre sostanze (perossidasi, idrossiprolina e calcio) sono risultate significativamente aumentate nella saliva dei pazienti con parodontite. Uno studio del 2010 ha dimostrato che l'aumento di tre biomarcatori salivari (MMP-8, TIMP-1, e ICTP), in particolare quando analizzati utilizzando un saggio immunofluorometrico seriato (con dosaggi a breve distanza di tempo), era suggestivo di parodontite.
Nel 2011 venne studiata “l'utilità clinica del dosaggio dei livelli salivari della Proteina C-reattiva (PCR) nel valutare gli eventi coronarici (come l'infarto del miocardio) in un contesto di assistenza sanitaria primaria.” I ricercatori trovarono che le concentrazioni della PCR nella saliva di pazienti cardiopatici erano significativamente più elevati se comparati ai soggetti di controllo in buona salute. Inoltre scoprirono che la PCR salivare correlava con i livelli sierici di proteina C-reattiva nei pazienti cardiopatici e, quindi, avrebbe potuto rivelarsi un utile strumento "per la valutazione del rischio di eventi coronarici in studi di screening su popolazioni ampie."
Uno studio del 2002 ha esplorato la relazione tra allergie ed i livelli di immunoglobuline salivari in ottanta soggetti. I ricercatori hanno dimostrato un'associazione tra lo sviluppo di allergie ed alterazioni nei livelli salivari di IgA allergene-specifiche (più elevate rispetto ai controlli) ed IgA secretorie totali (ridotte rispetto ai controlli). Nel 2011 Peeters e collaboratori identificarono aberrazioni caratteristiche in alcuni metaboliti salivari che sono stati associati con individui allergici alle arachidi quando comparati ai controlli tolleranti alle arachidi. Nel 2003 Vojdani e collaboratori trovarono che gli individui esposti a varie muffe allergeniche ed a micotossine mostravano "livelli significativamente più alti di anticorpi IgA nella saliva contro una o più specie di muffa".
Nel 2009 Rosa e collaboratori dell'ospedale universitario di Olomouc, riferirono che il test della saliva era diventato così ampiamente diffuso da aver iniziato a sostituire i test delle urine come standard per la rilevazione di droghe illecite ed altri farmaci psicoattivi (benzodiazepine ed altri). 
Shin e collaboratori in uno studio del 2008 sottolineano che l'individuazione nella saliva dell'etanolo e di tre dei suoi metaboliti (metanolo, glicole etilenico, glicole dietilenico) aveva una "sensibilità e specificità relativamente alta" e che tale test salivare rendeva estremamente rapida la diagnosi di intossicazione alcolica. Uno studio del 2002 d'altro canto dimostrava che vi era un buon accordo tra il dosaggio dell'etanolo ottenuto su saliva e l'analisi eseguita sul respiro, e che il test cromatografico dell'etanolo su saliva è "specifico ... e mostra una buona accuratezza e precisione."Nel 2011 Vindenes e collaboratori (Norwegian Institute of Public Health) studiarono la fattibilità del monitoraggio delle droghe di abuso utilizzando come campione la saliva, confrontando questo metodo con il classico dosaggio delle droghe sulle urine. I ricercatori scoprirono che alcuni metaboliti delle droghe d'abuso venivano rilevati più di frequente nella saliva che nelle urine, e questo era vero in particolare per la6-Monoacetilmorfina, l'anfetamina, la metanfetamina, ed il N-desmetildiazepam. Questo stesso studio ha dimostrato che il test della saliva è in grado di rilevare i metaboliti di altre droghe, sia pure con una sensibilità inferiore di quella del test delle urine: questo è vero in particolare per la morfina, altre benzodiazepine, la cannabis e la cocaina.
Una critica spesso rivolta nell'utilizzo della saliva come fluido per la ricerca di marcatori biologici diagnostici è che questi ultimi sono presenti in quantità che sono troppo basse per essere rilevate in modo affidabile. Come sottolinea Wong, tuttavia, questo fatto "non è più una limitazione" a causa dello sviluppo di tecniche di rilevazione sempre più sensibili. I progressi nella tecnica ELISA e nella spettrometria di massa, oltre ad aver portato alla luce nuovi metodi di rilevamento in grado di sfruttare le nanotecnologie ed altre tecnologie, consentono ai ricercatori e ai professionisti di ottenere una elevata sensibilità analitica. La specificità dei marcatori biologici indagati è un'altra obiezione spesso associata all'esame della saliva, così come spesso lo è con l'esame del sangue o delle urine.
Molti marcatori biologici non sono aspecifici (ad esempio, la PCR è un marker infiammatorio non specifico), e quindi non possono essere usati da soli per diagnosticare alcuna malattia particolare. Questo problema è attualmente affrontato attraverso l'identificazione di marcatori biologici multipli correlati ad una medesima malattia. Questi possono essere studiati assieme al fine di creare un pannello ("panel") completo di test che aumenta significativamente la specificità diagnostica. Da notare che alcuni tipi di esami sulla saliva sono stati considerati da molti meno specifici delle analisi del sangue; questo è particolarmente vero per gli ormoni steroidei.
Dal momento che i test ormonali eseguiti su saliva misurano unicamente quegli ormoni che non sono "bloccati" dalle globuline leganti gli ormoni sessuali (SHBG) o dall'albumina, i valori così ricavati sono considerati riflettere la frazione ormonale "libera", che è poi anche quella dotata di attività biologica. La ricerca continua nel campo dei test salivari senza dubbio porterà ad ulteriori miglioramenti sia nell'ambito della sensibilità che della specificità.
Similmente ad altri metodi diagnostici, uno svantaggio del test della saliva è la variabilità che esiste tra i dispositivi diagnostici e le tecniche di analisi di laboratorio, e questo è soprattutto vero per il dosaggio degli ormoni. Di conseguenza, sebbene il risultato di un test possa essere accurato ed affidabile nell'ambito di un particolare metodo di dosaggio o di laboratorio, tuttavia non è possibile eseguire comparazioni con risultati ottenuti con metodi diversi. Mentre la comunità scientifica continua a validare e raffinare metodi di indagine sulla saliva ed a stabilire standard di valori di riferimento per diversi marker biologici, questo problema dovrebbe essere affrontato seriamente e risolto. Recentemente, il National Institutes of Health statunitense ed i Servizi di Salute Pubblica hanno concesso finanziamenti cospicui per ulteriori progressi nella ricerca sui test salivari, compreso lo sviluppo di standard diagnostici.
Gianni Bonadonna, Gioacchino Robustelli Della Cuna, Pinuccia Valgussa, Medicina oncologica, 8ª ed., Milano, Elsevier Masson, 2007, ISBN 978-88-214-2814-2.
 Robbins e Cotran, Le basi patologiche delle malattie, 7ª ed., Torino-Milano, Elsevier Masson, 2008, ISBN 978-88-85675-53-7.
(EN) Joseph C. Sengen, Concise Dictionary of Modern Medicine, New York, McGraw-Hill, ISBN 978-88-386-3917-3.
(EN) G Bahar, R Feinmesser, T Shpitzer, A Popovtzer e RM Nagler, Salivary analysis in oral cancer patients: DNA and protein oxidation, reactive nitrogen species, and antioxidant profile, in Cancer, vol. 109, nº 1, 2007,  pp. 54–59, DOI:10.1002/cncr.22386, PMID 17099862.
(EN) RK Banerjee e AG Datta, Salivary peroxidases, in Mol Cell Biochem, vol. 70, nº 1, 1986,  pp. 21–29, PMID 3520291.

L' Esanitrodifenilamina conosciuto in chimica anche come esogene è un potente esplosivo che è stato usato soprattutto in ambito militare nella seconda guerra mondiale, ormai sostituito da esplosivi più potenti, maneggevoli e di più facile realizzo.
L'esanitrodifenilammina commercialmente conosciuta con il nome di Esogene, è stata scoperta per caso nel 1850. Molti anni dopo la sua scoperta questo potente esplosivo venne ad essere utilizzato dai tedeschi in ambito militare soprattutto per la costruzione di bombe aeree miscelata con il TNT,  tale composto veniva chiamato HEXANITE.
La sintesi dell'esanitrodifenilammina avviene in tre stadi: la dinitrodifenilammina, la tetranitrodifenilammina ed infine l'esanitrodifenilammina. Essa viene prodotta per nitrazione della dipicrilammina per azione di acido nitrico al 55-60% in presenza di catalizzatori come il carbonato sodico purissimo.
L'esperimento dello Schiehallion — pensato e progettato in gran parte da Henry Cavendish, ma eseguito dall'astronomo Nevil Maskelyne — fu effettuato nel XVIII secolo per tentare una misurazione della densità della Terra o, utilizzando le parole dello stesso Maskelyne, per rendere «palpabile la gravitazione universale della materia». Finanziato da una sovvenzione della Royal Society, fu condotto nell'estate del 1774 intorno a una montagna scozzese di forma sufficientemente regolare chiamata Schiehallion, nel Perthshire. L'esperimento scientifico consisteva nel misurare la piccola deviazione di un pendolo causata dall'attrazione gravitazionale di una montagna vicina. Dopo una ricerca tra diverse montagne candidate, lo Schiehallion venne considerato il luogo ideale, grazie al suo isolamento e alla forma quasi simmetrica.
L'utilità di un simile esperimento era stata già ispirata da Isaac Newton a dimostrazione pratica della sua teoria della gravitazione, ma da lui stesso in seguito scartata come irrealizzabile. Un altro spunto furono le anomalie nei dati riscontrate durante il tracciamento della linea Mason-Dixon tra la Pennsylvania e il Maryland dell'America coloniale. Gli astronomi inglesi Charles Mason e Jeremiah Dixon, impegnati fra il 1763 e il 1767 a risolvere una disputa di confine fra i due Stati, trovarono nella fase di misurazione molti più errori sistematici e non casuali di quelli previsti, specialmente nell'osservazione della latitudine. Cavendish intuì che fossero stati i monti Allegani a nord-ovest a esercitare una leggera attrazione sulle apparecchiature di rilevamento, influenzando i loro risultati finali, ma non era in grado di valutare, senza un esperimento diretto, quanto fosse intenso questo effetto.
Prendendo spunto dall'apporto teorico di Newton e Cavendish, una squadra di scienziati, tra i quali in particolare Maskelyne, si impegnarono a condurre l'indagine, convinti che l'effetto di deflessione del pendolo sarebbe stato di rilievo. L'angolo di deflessione dipendeva dalla densità relativa tra il volume della Terra e quello della montagna: se fosse stato possibile calcolare la densità e il volume dello Schiehallion, allora si sarebbe potuta calcolare la densità della Terra. Una volta che questa fosse stata nota, allora sarebbe stato possibile ottenere approssimativamente quelle degli altri pianeti, dei loro satelliti naturali, e del Sole, precedentemente conosciute solo in termini di approssimazioni in percentuali relative. Come ulteriore conseguenza vantaggiosa, il concetto di isolinea e particolarmente di isoipsa, ideato per semplificare il processo di rilevazione della montagna, divenne in seguito una tecnica standard in cartografia.
Nel XVIII secolo la determinazione della densità della Terra costituiva il problema principale di astronomi e geologi, i cui tentativi proposti si rifacevano al cosiddetto "metodo della montagna". La teoria alla base del suddetto sistema di misurazione è che in un campo gravitazionale simmetrico un pendolo pende dritto verso il basso senza subire alcuna deviazione, tuttavia, se una massa sufficientemente grande come una montagna è vicina, la sua attrazione gravitazionale attrarrà il filo a piombo del pendolo formando un angolo rispetto alla verticale. Detto angolo può essere determinato in relazione alla posizione di un qualsiasi oggetto noto, che potrebbe essere una stella, e misurata su entrambi i lati della montagna. Se la massa della montagna potesse essere stabilita in maniera indipendente mediante la determinazione del suo volume e una stima della densità media delle sue rocce, questi valori potrebbero essere estrapolati per fornire la densità media della Terra e, per estensione, la sua massa.
Isaac Newton aveva già considerato l'effetto e proposto l'esperimento nel suo Philosophiae Naturalis Principia Mathematica, ma aveva pessimisticamente pensato che non ci fosse una montagna in grado di produrre una sufficiente deviazione del filo a piombo tale da poter essere misurata:
Il pessimismo di Newton era infondato: benché i suoi calcoli avessero suggerito una deviazione di meno di 2 minuti d'arco (per una ipotetica montagna di tre miglia di altezza), questo angolo, anche se molto piccolo, avrebbe potuto essere rilevato con gli strumenti di misura dell'epoca.
Un esperimento per validare l'idea di Newton, oltre a produrre ulteriori elementi di prova per la sua legge di gravitazione universale, sarebbe stato in grado di fornire stime della massa e della densità della Terra. Dal momento che le masse degli oggetti astronomici erano conosciute solo in termini di rapporti relativi, la determinazione della massa della Terra sarebbe stata utile per fornire valori ragionevoli per gli altri pianeti, le loro lune e il Sole. I dati avrebbero inoltre permesso di determinare il valore della costante gravitazionale 
   di Newton, anche se questo non era uno degli obiettivi iniziali degli sperimentatori: riferimenti a un valore di 
   non sarebbero apparsi nella letteratura scientifica fino a circa cento anni dopo, tanto da essere quasi qualificati come un anacronismo. Eppure si sarebbe rivelata la conseguenza più notevole, come ebbe a dire nel 1892 lo scienziato Charles V. Boys:
I primi a tentare l'esperimento erano stati due astronomi francesi di nome Pierre Bouguer e Charles Marie de La Condamine, che avevano condotto le loro misure già nel 1738 sul vulcano Chimborazo in Ecuador. La loro spedizione, in realtà, aveva lasciato la Francia per il Sud America nel 1735 per cercare di misurare la lunghezza dell'arco meridiano a un grado di latitudine, vicino all'equatore, ma approfittarono dell'occasione per tentare l'esperimento di deviazione del pendolo.
Nel dicembre del 1738, in condizioni molto difficili di terreno e di clima, condussero un paio di misurazioni alle altitudini di 4.680 e 4.340 m., osservando e misurando l'angolo di deviazione del filo a piombo rispetto a dieci stelle particolarmente luminose, tra cui Sirio e Aldebaran. Si spostarono quindi quattro miglia verso ovest, lontano dall'effetto gravitazionale della montagna, e misurarono nuovamente la deviazione del filo a piombo rispetto alle stesse dieci stelle per stabilire ove restasse sulla verticale. A causa del freddo estremo, del maltempo e a vari problemi con gli strumenti, gli scienziati non raggiunsero la precisione sperata. Bouguer aveva inizialmente stimato che il filo a piombo sarebbe stato deviato di 1 minuto e 43 secondi d'arco, ma la deviazione realmente osservata fu solo di 7 secondi, che risultò essere presumibilmente troppo piccola data l'attrazione gravitazionale che sarebbe dovuta risultare da una montagna di enormi dimensioni come il Chimborazo. Bouguer scrisse in un articolo del 1749 che essi erano stati comunque in grado di rilevare alla fine una deviazione di 8 secondi d'arco, ma minimizzò il significato dei loro risultati, suggerendo che sarebbe stato meglio ripetere l'esperimento in condizioni meno estreme, magari in Francia o in Inghilterra. Egli aggiunse inoltre che l'esperimento aveva almeno dimostrato che la Terra non poteva essere un guscio vuoto, come alcuni pensatori, tra cui Edmond Halley, avevano suggerito in quegli anni.
In seguito fu riconosciuto a Bouguer il merito di essere stato il primo ad aver verificato la teoria di Newton e ad aver dato un contributo fondamentale, avendo per primo rilevato le piccole variazioni regionali nel campo gravitazionale della Terra derivanti da variazioni di densità delle rocce sottostanti, ai primi passi nella comprensione della composizione della crosta terrestre.
Tra il 1763 e il 1767, durante le operazioni per tracciare la linea Mason-Dixon tra gli Stati della Pennsylvania e del Maryland, gli astronomi inglesi riscontrarono molti più errori sistematici e non casuali di quelli che normalmente ci si aspettava, allungando di molto rispetto al previsto il lavoro di rilievo. Quando queste informazioni arrivarono ai membri della Royal Society, Henry Cavendish si rese conto che il fenomeno poteva essere stato dovuto alla forza di attrazione gravitazionale dei monti Allegani, che aveva probabilmente deviato i fili a piombo dei teodoliti e i liquidi nelle livelle a bolla. Fu però Nevil Maskelyne a proporre tenacemente dal 1772 alla Royal Society di procedere alla misurazione della forza gravitazionale indotta da una montagna che causava questa deformazione su un filo a piombo posto nelle vicinanze, sostenendo che l'esperimento «avrebbe fatto onore alla nazione dove sarebbe stato eseguito». Egli stesso propose Whernside nello Yorkshire, o il massiccio Blencathra-Skiddaw nel Cumberland come siti adatti. La Royal Society costituì una apposita commissione per esaminare la questione, nominando lo stesso Maskelyne, Joseph Banks, Benjamin Franklin e Henry Cavendish tra i suoi membri.
Nell'estate del 1773 il comitato incaricò della ricerca di un luogo adatto a eseguire l'esperimento tra l'Inghilterra e la Scozia l'astronomo e perito topografo Charles Mason — che era nel frattempo ritornato in patria dopo aver concluso i suoi rilievi nelle colonie americane. Mason selezionò la montagna di Schiehallion, un picco di 1.083 metri di altezza tra Loch Tay e Loch Rannoch, nelle Highlands scozzesi centrali. La montagna presentava il vantaggio di trovarsi isolata da qualsiasi collina vicina, che avrebbe disturbato la sua influenza gravitazionale, e la sua cresta est-ovest estremamente simmetrica avrebbe semplificato i calcoli. I suoi ripidi versanti settentrionali e meridionali avrebbero inoltre consentito che l'esperimento venisse eseguito vicino al suo centro di massa, massimizzando l'effetto di deformazione. Lo Schiehallion inoltre, diversamente dal Chimborazo, appariva secondo Maskelyne di costituzione omogenea, «estremamente solida e densa, e sembrava apparentemente composta da un'intera roccia».
Mason tuttavia rifiutò di eseguire il successivo lavoro di rilievo commissionatogli, declinando l'offerta di una ghinea al giorno. L'incarico passò quindi a Maskelyne, al quale fu concessa una dispensa temporanea dalle sue funzioni di astronomo reale. Egli fu aiutato nel suo compito dal matematico Charles Hutton e da Reuben Burrow, un matematico del Reale Osservatorio di Greenwich. Operai furono impiegati per costruire osservatori per gli astronomi e assisterli nel rilevamento. La squadra scientifica era particolarmente ben attrezzata: i loro strumenti astronomici includevano un quadrante in ottone da 12 pollici (30 cm), lo stesso utilizzato nel 1769 da James Cook durante il suo primo viaggio per osservare il transito di Venere davanti al Sole, un telescopio zenitale da 10 piedi (3 m), e un orologio di precisione a pendolo, usato come regolatore per cronometrare le osservazioni astronomiche. Essi avevano inoltre acquisito un teodolite e una catena di Gunter per la rilevazione del monte, oltre che una coppia di barometri per misurare l'altitudine. Generosi finanziamenti per l'esperimento furono inoltre disponibili grazie alla sottoutilizzazione dei fondi concessi da re Giorgio III del Regno Unito per la spedizione per l'osservazione del transito di Venere.
Furono costruiti osservatori a nord e a sud della montagna, oltre che una baracca per ospitare le attrezzature e gli scienziati. La maggior parte della forza lavoro fu tuttavia alloggiata in spartane tende di tela ruvida. Le misurazioni astronomiche di Maskelyne per determinare le distanze zenitali rispetto alla linea a piombo per una serie di stelle nel momento preciso in cui ognuna passava verso sud furono le prime a essere condotte. Le condizioni meteo erano spesso sfavorevoli a causa di nebbia e pioggia, tuttavia, dall'osservatorio sud, Maskelyne fu in grado di prendere 76 misure su 34 stelle in una direzione e poi 93 osservazioni sulle 39 stelle nelle altre. Dal lato nord, condusse poi una serie di 68 osservazioni su 32 stelle e una serie di 100 su altre 37. Effettuando numerose serie di misurazioni con il piano del settore zenit prima verso est e poi verso ovest, evitò con successo eventuali errori sistematici derivanti dalla collimazione del settore.
Per determinare la deviazione dovuta alla montagna, fu necessario tenere conto della curvatura della Terra: un osservatore avrebbe visto lo spostamento zenit locale con lo stesso angolo qualsiasi fosse stato il cambiamento di latitudine. Dopo i necessari aggiustamenti per compensare gli effetti sull'osservazione degli altri fenomeni astronomici, quali precessione, aberrazione della luce e nutazione, Maskelyne dimostrò che la differenza tra lo zenit localmente determinato per osservatori posti a nord e a sud dello Schiehallion era di 54,6 secondi di arco. Dopo che la squadra di rilevamento aveva fornito una differenza di 42,94 secondi d'arco di latitudine tra le due stazioni, egli fu in grado di sottrarre questo valore e, dopo accurati arrotondamenti delle sue osservazioni, annunciò finalmente che la somma delle deviazioni nord e sud era 11,6 secondi d'arco.
Maskelyne pubblicò i suoi risultati iniziali nelle Philosophical transactions of the Royal Society nel 1775, utilizzando i dati preliminari sulla forma della montagna e quindi sulla posizione approssimativa del suo centro di gravità. Questo lo portò ad aspettarsi una deviazione di 20,9 secondi di arco, se la densità media dello Schiehallion e la Terra fossero state uguali. Poiché la deviazione risultò circa la metà di questa, egli fu in grado di fare un annuncio preliminare secondo il quale la densità media della Terra era di circa il doppio di quella dello Schiehallion. Un valore più accurato avrebbe dovuto attendere il completamento del processo di rilievo.
Maskelyne colse inoltre l'occasione per sottolineare che lo Schiehallion mostrava una attrazione gravitazionale, e quindi tutte le montagne lo facevano; la legge dell'inverso del quadrato della gravitazione di Newton era stata confermata. Da queste osservazioni, Charles Hutton dedusse un valore della densità della Terra pari a 4,5 volte quello della densità dell'acqua (il valore corretto, secondo misurazioni moderne, è pari a 5,515 volte la densità dell'acqua). Una compiaciuta Royal Society assegnò a Maskelyne la Medaglia Copley nel 1775. Il biografo Alexander Chalmers rilevò più tardi: «Se ancora fossero rimasti dei dubbi rispetto alla verità del sistema newtoniano, ora erano stati completamente rimossi».
Il lavoro della squadra di indagine fu ostacolato dall'inclemenza del tempo e si protrasse fino al 1776 prima di essere completato. Per trovare il volume della montagna fu necessario dividerla in una serie di prismi verticali e calcolare il volume di ciascuno. Il lavoro di triangolazione affidato a Charles Hutton fu notevole: i periti ottennero migliaia di misurazioni su più di un migliaio di punti intorno al picco. Inoltre, i vertici dei prismi non sempre coincidevano convenientemente con le altezze rilevate. Per dare un senso a tutti i suoi dati, ebbe l'idea di interpolare una serie di linee a intervalli prestabiliti tra i suoi valori di misura, marcando i punti di uguale altezza. In tal modo, non solo poteva facilmente determinare le altezze dei suoi prismi, ma dal disegno delle linee poteva avere un'idea immediata della forma del terreno. Hutton aveva inventato le isoipse, oggi in uso comune in cartografia.
Hutton doveva infine calcolare le singole attrazioni dovute a ciascuno dei molti prismi che formavano la sua griglia, un processo laborioso come lo stesso rilievo. Il compito lo occupò per altri due anni prima di poter presentare i suoi risultati; cosa che fece in un documento di cento pagine alla Royal Society nel 1778.
Hutton scoprì che l'attrazione sul filo a piombo da parte della Terra sarebbe stata 9.933 volte quella della somma delle attrazioni della montagna alle stazioni nord e sud, se la densità della Terra e dello Schiehallion fossero state uguali. Poiché la deviazione effettiva di 11,6 secondi di arco implicava un rapporto di 17.804:1 dopo aver considerato l'effetto della latitudine sulla gravità, fu in grado di affermare che la Terra aveva una densità media di 
   volte la densità media della montagna. Il lungo processo di indagine della montagna non influenzò quindi notevolmente l'esito dei calcoli di Maskelyne. Hutton determinò che la densità dello Schiehallion era di 2.500 kg•m−3, e poté annunciare che la densità della Terra era 
   volte questo valore, o 4.500 kg•m−3. Rispetto al valore attualmente accettato e ottenuto con mezzi moderni di 5.515 kg•m−3, la densità della Terra era stata calcolata con un errore inferiore al 20%. 
Che la densità media della Terra fosse così notevolmente superiore a quello delle sue rocce superficiali significava naturalmente che ci doveva essere del materiale molto più denso che si trovava più in profondità. Hutton ipotizzò correttamente che il materiale del nucleo terrestre fosse probabilmente metallico, e potesse avere una densità di 10.000 kg•m−3. Egli stimò che questa porzione metallica dovesse occupare circa il 65% del diametro della Terra. Con il valore medio della densità media della Terra calcolato, Hutton fu in grado di assegnare alcuni valori assoluti alle densità dei pianeti a partire da quelli indicati sulle tavole planetarie di Jérôme Lalande, che in precedenza si erano potuti esprimere solo in termini relativi.
Nonostante Henry Cavendish avesse preso parte alla commissione della Royal Society e fosse stato uno degli artefici principali della progettazione dell'esperimento, il fisico non fu soddisfatto delle procedure messe in atto dai suoi colleghi e del livello di accuratezza delle misurazioni. Cercò quindi per anni un modo per effettuare in laboratorio una misurazione della densità media della Terra, che fosse più diretta e accurata. Nel 1798, 24 anni dopo lo Schiehallion, riuscì nell'impresa utilizzando una bilancia di torsione estremamente sensibile, per misurare l'attrazione tra grandi masse di piombo. Il valore ottenuto da Cavendish di 5.448 ± 33 kg•m−3 si discostava solo dell'1,2% dal valore attualmente accettato di 5.515 kg•m−3. Il suo risultato non sarebbe stato significativamente migliorato fino al 1895, quando Charles V. Boys ottenne un valore di 5.527 kg•m−3 con lo stesso dispositivo sperimentale di Cavendish ma migliorato con l'utilizzo di fibre di quarzo molto sottili.
John Playfair effettuò una seconda indagine allo Schiehallion nel 1811; considerando che gli strati di roccia della montagna fossero composti da materiali differenti, egli suggerì una densità compresa tra 4.560 e 4.870 kg•m−3, sebbene il già anziano Hutton difendesse vigorosamente il valore originale in un documento del 1821 indirizzato alla Society i calcoli di Playfair avevano ottenuto un valore della densità molto più vicino a quello moderno, ma questo era ancora troppo basso e significativamente più impreciso di quello calcolato negli anni precedenti da Cavendish.
L'esperimento dello Schiehallion fu ripetuto nel 1856 da Henry James, direttore generale dell'Agenzia Britannica di mappatura, che però utilizzò la collina Arthur's Seat nel centro di Edimburgo. Con le considerevoli risorse della Ordnance Survey a sua disposizione, James poté estendere il suo rilievo topografico per un raggio di 21 chilometri, portandolo fino ai confini del Midlothian. Egli ottenne una densità di circa 5.300 kg•m−3.
Nel 2005 si realizzò una variazione dell'esperimento del 1774: invece di calcolare le differenze locali nello zenit, l'esperimento fu svolto facendo un confronto molto accurato del periodo di un pendolo sia nella parte superiore che in quella inferiore dello Schiehallion. Il periodo di un pendolo è una funzione di g, l'accelerazione gravitazionale. Il pendolo dovrebbe funzionare più lentamente in quota, ma la massa della montagna agirà per ridurre questa differenza. Questo esperimento aveva il vantaggio di essere molto più facile da condurre di quello del 1774 ma, per ottenere la precisione desiderata, era necessario misurare il periodo del pendolo con un errore inferiore a una parte su un milione. L'esperimento produsse un valore per la massa della Terra pari a 8,1 ± 2,4
  1024 kg, corrispondente a una densità media di 7.500 ± 1900 kg•m−3 con un intervallo di incertezza di 2.4 x 1024kg, restituendo un valore coerente con la massa effettiva della Terra di 5,98 x 1024kg.
Un moderno riesame dei dati geofisici fu in grado di tener conto di elementi che la squadra del 1774 non poteva considerare. Con il beneficio di un modello digitale di elevazione del raggio di 120 km, si migliorò notevolmente la conoscenza della geologia dello Schiehallion e, con l'ausilio di un moderno calcolatore, una relazione del 2007 diede come risultato una densità media della Terra pari 5.480 ± 250 kg•m−3. Comparandolo al moderno risultato di 5.515 kg•m−3, si testimoniava l'estrema precisione delle osservazioni astronomiche di Maskelyne.
Si faccia riferimento al diagramma di forza a destra, nel quale per semplicità di analisi è stata enormemente esagerata la deviazione del pendolo ed è stata considerata l'attrazione di un solo lato della montagna. Un pendolo di massa 
Le due forze gravitazionali esercitate sul pendolo sono date dalla legge di gravitazione universale di Newton:
    {\displaystyle F={\frac {G\,m\,M_{M}}{d^{2}}},\quad W={\frac {G\,m\,M_{T}}{r_{T}^{2}}}}
   è la costante di gravitazione universale. Si prenda ora in considerazione il quoziente 
    {\displaystyle {\frac {F}{W}}={\frac {(G\,m\,M_{M})\,/\,d^{2}}{(G\,m\,M_{T})\,/\,r_{T}^{2}}}={\frac {M_{M}}{M_{T}}}{\left({\frac {r_{T}}{d}}\right)}^{2}={\frac {\rho _{M}}{\rho _{T}}}{\frac {V_{M}}{V_{T}}}{\left({\frac {r_{T}}{d}}\right)}^{2}}
   sono i volumi della montagna e della Terra, rispettivamente. In una situazione di equilibrio, le componenti verticali e orizzontali della tensione della corda 
   possono essere messe in relazione con le forze gravitazionali e con l'angolo di deviazione 
    {\displaystyle \tan \theta ={\frac {F}{W}}={\frac {\rho _{M}}{\rho _{T}}}{\frac {V_{M}}{V_{T}}}{\left({\frac {r_{T}}{d}}\right)}^{2}}
    {\displaystyle {\frac {\rho _{T}}{\rho _{M}}}={\frac {V_{M}}{V_{T}}}{\left({\frac {r_{T}}{d}}\right)}^{2}{\frac {1}{\tan \theta }}}
(EN) Alexander Chalmers, The General Biographical Dictionary, vol. 25, 1816, OCLC 67531963.
(EN) Robert Crease, The Prism and the Pendulum: The Ten Most Beautiful Experiments in Science, Random House Publishing Group, 2007, ISBN 978-0-307-43253-7. (trad. it.  Robert P. Crease, Il prisma e il pendolo. I dieci esperimenti più belli nella storia della scienza, traduzione di Libero Sosio, 2ª ed., Longanesi, 2007, ISBN 978-88-304-2369-5.)
(EN) Edwin Danson, Weighing the World: The Quest to Measure the Earth, Oxford University Press, 2005, ISBN 0-19-804013-X.
(EN) C.J. Duffin, R.T.J. Moody e C. Gardner-Thorpe, A History of Geology and Medicine, Geological Society of London, 2013, ISBN 978-1-86239-356-1.
(EN) Larrie D. Ferreiro, Measure of the Earth: The Enlightenment Expedition That Reshaped Our World, Basic Books, 2013, ISBN 978-0-465-02345-5.
(EN) Peter Heering e Daniel Osewold, Constructing Scientific Understanding Through Contextual Teaching, Frank & Timme GmbH, 2007, ISBN 978-3-86596-118-1.
(EN) Derek Howse, Nevil Maskelyne: The Seaman's Astronomer, Cambridge University Press, 1989, ISBN 0-521-36261-X.
(EN) Christa Jungnickel e Russell McCormmach, Cavendish, American Philosophical Society, 1996, ISBN 0-87169-220-1.
(EN) Arthur Stanley Mackenzie, The Laws of Gravitation: Memoirs by Newton, Bouguer and Cavendish, Together with Abstracts of Other Important Memoirs (PDF), 1900, ISBN non esistente.
(EN) Charles Mason e Jeremiah Dixon, The journal of Charles Mason and Jeremiah Dixon, vol. 76, American Philosophical Society, 1969,  p. 25, ISBN non esistente.
(EN) Sir Isaac Newton e N. W. Chittenden, Newton's Principia: The Mathematical Principles of Natural Philosophy, traduzione di Andrew Motte, II, New York, Daniel Adee, 1848, OCLC 656576318.
(EN) John Henry Poynting, J. J. Thomson, A text-book of physics (PDF), 1909, ISBN non esistente.
(EN) John Henry Poynting, The Earth: its shape, size, weight and spin, Cambridge University Press, 2012, ISBN 978-1-107-60604-3.
(EN) R. H. Stoy e S. V. M. Clube, Everyman's astronomy, St. Martin's Press, 1974.
(EN) Fred Lawrence Whipple, Earth, Moon, and Planets - Harvard books on astronomy, Harvard University Press, 1968, ISBN 978-0-674-22400-1.
(EN) G. S. Leadstone, Maskelyne's Schehallien experiment of 1774, in Physics Education, vol. 9, nº 452, novembre 1974, DOI:10.1088/0031-9120/9/7/004.

L'esplorazione di Giove attraverso sonde automatiche è iniziata nel 1973 con il fly-by della sonda Pioneer 10.
La quasi totalità delle sonde che hanno visitato il pianeta hanno effettuato dei fly-by, cioè hanno osservato Giove senza entrare in orbita zenocentrica. L'unica eccezione è rappresentata dalla sonda Galileo, rimasta in orbita attorno a Giove per oltre 7 anni, ampliando notevolmente le nostre conoscenze sul pianeta e sui satelliti principali.Giove è un gigante gassoso e non ha una vera e propria superficie solida, un atterraggio sulla sua superficie è quindi impossibile. Ciononostante, la sonda Galileo ha trasportato sul pianeta una seconda sonda robotica che è penetrata nell'atmosfera del pianeta, rivelandone la composizione, eseguendo misure di pressione e temperatura, della velocità dei venti ed in generale del grado di attività dell'atmosfera.Proprio le numerose scoperte avvenute grazie alla missione Galileo hanno rafforzato l'interesse della comunità scientifica per il gigante gassoso ed il suo sistema. Fin dalla conclusione della missione si è iniziato a pensare ad un suo successore, che avrebbe dovuto avere una maggiore disponibilità di manovra e la possibilità di entrare in orbita attorno ad alcuni dei principali satelliti del pianeta od anche trasportarvi un lander. Tuttavia le difficoltà economiche della NASA (l'ente spaziale americano e principale contributore nelle missioni esplorative di Giove) hanno impedito che una tale missione si realizzasse.
Ad oggi sono previste due future missione esplorative, la sonda Juno per l'osservazione di Giove ad alte latitudini ed il cui lancio è avvenuto il 5 agosto 2011, e la Europa Jupiter System Mission, che prevede l'utilizzo di due sonde automatiche, focalizzate allo studio dei satelliti galileiani, ed il cui lancio è previsto nel 2020. La sonda Juno, in particolare, rappresenta un tentativo da parte della NASA di portare avanti l'esplorazione di Giove ad un costo ridotto. l'Europa Jupiter System Mission, invece, è un progetto ambizioso che richiede per la sua realizzazione una collaborazione internazionale.
Giove è un punto nodale nelle rotte delle sonde esplorative dirette verso il sistema solare esterno, che rappresentano quindi un'ulteriore opportunità per l'osservazione del pianeta.
Raggiungere un altro pianeta del sistema solare richiede un elevato costo energetico. Perché una sonda spaziale possa raggiungere Giove dall'orbita terrestre, è necessaria la stessa quantità di energia richiesta per portare in un'orbita terrestre bassa (LEO) la stessa massa. In astrodinamica tale energia richiesta è descritta in termini di cambio netto nella velocità della sonda, o Δv (Delta-v). L'energia richiesta per raggiungere Giove dall'orbita della Terra è pari ad un Δv di circa 9 km/s, confrontabile con il valore di 9,7 km/s di Δv richiesto per raggiungere un'orbita terrestre bassa dalla superficie del nostro pianeta. Tuttavia, l'utilizzo di manovre di fionda gravitazionale durante la fase di crociera può ridurre il quantitativo di energia richiesto al lancio, sebbene a prezzo di un maggiore tempo di volo per raggiungere Giove.Una volta raggiunto il sistema di Giove una delle principali problematiche che si trova ad affrontare una sonda è l'elevato quantitativo di radiazione ivi presente, intrappolata dalla magnetosfera gioviana. Per esempio, la sonda Galileo, nei sette anni che ha orbitato attorno al pianeta, ha superato notevolmente la dose di radiazioni per la quale era stata progettata e come risultato ha manifestato una serie di guasti di sistema attribuibili all'effetto delle stesse.
La Pioneer 10 nel dicembre del 1973 è stata il primo oggetto costruito dall'uomo a raggiungere il sistema gioviano, seguita dalla Pioneer 11 a distanza di un anno esatto. 
La Pioneer 10 ha ottenuto le prime immagini ravvicinate di Giove e dei satelliti galileiani, ha studiato l'atmosfera del pianeta, rilevato il suo campo magnetico, osservato le Fasce di van Allen e scoperto che Giove è principalmente liquido. La Pioneer 11 inviò a Terra immagini significative della Grande Macchia Rossa, le prime osservazioni delle regioni polari del pianeta e dati sufficienti a determinare la massa di Callisto.
La sonda Voyager 1 ha raggiunto Giove nel marzo del 1979, seguita dalla Voyager 2 nel luglio dello stesso anno. Le sonde hanno raccolto immagini del pianeta e dei satelliti galileiani ad una risoluzione nettamente maggiore rispetto a quanto fatto della sonde Pioneer che le avevano precedute. Furono così rivelate le prime informazioni sui processi fisici, atmosferici e geologici che avvengono sul pianeta, sui suoi satelliti principali e che interessano la magnetosfera gioviana. Ciò che più sorprese gli scienziati fu scoprire il vulcanismo di Io: un fenomeno tanto intenso da influenzare tutto il sistema gioviano ed il primo caso di vulcanismo attivo osservato su un corpo del Sistema solare differente dalla Terra. La Voyager 1 fotografò 9 vulcani attivi, 8 la Voyager 2. Entrambe le sonde rilevarono il toro ionico che circonda Giove in corrispondenza dell'orbita della luna e minime quantità del materiale eruttato - in particolare atomi di ossigeno, sodio e zolfo - in corrispondenza del confine esterno della magnetosfera. Furono inoltre scoperti gli anelli di Giove e fu raccolta la prima immagine ravvicinata dell'atmosfera del pianeta, misurata la temperatura delle nubi, osservato il movimento dei venti nelle bande e nelle zone, rilevati fulmini nell'emisfero buio e misurata la velocità della materia che costituisce la Grande Macchia Rossa, rivelandone la natura anticiclonica. Infine, destarono interesse le prime immagini della superficie di Europa, le cui strutture sembravano essere state dipinte sulla luna, e fu misurata la massa di Ganimede, allora ritenuto più piccolo di Titano.
Nel febbraio del 1992 la sonda Ulysses è passata a 409.000 km da Giove. La manovra, necessaria per spostare la sonda su un'orbita polare intorno al Sole, le ha permesso di studiare la magnetosfera gioviana a latitudini che non erano state percorse dalle sonde precedenti. Inoltre, Ulysses ha attraversato il toro di plasma intorno all'orbita di Io in direzione nord-sud, rispetto all'attraversamento equatoriale della Voyager 1. Durante il sorvolo, Ulysses ha rilevato un segnale radio proveniente dal polo sud del pianeta che presentava una certa ripetitività. Il segnale si ripeteva ogni 40 minuti per alcune ore, per poi interrompersi e riprendere successivamente con la stessa modulazione. Alla ricezione del segnale, chiamato QP-40 (dove QP sta per quasi periodico), erano associate violente emissioni di elettroni altamente energetici. Nel febbraio del 2003 un segnale analogo proveniente però dal polo nord del pianeta è stato rilevato dal telescopio orbitante Chandra. Questi fenomeni sembrano originati dall'interazione del vento solare con la magnetosfera di Giove ed abbinati al fenomeno delle aurore polari sul pianeta. Poiché la sonda non aveva fotocamere a bordo, non è stata scattata nessuna immagine.
Nel febbraio del 2004 Ulysses si è trovata di nuovo nei pressi di Giove, ma questa volta ad una distanza molto maggiore: circa 240 milioni di km. Durante questo incontro si è prestata particolare attenzione alla ricezione del segnale radio QP-40 proveniente dal polo nord del pianeta, rilevato infine nell'ottobre del 2003.
Nel 2000 la Cassini-Huygens, in viaggio verso Saturno, ha incontrato Giove e ci ha fornito alcune delle immagini a più alta risoluzione del pianeta. Il massimo avvicinamento è stato raggiunto il 30 dicembre 2000, ma le osservazioni scientifiche sono durate diversi mesi. Sono state raccolte 26.000 immagini del pianeta che hanno permesso di realizzare un'immagine di Giove - la più grande disponibile - con una risoluzione di 60 km.Una delle maggiori scoperte dell'incontro, annunciata il 6 marzo 2003, riguarda la circolazione atmosferica del pianeta. Nell'atmosfera di Giove le "bande" scure si alternano alle "zone" più chiare e gli studiosi ritenevano che le zone, che devono il loro colore alla presenza di nubi, fossero sede di moti ascensionali, in parte perché sulla Terra la maggior parte delle nuvole si formano appunto quando l'aria sale. Ma, dall'analisi delle immagini della sonda Cassini, risulta che nelle bande sono presenti celle convettive di aria ascendente che conducono alla formazione di nuvole chiare, sebbene troppo piccole perché siano riconoscibili dalla Terra. Anthony Del Genio del Goddard Institute for Space Studies della NASA ha dichiarato: "le bande devono essere aree [...] dove il moto netto dell'aria è ascensionale, [quindi] il moto netto dell'aria nelle zone deve essere discensionale".Altre importanti osservazioni sono quelle relative ad una scura macchia ovale, denominata Grande Macchia Scura (Great Dark Spot), delle dimensioni della Grande Macchia Rossa individuata da Cassini in prossimità del polo nord di Giove. Le immagini nell'infrarosso mostrano che l'atmosfera intorno ai poli segue un moto circolatorio, con bande che si muovo in direzioni fra loro opposte.
Nello stesso articolo, sono stati presentati i risultati di alcune osservazioni relative agli anelli di Giove. Dal modo i cui le particelle degli anelli riflettono la luce, si è potuto dedurre che esse devono avere forma irregolare (piuttosto che sferica) e ciò suggerisce che siano state generate da impatti di micrometeoriti sulle lune di Giove, probabilmente Metis ed Adrastea.
Infine, il 19 dicembre 2000 la sonda Cassini ha anche ottenuto un'immagine a bassa risoluzione del satellite Imalia, ma era troppo distante per poter mostrare qualche struttura superficiale.
Nel febbraio 2007 la sonda New Horizons, nel suo viaggio verso Plutone, è passata vicino a Giove per eseguire una manovra di fionda gravitazionale. La sonda ha perfezionato la conoscenza delle orbite dei satelliti interni di Giove, in particolare Amaltea.
Le fotocamere della New Horizons hanno misurato la fuoriuscita di plasma dai vulcani di Io e studiato anche gli altri satelliti galileiani. Inoltre ha raccolto le prime immagini ravvicinate di una nuova grande formazione atmosferica su Giove, la Macchia Rossa Jr., che ha iniziato a rafforzarsi ed a colorarsi di rosso dopo il fly-by della Cassini, nel 2000. Infine, per una fortunata coincidenza, la traiettoria di allontanamento dal pianeta seguita dalla sonda, ha permesso di studiare la coda della magnetosfera gioviana per mesi. La sonda ha anche esaminato il lato notturno del pianeta per rilevare aurore e fulmini.
Tra il 16 e 22 luglio 1994 oltre 20 frammenti della cometa Shoemaker-Levy 9 hanno colpito Giove. Sebbene una cometa non sia una sonda spaziale, gli impatti hanno fornito molti dati sulla composizione dell'atmosfera gioviana.. Data la sua grande massa e la sua vicinanza alle regioni interne del sistema solare, Giove, tra i pianeti, subisce infatti la maggior frequenza di impatti cometari.Studi spettroscopici condotti dopo la collisione della cometa hanno permesso di dare uno sguardo alla composizione del pianeta sotto lo strato nuvoloso. Si è così rivelata per la prima volta la presenza su Giove di zolfo diatomico (S2) e solfuro di carbonio (CS2) (era peraltro solo la seconda volta che venisse rivelato lo zolfo diatomico su un oggetto celeste); si è inoltre riscontrata la presenza di altre molecole come ammoniaca (NH3) e solfuro di idrogeno (H2S), mentre non è stata rivelata la presenza di composti dell'ossigeno, come l'anidride solforosa (SO2), con una certa sorpresa da parte degli astronomi.
Ad oggi l'unica sonda entrata in orbita a Giove è la sonda Galileo, che vi è entrata il 7 dicembre del 1995. Ha orbitato il pianeta per oltre 7 anni, compiendo fly-by di tutti i satelliti galileiani e di Amaltea, prima di essere inghiottita da Giove in un impatto controllato, avvenuto il 21 settembre 2003 e che ha impedito che la sonda potesse cadere successivamente su Europa, contaminandola.Durante il lungo periodo di attività, la sonda ha raccolto un gran numero di dati ed informazioni sul sistema gioviano, sebbene avrebbe potuto raccoglierne un numero maggiore se non fosse fallito il dispiegamento della grande antenna ad alto guadagno nel 1991. Per ovviare all'inconveniente la NASA potenziò gli strumenti di ricezione del Deep Space Network, a Terra. Nel 1994, durante la fase di avvicinamento a Giove, la sonda assistette inoltre all'impatto della cometa Shoemaker-Levy 9 sul pianeta.Uno degli obiettivi di missione della sonda Galileo è stato quello di trasportare nel sistema gioviano una sonda atmosferica che, lanciata nel luglio del 1995, è entrata nell'atmosfera di Giove il 7 dicembre con una velocità di 170 000 km/h. Dopo una rapida fase di decelerazione atmosferica, durante la quale sono state raggiunte temperature corrispondenti a quelle rilevabili sulla superficie del Sole, la sonda atmosferica ha dispiegato il paracadute ed ha raccolto dati su flusso di calore, irraggiamento solare, velocità dei venti, rilevazione di fulmini, pressione, temperatura e composizione atmosferica per 57,6 minuti prima di essere schiacciata dalla pressione a cui era sottoposta. La sonda ha cessato le trasmissioni quando ha raggiunto la pressione di circa 22 bar e la temperatura di 153 °C, 132 km al di sotto dello zero altimetrico, identificato (nella letteratura scientifica) con lo strato atmosferico cui corrisponde la pressione di 1 bar e la sommità visibile delle nubi. A quel punto, la sonda potrebbe essersi fusa o vaporizzata. Una sorte simile deve essere toccata alla sonda Galileo quando è precipitata sul pianeta a 50 km/s.I principali risultati scientifici della missione Galileo includono:
la prima osservazione di nubi di ammoniaca nell'atmosfera di un pianeta differente dalla Terra: le nubi di ghiaccio di ammoniaca si formano da materiale in risalita dagli strati sottostanti;
la conferma di estesa attività vulcanica su Io, un centinaio di volte più intensa di quella presente sulla Terra;
l'osservazione di complesse interazioni del plasma nell'atmosfera di Io che generano immense correnti elettriche, accoppiate con quelle generate dall'atmosfera di Giove;
l'individuazione di prove a supporto della teoria dell'esistenza di un oceano liquido al di sotto della superficie ghiacciata di Europa;
la scoperta del campo magnetico proprio di Ganimede - finora l'unica rilevazione di un campo magnetico proprio attorno ad un satellite;
la rilevazione di campi magnetici indotti su Europa, Ganimede e Callisto, che suggeriscono l'esistenza di uno strato liquido d'acqua salata al di sotto della superficie;
la scoperta del meccanismo che conduce alla formazione degli anelli di Giove (da polvere prodotta dagli impatti di meteoroidi provenienti dallo spazio interplanetario sulle quattro lune più interne) e l'osservazione di due anelli esterni separati dall'orbita di Amaltea;
l'identificazione della struttura globale e delle dinamiche della magnetosfera di un gigante gassoso.
Da sottolineare la missione Juno, della NASA, il cui lancio è avvenuto il 5 agosto 2011 da Cape Canaveral, e che ha raggiunto Giove il 5 luglio 2016; è posta in orbita polare e da questa unica prospettiva di vista studia la magnetosfera e l'atmosfera di Giove. Inoltre, è anche la prima sonda per lo studio di Giove ad essere dotata di pannelli fotovoltaici, nell'intenzione di ridurre i costi della missione.
La missione Galileo ha fornito numerosi indizi sulla possibilità dell'esistenza di un oceano liquido su Europa, ha rivelato come Ganimede sia un mondo complesso ed affascinante, ha confermato la straordinarietà del vulcanismo di Io, oltre ad aver aperto nuove possibilità nella modellazione dell'interno del pianeta. La comunità scientifica ha manifestato grande interesse per lo studio del sistema di Giove ed ha chiesto alle principali agenzie spaziali che fosse diretta verso il pianeta una grande missione esplorativa che permettesse di indagare simultaneamente tutti questi aspetti.
Sono state avanzate numerose proposte di missione dalla conclusione della missione Galileo, tra le quali il Jupiter Icy Moons Orbiter aveva raggiunto il miglior grado di definizione ed una certa notorietà perché prevedeva l'utilizzo di un innovativo propulsore nucleare a ioni. La missione prevedeva la possibilità di spostare l'orbiter da una luna all'altra e studiare in questo modo in dettaglio i satelliti galileiani (con particolare attenzione ad Europa - per il quale in alcune versioni della missione era previsto anche un lander). Sebbene il lancio fosse previsto per il 2012, la missione è stata ritenuta troppo ambiziosa e cancellata nel 2006.
L'interesse della comunità scientifica per il sistema di Giove non è scemato ed una nuova ambiziosa missione è stata proposta per il 2020, la Europa Jupiter System Mission. La proposta è stata vagliata da una commissione congiunta della NASA e dell'ESA ed approvata nel febbraio del 2009. L'unica vera proposta alternativa nella fase di selezione è stata la Titan Saturn System Mission, una missione esplorativa del sistema di Saturno, che non è stata bocciata, ma rinviata alla decade successiva.
La Europa Jupiter System Mission prevede l'utilizzo di due sonde robotiche per l'esplorazione del sistema gioviano. Ad ESA e NASA è stata affidata rispettivamente la costruzione del Jupiter Ganymede Orbiter (JGO) e del Jupiter Europa Orbiter (JEO). Il JGO si concentrerà sullo studio di Ganimede e Callisto e della magnetosfera gioviana. Entrato in orbita attorno a Giove, nel primo anno di attività completerà alcune orbite che consentiranno di eseguire una decina di sorvoli ravvicinati di Callisto, prima di entrare in orbita attorno a Ganimede.Il JEO, invece, si concentrerà sullo studio di Europa ed Io: entrato in orbita attorno a Giove, eseguirà alcuni sorvoli di Io (con la possibilità dell'attraversamento di un pennacchio vulcanico) prima di entrare in orbita attorno ad Europa. È stata avanzata la possibilità che l'Agenzia Spaziale Giapponese (JAXA) partecipi al progetto con la costruzione di una terza sonda, il Jupiter Magnetospheric Orbiter, che avrebbe quale obiettivo primario lo studio della magnetosfera gioviana da un'orbita attorno al pianeta.
Le due sonde (eventualmente tre) saranno lanciate separatamente, indicativamente nel 2020 e raggiungeranno il sistema di Giove dopo sei anni di crociera, nel 2026.
(EN) Calvin J. Hamilton, Jupiter, su The Voyager Planetary Mission, Jet Propulsion Laboratory, NASA, 14 gennaio 2003. URL consultato il 21 maggio 2009.
(EN) Shannon McConnell, Galileo: Journey to Jupiter, Jet Propulsion Laboratory, NASA, 14 aprile 2003. URL consultato il 21 maggio 2009.
(EN) Galileo Mission to Jupiter (PDF), NASA Facts. URL consultato il 19 maggio 2009.
(EN) Jupiter Europa Orbiter Mission - Study 2008: Final Report (PDF), 12 febbraio 2009. URL consultato il 21 maggio 2009 (archiviato dall'url originale il 20 marzo 2009). - Formato PDF (86,03 MB)È possibile raggiungere il documento qui.
(EN) Jupiter Ganymede Orbiter: ESA contribution to the Europe Jupiter System Mission, in ESA-SRE, vol. 2, 12 febbraio 2009. URL consultato il 21 maggio 2009.
(EN) Outer Planet Flagship Mission, su opfm.jpl.nasa.gov. URL consultato il 21 maggio 2009 (archiviato dall'url originale il 19 maggio 2009).
L'est è uno dei quattro punti o direzioni cardinali, è opposto all'ovest ed è perpendicolare a nord e sud. È sinonimo di "oriente" e "levante".Per un osservatore ubicato sulla superficie terrestre, l'est è la direzione sull'orizzonte indicante il punto dal quale sorge il Sole agli equinozi (21 marzo, 23 settembre).
Nella mitologia norrena esisteva un nano posto a est che reggeva la volta celeste: Austri.
Il termine "l'Est" spesso si riferisce alle nazioni orientali (rispetto all'Europa). Quando viene usato in questo senso può, a seconda del contesto, riferirsi a Medio Oriente, Europa orientale, Estremo Oriente, Sud-est asiatico o all'Asia in generale. Questo significato della parola si fonde con quello di società orientale.

L'estinzione di massa del Permiano–Triassico (P–Tr), detta anche estinzione del Permiano, nota informalmente in inglese anche come il Great Dying (la Grande Morìa in italiano), fu un'estinzione di massa che avvenne circa 251,4 milioni di anni fa, facendo da limite tra il periodo geologico Permiano e Triassico.
Fu il più grave evento di estinzione di massa che si sia mai verificato sulla Terra, con la scomparsa dell'81% delle specie marine e del 70% delle specie di vertebrati terrestri; fu l'unica estinzione di massa nota di insetti. Si è stimato che si estinsero il 57% di tutte le famiglie e l'83% di tutti i generi. Poiché andò persa così tanta biodiversità, la ripresa della vita sulla Terra fu un processo molto più lungo - si ipotizzano 10 milioni di anni -rispetto ad altre estinzioni di massa. Questo evento è stato descritto come la "madre di tutte le estinzioni di massa".Lo schema dell'estinzione è ancora in discussione, dato che studi differenti suggeriscono che si succedettero da una fino a tre fasi diverse. Sono stati proposti svariati meccanismi per spiegarle: il primo picco di estinzione fu probabilmente dovuto ad un cambiamento ambientale graduale, mentre quello o quelli successivi furono probabilmente dovuti ad un evento catastrofico. Alcuni scenari possibili per questi picchi successivi includono collisioni con oggetti astronomici, un aumento dell'attività vulcanica, o l'improvviso rilascio di idrati di metano dal fondo marino; i cambiamenti graduali includono il mutamento del livello del mare, un'anossia, un aumento dell'aridità, ed una modifica della circolazione delle correnti oceaniche in seguito al cambiamento climatico.
Fino all'inizio del secolo XXI si riteneva che le sequenze rocciose, con continuità stratigrafica, che includevano il Permiano-Triassico fossero troppo poche e che contenessero troppe interruzioni nella sequenza cronostratigrafica affinché gli scienziati potessero stimare in modo affidabile quando avvenne l'estinzione, quanto durò e se avvenne nello stesso momento in tutte le parti del mondo. Tuttavia alcuni studi di rapporti isotopici di uranio-piombo effettuati su zirconi rinvenuti in sequenze rocciose vicino a Meishan, nella provincia di Zhejiang, in Cina hanno permesso di datare l'estinzione a 251,4±0,03 milioni di anni fa, con un  tasso di estinzione elevato e continuo che si è protratto per un discreto periodo. Un grande (-9‰) cambiamento globale improvviso nel rapporto tra il carbonio-13 e il carbonio-12, chiamato δ13C, coincide con questa estinzione, e viene talvolta usato per identificare il confine Permiano-Triassico nelle rocce che non sono adatte alla datazione radiometrica.È stato ipotizzato che il confine Permiano-Triassico fosse associato con un marcato incremento nell'abbondanza di funghi marini e terrestri, causato dal corrispondente rapido incremento della quantità di piante e animali morti. Per un certo periodo questo "picco micotico" venne usato da alcuni paleontologi per identificare il confine tra i due periodi geologici nelle stratificazioni che non erano idonee alla datazione radiometrica o che non presentavano indizi fossili, ma anche i propositori di questa teoria hanno fatto notare che i "picchi micotici" potrebbero essere un fenomeno frequente creato dall'ecosistema post-estinzione nel Triassico inferiore. L'idea del picco micotico è stata criticata per varie ragioni, tra cui: le Reduviasporoniti, le più comuni "spore micotiche" ipotizzate, erano in realtà delle alghe fossili; il picco non si presentò in tutto il mondo; e in molti luoghi non coincise con il confine Permiano-Triassico. Le alghe che erano state scambiate per spore micotiche potrebbero rappresentare una transizione verso un mondo lacustre nel Triassico piuttosto che una fase di morte e decadenza. Ad ogni modo, nuove evidenze chimiche fanno pensare a un'origine micotica delle Reduviasporoniti, smorzando queste critiche.Persiste incertezza sulla durata totale dell'estinzione e sul momento dell'estinzione dei vari gruppi all'interno dell'intero processo. Alcune testimonianze suggeriscono che l'estinzione sia avvenuta in pochi milioni di anni, con un picco acuto nell'ultimo milione di anni del Permiano. Analisi statistiche di alcuni strati ricchi di fossili a Meishan, in Cina meridionale, suggeriscono che l'estinzione principale si sia raggruppata intorno a un picco. Alcune ricerche dimostrano che i differenti gruppi si estinsero in periodi diversi; ad esempio, anche se rimane difficile da datare in modo assoluto, l'estinzione degli ostracodi e quella dei brachiopodi furono separate da 0,72-1,22 milioni di anni. In una sequenza ben preservata nella Groenlandia orientale, il declino degli animali è concentrato in un periodo da 10.000 a 60.000 anni, laddove le piante hanno impiegato varie centinaia di migliaia di anni per mostrare il pieno impatto dell'evento. Una teoria precedente, ancora sostenuta in alcuni documenti, sostiene che ci fossero state due fasi maggiori di estinzione separate da un periodo di 9,4 milioni di anni in cui il tasso di  estinzione di specie viventi fu ancora ben al di sopra del tasso normale, con il secondo picco che uccise "solamente" l'80% delle specie marine sopravvissute al periodo precedente, mentre le altre perdite si  sarebbero avute durante il primo picco o nell'intervallo fra i due. Secondo questa teoria il primo picco di estinzione si ebbe alla fine dell'epoca guadalupiana del Permiano.
Ad esempio, tutti i generi viventi di dinocefali tranne uno si estinsero alla fine del Guadalupiano, così come fecero le Verbeekinidae, una famiglia di foraminiferi fusulinidae di grandi dimensioni.
Sembra che l'impatto dell'estinzione alla fine del Guadalupiano sugli organismi marini variasse a seconda dei luoghi e dei gruppi tassonomici - i brachipodi e i coralli subirono pesanti perdite.
L'estinzione ebbe un effetto talmente profondo sull'ecosistema terrestre, che è possibile trovarne traccia circa un quarto di miliardo di anni dopo. Nel Permiano superiore si trovavano molti tipi di rettili e di anfibi sulla terra, insieme con molte piante, specialmente felci, ma anche conifere e molti tipi di ginkgo. C'erano inoltre complicati sistemi ecologici corallini in mare. In questo periodo i continenti si trovavano riuniti nel supercontinente Pangea e gli animali potevano spostarsi liberamente. C'erano giungle lussureggianti, deserti ed ambienti oceanici. Dopo l'estinzione, un genere di vertebrato si ritrovò in posizione dominante: un erbivoro di taglia media chiamato Listrosauro. Anche nell'ambiente marino si ebbe la prevalenza di un solo genere di organismo: un brachiopode chiamato Lingula. Infine riapparvero altri generi e specie - i cosiddetti "taxa Lazzaro", chiamati in tal modo in riferimento al personaggio biblico che resuscitò dalla morte. È chiaro che siano in qualche modo sopravvissuti all'estinzione, ma in numero molto esiguo. Come l'estinzione alla fine dell'Ordoviciano, sembra che fosse divisa in due fasi, separate da un intervallo di circa 10 milioni di anni, con la seconda più grave della prima. Si ebbe l'estinzione di svariati gruppi tra i brachiopodi, le ammoniti, i coralli, così come tra i gastropodi e, insolitamente, tra gli insetti. Ci vollero circa 50 milioni di anni perché la vita recuperasse completamente la sua biodiversità. Niente che assomigliasse ad una barriera corallina si ripresentò sulla faccia della Terra fino a 10 milioni di anni dopo l'estinzione, ed il recupero completo della vita marina impiegò circa 100 milioni di anni.
Gli invertebrati marini soffrirono le perdite maggiori durante l'estinzione del Permiano-Triassico. Nelle sezioni ampiamente rappresentate in Cina meridionale del limite P-Tr, ad esempio, più di 280 su 329 generi di invertebrati marini scomparvero nelle ultime due zone sedimentarie che contenevano conodonti del Permiano.Alcune analisi statistiche delle perdite in mare alla fine del Permiano suggeriscono che la diminuzione della diversità fu causata da un aumento vertiginoso delle estinzioni, piuttosto che da una diminuzione nella speciazione.
L'estinzione colpì soprattutto gli organismi con gli scheletri composti di carbonato di calcio, specialmente quelli dipendenti da livelli ambientali di CO2 per produrre i propri scheletri.Tra gli organismi bentonici, l'evento estintivo moltiplicò i tassi di estinzione e perciò causò la maggior parte dei danni ai gruppi tassonomici di qualsiasi normale tasso di estinzione precedente. Il tasso di estinzione degli organismi marini fu catastrofico.I gruppi di invertebrati marini che sopravvissero includevano: brachiopodi articolati (quelli con un perno), che avevano subito un lento declino in numero fino all'estinzione P–Tr; l'ordine di ammoniti dei ceratitidi ed i crinoidi ("gigli di mare"), che erano quasi estinti, ma in seguito divennero abbondanti e si diversificarono.
I gruppi con i tassi di sopravvivenza maggiori avevano in genere un controllo attivo della circolazione, elaborati meccanismi di scambio dei gas ed una leggera calcificazione; gli organismi più pesantemente calcificati e con semplici apparati di respirazione furono i più colpiti. Almeno nel caso dei brachiopodi i taxa sopravvissuti erano in genere piccoli, rari membri di una diversa comunità.Le ammoniti, che si trovavano in un lungo declino nei 30 milioni di anni precedenti a partire dal piano Roadiano (medio Permiano), subirono un picco d'estinzione altamente selettivo alla fine del Guadalupiano. Questa estinzione ridusse enormemente la diversità morfologica, e ciò suggerisce che furono i fattori ambientali i responsabili di questa estinzione. La varietà delle specie e la diversità morfologica si ridussero ulteriormente al limite P-Tr; l'estinzione qui non fu selettiva, compatibile con una causa catastrofica, di breve durata, avente impatto globale. Durante il Triassico la varietà delle specie crebbe rapidamente, mentre la diversità morfologica rimase bassa.
Lo spazio occupato dalle ammoniti divenne più ristretto durante il periodo Permiano. Appena alcuni milioni di anni dopo l'inizio del Triassico, lo spazio morfologico originale era stato nuovamente occupato, ma condiviso differentemente tra i cladi.
Il Permiano aveva una grande diversità di insetti e di altre specie invertebrate, tra cui gli insetti più grandi che siano mai esistiti. Quella alla fine del Permiano fu l'unica estinzione di massa di insetti nota, con l'estinzione di otto o nove ordini di insetti e altri dieci enormemente ridotti in diversità. I paleodittiotteri (insetti con parti della bocca capaci di pungere e succhiare) entrarono in declino durante il Permiano medio; queste estinzioni sono state collegate ad un cambiamento della flora. Il declino maggiore si ebbe, ad ogni modo, durante il Permiano superiore e non fu direttamente causato da transizioni nella flora dovute a cambiamenti climatici.La maggior parte dei gruppi di insetti fossili che sono stati ritrovati dopo il limite Permiano-Triassico differiscono significativamente da quelli che vivevano prima dell'estinzione P-Tr. Con l'eccezione dei glosselitrodi, dei miotteri e dei protortotteri, i gruppi di insetti paleozoici non sono stati ritrovati nei depositi datati dopo il limite P-Tr. I caloneurodi, i monurani, i paleodittiotteroidi, i protelitrotteri ed i protodonati si estinsero alla fine del Permiano. Nei depositi ben documentati del tardo Triassico i fossili consistono soprattutto di gruppi moderni di insetti.
Le testimonianze delle piante terrestri sono scarse, basate soprattutto sullo studio dei pollini e delle spore. È interessante che le piante fossero relativamente immuni all'estinzione di massa, e l'impatto di tutte le maggiori estinzioni fu "insignificante" a livello della famiglia. Anche la riduzione osservata nella diversità delle specie (del 50%) può essere dovuta più che altro a processi tafonomici. Si ebbe comunque un massiccio riordinamento dell'ecosistema, con un cambiamento profondo nell'abbondanza e nella distribuzione delle piante.Al limite P–Tr, i gruppi dominanti di flora cambiarono e molti gruppi di piante terrestri entrarono in un improvviso declino, come le Cordaites (gimnosperme) e le Glossopteris (felci a semi). I generi dominanti di gimnosperme furono rimpiazzati dalle licofite, che colonizzarono le aree lasciate vuote.Studi palinologici (del polline) nella Groenlandia orientale di strati rocciosi sedimentatisi durante il periodo dell'estinzione, indicano dense foreste di gimnosperme prima dell'evento estintivo. Nello stesso momento in cui la microfauna invertebrata marina entrò in declino, queste larghe foreste scomparvero e furono seguite da una crescita in diversità di piccole piante erbacee, tra cui le licofite, sia Selaginellales che Isoetales. In seguito altri gruppi di gimnosperme ritornarono ad essere la flora dominante per entrare nuovamente in declino; questi cambiamenti ciclici nella flora accaddero alcune volte nel corso del periodo di estinzione e anche in seguito. Queste fluttuazioni tra taxa ad arbusti e taxa erbacei indicano uno stress ambientale che risultava nella perdita delle specie delle più grandi piante ad arbusto. La successione e l'estinzione delle comunità vegetali non coincise con il cambiamento dei valori del δ13C, ma avvenne parecchi anni più tardi. Il recupero delle foreste di gimnosperme impiegò circa 4-5 milioni di anni.
Non è noto alcun deposito di carbone del Triassico inferiore, e i depositi del Triassico medio sono sottili e di bassa qualità. Questo "intervallo del carbone" è stato spiegato in svariati modi. È stato ipotizzato che si fossero evoluti nuovi funghi più aggressivi, insetti e vertebrati che avrebbero ucciso grandi quantità di alberi. Ad ogni modo, anche questi decompositori soffrirono pesanti perdite di specie durante l'estinzione e non vengono considerati una causa plausibile per l'intervallo. Un'ipotesi possibile è che tutte le piante che in seguito avrebbero formato il carbone si fossero estinte nell'estinzione del Permiano-Triassico, e che una nuova serie di piante abbia impiegato 10 milioni di anni per adattarsi alle condizioni umide e acide delle paludi di torba. D'altro lato possono essere imputabili altri fattori abiotici (non causati da organismi viventi), come una diminuzione delle precipitazioni o un apporto maggiore di sedimenti clastici. Infine è altrettanto vero che ci sono pochi sedimenti di ogni tipo noti del Triassico inferiore e la mancanza di carbone può semplicemente riflettere questa scarsità. Ciò dà la possibilità che gli ecosistemi tipici della produzione di carbone possano aver reagito alle mutate condizioni spostandosi, probabilmente, in aree di cui non sono rimaste tracce sedimentarie del Triassico inferiore. Ad esempio nell'Australia orientale un clima freddo fu la norma per un lungo periodo di tempo, con un ecosistema paludoso specializzato per queste condizioni. Approssimativamente il 95 % di queste piante che producevano torba si estinsero localmente al limite P-Tr; Rimane interessante che i depositi di carboni in Australia ed in Antartide sparirono significativamente prima del limite P-Tr.
Anche i gruppi che riuscirono a sopravvivere soffrirono pesanti perdite nel numero di specie, ed alcuni gruppi di vertebrati arrivarono alla quasi totale estinzione alla fine del Permiano. Alcuni dei gruppi sopravvissuti non resistettero comunque a lungo oltre il periodo dell'estinzione di massa, mentre altri che sopravvissero a stento riuscirono a produrre diversi tipi di gruppi discendenti che proseguirono nell'evoluzione. Ci sono prove sufficienti che indicano che oltre due terzi delle famiglie degli anfibi terrestri, dei sauropsidi (rettili) e dei terapsidi ("rettili simili a mammiferi") si estinsero. I grandi erbivori subirono le perdite maggiori. Tutti i rettili anapsidi del Permiano scomparvero, ad eccezione dei procolofonidi (le testuggini hanno crani anapsidi, ma si ritiene comunemente che si siano evolute in seguito, da antenati diapsidi). I pelicosauri si estinsero poco prima della fine del Permiano. Sono stati ritrovati troppo pochi fossili rettili diapsidi del Permiano per sostenere una qualsiasi conclusione sugli effetti dell'estinzione di massa sui diapsidi (il gruppo di rettili dai quali si sono evoluti le lucertole, i serpenti, i coccodrilli e i dinosauri, da cui gli uccelli).
Gli organismi marini più vulnerabili furono quelli che producevano parti solide di calcare (cioè dal carbonato di calcio) ed avevano tassi metabolici bassi e sistemi respiratori deboli - soprattutto spugne calcaree, coralli tabulati e rugosi, brachiopodi calcarei, briozoi ed echinodermi; circa l'81% di tali generi si estinse. Organismi imparentati che non producevano parti solide in calcare subirono perdite minori, ad esempio gli anemoni, da cui si sono evoluti i coralli moderni. Gli animali che possedevano alti tassi metabolici, sistemi respiratori ben sviluppati e parti solide non calcaree subirono perdite insignificanti - ad eccezione dei conodonti, di cui scomparve il 33% dei generi.
Questo modello è compatibile con gli effetti noti dell'ipossia, una scarsità, ma non una mancanza totale di ossigeno. Ad ogni modo l'ipossia non può essere stata l'unico meccanismo a provocare la scomparsa degli organismi marini. Quasi tutte le acque della piattaforma continentale sarebbero diventate gravemente ipossiche, ma una tale catastrofe renderebbe difficile spiegare i modelli selettivi dell'estinzione. Alcuni modelli matematici del Permiano superiore e del Triassico inferiore mostrano un significativo e protratto declino dei livelli dell'ossigeno atmosferico, senza alcun picco vicino al limite P-Tr. I livelli minimi di ossigeno nell'atmosfera nel Triassico inferiore non sono mai al di sotto dei livelli odierni - il declino del livello di ossigeno non si accorda con il modello temporale dell'estinzione.Il modello osservato delle estinzioni marine è compatibile con un'ipercapnia (livelli eccessivi di anidride carbonica). L'anidride carbonica, o biossido di carbonio (CO2) è altamente tossica a concentrazioni al di sopra del normale, riduce l'abilità del pigmento respiratorio di ossigenare i tessuti, e rende i fluidi corporei più acidi, ostacolando la formazione di parti solide in carbonato. Ad alte concentrazioni l'anidride carbonica causa narcosi (intossicazione). Oltre a questi effetti diretti, la CO2 riduce la concentrazione di carbonati nell'acqua, il che aumenta la difficoltà di produrre parti solide in carbonato.
Gli organismi marini sono più sensibili degli organismi terrestri ai cambiamenti nei livelli di CO2, per svariate ragioni. La CO2 è 28 volte più solubile in acqua di quanto lo sia l'ossigeno. Gli organismi marini funzionano normalmente con concentrazioni di CO2 nel corpo minori di quelli della terraferma, dato che la rimozione di CO2 per gli animali in grado di respirare aria è ostacolata dal bisogno che il gas passi attraverso le membrane del sistema respiratorio (polmoni, trachea e simili). Negli organismi marini, un aumento anche modesto ma sostenuto di CO2 ostacola la sintesi delle proteine, riduce il livello di fertilità e provoca deformità nelle parti solide calcaree.È difficile analizzare in dettaglio i tassi di estinzione e di sopravvivenza degli organismi terrestri, perché rimangono pochi fossili del limite Permiano-Triassico. Gli insetti del Triassico sono molto differenti da quelli del Permiano, ma si trova un'interruzione nella serie di fossili di insetti dal Permiano superiore al Triassico inferiore, di circa 15 milioni di anni. La testimonianza più conosciuta di cambiamenti nei vertebrati nel limite P-Tr si trova nella zona del Karoo in Sudafrica, ma le analisi statistiche non hanno dato conclusioni chiare.I vari fattori presi in considerazione, ipercapnia, ipossia, alti livelli di idrogeno solforato e riscaldamento globale che causarono l'estinzione di massa del P-Tr sono da considerare come una sinergia di fattori fisici che portò alla distruzione del metabolismo degli organismi della fine del Permiano. Questi fattori perdurarono, o si ripeterono per 4-5 milioni di anni.
Le prime analisi indicano che la vita sulla Terra si riprese velocemente dopo le estinzioni del Permiano, ma soprattutto sotto forma di organismi pionieri, o gruppi tassonomici post-disastro, come il resistente Listrosauro. Le ricerche indicano anche che gli animali specializzati che formavano ecosistemi complessi, con un'alta biodiversità, complesse reti di nutrizione e una grande varietà di nicchie, impiegarono molto più tempo per riprendersi. Si ritiene che questo lungo recupero fosse dovuto alle successive ondate di estinzione che lo inibirono, così come ai prolungati stress ambientali che gli organismi subirono, prolungatisi nel Triassico inferiore. Altre ricerche indicano che la piena ripresa non iniziò fino al Triassico medio, 4 o 6 milioni di anni dopo l'estinzione; ed alcuni autori stimano che il recupero non fu completo fino ad almeno 30 milioni di anni dopo l'estinzione, cioè nel Triassico superiore.
Durante il Triassico inferiore (4-6 Ma dopo l'estinzione P-Tr), la biomassa vegetale non era sufficiente a formare depositi di carbone, cosa che implicò limitate risorse di cibo per gli erbivori. I corsi dei fiumi nella regione del Karoo cambiarono da una struttura a meandri ad una a flusso intrecciato, suggerendo che la vegetazione sia stata molto scarsa per un lungo periodo di tempo.Ogni settore maggiore dell'ecosistema del Triassico — vegetali ed animali, marino e terrestre - era dominato da un piccolo numero di generi, diffusi apparentemente su tutta la faccia della Terra, ad esempio: il terapside erbivoro Listrosauro (che costituiva il 90% dei vertebrati sulla terraferma del primo Triassico) ed i bivalvi Claraia, Eumorphotis, Unionites e Promylina. Un ecosistema in salute conta una grande quantità di generi, ognuno dei quali risiedente in pochi tipi di habitat che preferisce.I taxa post-disastro (organismi opportunisti) approfittarono dell'ecosistema devastato e godettero di un temporaneo boom demografico ed aumento del territorio disponibile. Ad esempio: il Lingula (un brachiopode); le stromatoliti, che erano state confinate in ambienti marginali dall'Ordoviciano; la Pleuromeia (una piccola pianta sottile); il Dicroidium (una felce).
Recenti (2012) studi su 15.000 fossili di conodonti recuperati nelle rocce della Cina meridionale, hanno permesso un'accurata ricostruzione dell'andamento della temperatura superficiale del mare all'inizio del Triassico che ha evidenziato come fosse così elevata (tra 50 e 60 °C) da rendere estremamente difficile la sopravvivenza degli organismi marini nelle regioni intertropicali del pianeta.
La determinazione delle temperature è stata resa possibile dallo studio del rapporto degli isotopi di ossigeno (18O/16O) presente nello scheletro fossile dei conodonti.
Le temperature estreme causarono una interruzione nel ciclo del carbonio facendo ulteriormente aumentare l'anidride carbonica in atmosfera e prolungando per 5 milioni di anni il periodo necessario al recupero biologico delle zone intertropicali.
Prima dell'estinzione, circa il 67% degli animali marini erano attaccati al fondale marino, ma durante il Mesozoico solo la metà erano sessili, mentre il restante si muoveva liberamente. Alcune analisi dei fossili marini del periodo indicano una diminuzione del numero di organismi sessili che si nutrivano per filtraggio, come i brachiopodi e i gigli di mare, ed un aumento delle specie mobili come le chiocciole, i ricci di mare ed i granchi.
Prima dell'estinzione permiana, gli ecosistemi marini semplici e complessi erano entrambi comuni; dopo la ripresa dall'estinzione di massa le comunità complesse superavano le comunità semplici in un rapporto di quasi tre ad uno, e l'aumento della pressione della caccia portò alla rivoluzione marina mesozoica.
I bivalvi erano alquanto rari prima dell'estinzione del Permiano-Triassico, ma divennero molto numerosi e diversificati durante il Triassico ed un gruppo, le rudiste, divennero i principali componenti delle barriere del Mesozoico. Alcuni ricercatori ritengono che la maggior parte di questi cambiamenti avvennero nei cinque milioni di anni tra i due principali picchi d'estinzione.I crinoidi ("gigli di mare") subirono un'estinzione selettiva, che ebbe come risultato una diminuzione della varietà delle forme in cui crescevano. La loro radiazione adattativa successiva fu rapida, ed ebbe come risultato che le strutture ad arti flessibili divennero diffuse; la mobilità, che era soprattutto una risposta all'aumento della predazione, divenne un tratto prevalente.
Il listrosauro, un terapside dicinodonte erbivoro della taglia di un maiale, costituiva il 90% della fauna di vertebrati terrestri del primo Triassico inferiore. Sopravvissero anche altri piccoli terapsidi cinodonti carnivori, tra cui gli antenati dei mammiferi. Nella regione del Karoo, in Sudafrica, sopravvissero i terocefali Tetracynodon, Moschorhinus e Ictidosuchoides, ma sembra che non ebbero un notevole sviluppo nel Triassico.Gli arcosauri (che includevano gli antenati dei dinosauri e dei coccodrilli) all'inizio erano meno diffusi dei terapsidi, ma cominciarono a prevalere sui terapsidi nel Triassico medio. Tra il Triassico medio e quello superiore i dinosauri si evolsero da un gruppo di arcosauri e divennero il gruppo dominante dell'ecosistema terrestre per il resto del Mesozoico. Questa "rivoluzione del Triassico" può aver contribuito all'evoluzione dei mammiferi costringendo i terapsidi ed i loro successori mammaliformi a vivere soprattutto come piccoli insettivori notturni; è probabile che lo stile di vita notturno abbia spinto almeno i mammaliformi a sviluppare il pelo ed alti tassi metabolici.Alcuni anfibi temnospondili ebbero una ripresa relativamente veloce, invece di estinguersi. Il mastodontosauro ed i trematosauri furono i principali predatori acquatici e semiacquatici durante la maggior parte del Triassico, alcuni di tetrapodi ed altri di pesci.I vertebrati terrestri impiegarono un tempo insolitamente lungo per riprendersi dall'estinzione di massa del Permiano; un autore stima che il recupero non fu completo fino a 30 milioni di anni dopo l'estinzione, cioè fino al Triassico superiore, nel quale abbondavano gli arcosauri (i dinosauri, gli pterosauri ed i coccodrilli), gli anfibi ed i mammaliformi.
Sono stati proposti vari meccanismi per spiegare le cause dell'estinzione di massa, tra cui eventi catastrofici e processi graduali, simili a quelli teorizzati per l'estinzione di massa del Cretacico–Terziario. Gli eventi catastrofici includono collisioni (anche multiple) con corpi celesti, un aumento del vulcanismo, o l'improvviso rilascio di idrati di metano. I processi graduali includono fluttuazioni del livello del mare, un'anossia, od un aumento dell'aridità. Ogni ipotesi riguardo alle cause deve spiegare la selettività dell'evento, che influenzò soprattutto gli organismi con scheletri di carbonato di calcio.
Le testimonianze che un impatto astronomico fu la causa dell'estinzione di massa del Cretacico-Terziario ha portato alla speculazione che degli impatti simili potrebbero aver causato altre estinzioni di massa, tra cui l'estinzione del Permiano-Triassico, e quindi alla ricerca di prove di collisioni databili all'età di questo evento e di crateri da impatto risalenti al periodo.
Le prove a supporto di un impatto durante il limite P–Tr includono rari granelli di quarzo lamellare in Australia ed Antartide, fullereni che avevano intrappolato gas nobili di origine extraterrestre, frammenti di meteorite in Antartide e granelli ricchi di ferro, nickel e silicio, che potrebbero essere stati creati in un impatto. Ad ogni modo, la veridicità di questi ritrovamenti è stata messa in discussione. Il quarzo lamellare da Graphite Peak in Antartide è stato riesaminato nel 2005 con tecnologie più avanzate ed è stato concluso che le caratteristiche osservate non sono dovute ad uno shock, ma piuttosto ad una deformazione plastica, compatibile con la formazione in un ambiente tettonico come quello vulcanico.Sono stati proposti svariati crateri da impatto come possibile causa dell'estinzione P-Tr, tra cui la struttura Bedout al largo della costa nord-occidentale dell'Australia, il cosiddetto cratere della Terra di Wilkes nell'Antartide orientale, o, anche più speculativamente, il golfo del Messico. In ognuno di questi casi l'ipotesi che un impatto sia stato l'evento responsabile non è stata ancora provata, e spesso anche ampiamente criticata. Nel caso della Terra di Wilkes, l'età della struttura geofisica al di sotto dello strato di ghiaccio è molto incerta - può essere successiva all'estinzione del Permiano-Triassico.
Se la causa principale dell'estinzione P-Tr è stato un impatto, è probabile che il cratere non esista più. Dato che il 70% della superficie del nostro pianeta è ricoperto da acqua, la possibilità che un asteroide o un frammento di cometa colpisca l'oceano è due volte superiore alla possibilità che colpisca la terraferma. Inoltre la Terra non ha superficie oceanica più vecchia di 200 milioni di anni, dato che il processo dei moti convettivi e della subduzione ha ormai distrutto la crosta oceanica risalente a quel periodo. È stato inoltre speculato che i crateri formati da impatti molto grandi potrebbero essere stati mascherati da un'estesa colata lavica provocata dalla rottura o dall'indebolimento della crosta in seguito all'impatto stesso.L'idea della collisione gode anche di un altro sostegno, poiché teoricamente può aver scatenato altri fenomeni considerati come cause dell'estinzione, come le eruzioni del Trappo siberiano (si veda a seguito) se fossero stati il sito dell'impatto o se ne fossero trovati agli antipodi. La subduzione non può però essere presa come scusante del fatto che non si trovino testimonianze di un impatto; come l'estinzione alla fine del Cretacico, ci dovrebbe essere uno strato di materiali ricaduti ricco di elementi siderofili (ad esempio l'iridio) nelle formazioni geologiche del periodo. Il brusco cambiamento provocato da un impatto spiegherebbe inoltre perché le specie non si sono evolute rapidamente adattandosi a fenomeni più lenti e su scala non globale.
Le fasi finali del periodo Permiano testimoniarono due eventi vulcanici su larga scala. Il più piccolo, che formò il Trappo Emeisciano in Cina, avvenne nello stesso periodo del picco d'estinzione alla fine del Guadalupiano, in un'area vicina all'equatore. Le eruzioni effusive di basalto che formarono il Trappo Siberiano costituirono uno degli eventi vulcanici più grandi che siano mai avvenuti sulla Terra e ricoprirono di lava oltre 2.000.000 di km2 di superficie. In precedenza si riteneva che le eruzioni del Trappo siberiano fossero durate per milioni di anni, ma alcune ricerche le hanno datate a 251,2 ± 0,3 milioni di anni — immediatamente prima della fine del Permiano.Le eruzioni del Trappo Emeisciano e di quello Siberiano avrebbero prodotto nuvole di polvere ed aerosol acidi che avrebbero bloccato la luce solare e quindi interrotto la fotosintesi sia in mare sia sulla terraferma, facendo collassare la catena alimentare. Queste eruzioni potrebbero aver causato inoltre delle piogge acide quando gli aerosol sono stati lavati via dall'atmosfera. Ciò avrebbe ucciso le piante terrestri, i molluschi e il plancton con un guscio di carbonato di calcio. Le eruzioni avrebbero inoltre emesso anidride carbonica, causando un riscaldamento globale. Quando le nuvole di polvere e gli aerosol furono eliminati dall'atmosfera, l'anidride carbonica in eccesso sarebbe rimasta ed il riscaldamento sarebbe proseguito senza effetti mitigatori.Il Trappo Siberiano possiede caratteristiche particolari che lo resero ancora più dannoso. Effusioni di puro basalto produssero flussi di lava ad alta velocità e non scagliarono detriti nell'atmosfera. Sembra, comunque, che il 20% delle emissioni del Trappo siberiano furono piroclastiche, cioè consistettero di cenere ed altri detriti espulsi fino ad alta quota, aumentando l'effetto refrigerante a breve termine. La lava basaltica eruttò o si intromise in rocce di carbonato e nei sedimenti che avrebbero dato origine a larghi giacimenti di carbone, e da qui avrebbero prodotto grandi quantità di anidride carbonica, portando ad un riscaldamento globale più forte dopo che la polvere e gli aerosol si furono depositati.Rimane in dubbio, ad ogni modo, se queste eruzioni siano state sufficienti a causare un'estinzione di massa così grave come quella alla fine del Permiano. Sono  necessarie eruzioni equatoriali per produrre polvere ed aerosol sufficienti ad avere effetto sulla vita in tutto il mondo, mentre le eruzioni del Trappo Siberiano si trovavano all'interno o vicino al circolo polare artico. Inoltre se le eruzioni siberiane sono avvenute in un arco di 200.000 anni il contenuto di anidride carbonica nell'atmosfera sarebbe raddoppiato. Alcuni modelli climatici suggeriscono che un tale aumento di CO2 avrebbe alzato la temperatura globale di 1,5 °C fino a 4,5 °C, un aumento che si ritiene improbabile come causa di una catastrofe come l'estinzione P-Tr.Comunque una teoria, resa popolare dal documentario del 2005 Miracle Planet, è che un minimo riscaldamento vulcanico abbia causato un rilascio di idrato di metano, e ciò avrebbe creato un circolo vizioso di riscaldamento, dato che il metano è 25 volte più efficiente della CO2 nell'esacerbare il riscaldamento globale.
Gli scienziati hanno trovato testimonianze globali di un rapido decremento di circa il 10 ‰ (parti per migliaia) del rapporto 13C/12C nelle rocce carbonatiche risalenti alla fine del Permiano (δ13C di -10 ‰). Questa è la prima, la più larga e la più veloce di una serie di escursioni negative e positive (aumenti e decrementi nel rapporto 13C/12C) che sono proseguite finché il tasso di isotopi non si stabilizzò repentinamente nel Triassico medio, seguito dal recupero delle forme di vita che usavano il carbonato di calcio per costruire parti solide come le conchiglie).Vari fattori possono aver contribuito a questo calo del rapporto 13C/12C, ma la maggior parte non è sufficiente a spiegarlo del tutto:
I gas eruttati dai vulcani hanno un rapporto 13C/12C di circa dal 5 all'8 ‰ al di sotto dello standard (δ13C circa da -5 a -8 ‰). Ma la quantità necessaria per provocare una riduzione di circa il 10 ‰ su tutto il globo richiederebbe delle eruzioni più potenti di qualsiasi altra mai avvenuta sulla faccia della Terra di cui si abbia testimonianza.
Una riduzione dell'attività organica avrebbe sottratto 12C dall'ambiente in modo più lento, così che ne sarebbe rimasto di più per incorporarsi nei sedimenti, riducendo così il rapporto 13C/12C. I processi biochimici utilizzano gli isotopi più leggeri, dato che le reazioni chimiche sono fondamentalmente condotte dalle forze elettromagnetiche tra gli atomi e gli isotopi più leggeri reagiscono più rapidamente a queste forze. Una valutazione di un piccolo decremento dal 3 al 4  ‰ nel rapporto 13C/12C (δ13C da -3 a -4 ‰) al Massimo termico del Paleocene-Eocene (PETM) ha però stabilito che anche trasferendo tutto il carbonio organico (degli organismi, dei suoli e dissolto negli oceani) nei sedimenti sarebbe insufficiente: anche un tale interramento di materiale ricco di 12C non avrebbe prodotto neanche il decremento più piccolo del rapporto 13C/12C osservato nel periodo del PETM.
La materia organica sedimentaria seppellita ha un rapporto 13C/12C dal 20 al 25 ‰ al di sotto della norma (δ13C da -20 a -25 ‰). Teoricamente, se il livello del mare fosse calato bruscamente, i sedimenti marini superficiali sarebbero rimasti esposti all'ossidazione. Ma sarebbero stati necessari da 6.500 a 8.400 miliardi di tonnellate di carbonio organico ossidato e restituito all'oceano ed in atmosfera in meno di poche centinaia di migliaia di anni per ridurre il rapporto 13C/12C del 10 ‰. Non si ritiene che possa essere stata una possibilità realistica.
Piuttosto che un improvviso calo del livello del mare, dei periodi intermittenti di iperossia e di anossia del fondale oceanico (condizioni di alta ossigenazione / bassa ossigenazione) potrebbero aver causato le fluttuazioni nel rapporto 13C/12C nel Triassico inferiore, e l'anossia globale potrebbe essere responsabile dell'estinzione alla fine del Permiano. I continenti alla fine del Permiano e nel Triassico inferiore erano più raggruppati nella zona tropicale di adesso (si veda la mappa al di sopra), e grandi fiumi tropicali avrebbero accumulato sedimenti in piccoli bacini oceanici parzialmente chiusi alle basse latitudini. Tali condizioni avrebbero favorito episodi di anossia intervallati da episodi di iperossia, i quali avrebbero rilasciato grandi quantità di carbonio organico che possiede un basso rapporto 13C/12C dato che i processi biochimici utilizzano gli isotopi più leggeri. Questa od un'altra motivazione a base organica potrebbe essere stata responsabile di questa fluttuazione del rapporto 13C/12C e di quella avvenuta in precedenza nel limite Proterozoico-Cambriano.Altre ipotesi includono un avvelenamento oceanico su larga scala in seguito ad un rilascio di una grande quantità di CO2 ed una riorganizzazione a lungo termine del ciclo globale del carbonio.Ad ogni modo è stata proposta una sola causa sufficientemente potente per giustificare la riduzione globale del 10 ‰ del rapporto 13C/12C: il rilascio di metano dagli idrati di metano, ed i modelli sul ciclo del carbonio confermano che questo sarebbe stato sufficiente a produrre la riduzione osservata. Gli idrati di metano, noti anche come clatrati di metano, sono molecole di metano intrappolate in gabbie di molecole d'acqua. Il metano viene prodotto dai metanogeni (microscopici organismi monocellulari) ed ha un rapporto 13C/12C del 60 ‰ al di sotto della norma (δ13C -60  ‰). Con la giusta combinazione di pressione e temperatura viene intrappolato nei clatrati molto vicino alla superficie di permafrost ed in quantità ancora maggiori ai margini della piattaforma continentale e nei fondali oceanici nelle vicinanze. Gli idrati di metano oceanici sono stati ritrovati in sedimenti risalenti a profondità di almeno 300 m sott'acqua. Possono essere trovati fino a 2.000 m di profondità, ma generalmente non si formano al di sotto dei 1.100 m.L'area coperta dalla lava delle eruzioni del Trappo Siberiano è ampia circa il doppio di quanto si riteneva inizialmente e la maggior parte di quest'area era costituita da un mare poco profondo durante la fine del Permiano. È probabile che il fondale marino contenesse depositi di idrati di metano e che la lava abbia fatto dissociare tali depositi, rilasciano grandi quantità di metano.Poiché il metano è un gas serra molto potente, ci si aspetta un enorme rilascio di metano per causare un riscaldamento globale significativo. Un'"eruzione di metano" potrebbe aver rilasciato l'equivalente di 10.000 miliardi di tonnellate di anidride carbonica - il doppio di quanto si possa trovare nei combustibili fossili sulla Terra. Ci sono rilevanti testimonianze che la temperatura globale aumentò di circa 6 °C vicino all'equatore e forse ancora di più a latitudini più elevate: un'improvvisa diminuzione nel rapporto degli isotopi di ossigeno (18O/16O), l'estinzione delle piante del tipo Glossopteris (le Glossopteris e le altre piante che crescevano nelle medesime aree), che necessitavano di un clima freddo e la sostituzione con una flora tipica di latitudini più basse.Comunque il modello atteso dei cambiamenti degli isotopi come risultato di un massiccio rilascio di metano non si accorda con la situazione rilevata attraverso il Triassico inferiore. Non solo l'ipotesi del metano richiederebbe il rilascio di cinque volte la quantità di metano postulata per il PETM, ma questa quantità dovrebbe essere stata riassorbita ad una velocità irrealistica per spiegare il rapido aumento del rapporto 13C/12C (episodi di δ13C molto positivo) durante il Triassico inferiore, prima di essere rilasciato ulteriormente varie volte.
Una regressione marina avviene quando le aree sommerse vicino alla linea costiera rimangono esposte al di sopra del livello del mare. Questo abbassamento del livello del mare causa una riduzione degli habitat marini superficiali, portando ad una sostituzione biotica. Gli habitat marini superficiali sono aree produttive per gli organismi alla base della catena alimentare e la loro scomparsa aumenta la competizione per le fonti di cibo. Esiste qualche correlazione tra gli effetti di una regressione del livello del mare e le estinzioni di massa, ma altre testimonianze indicano che non esiste una relazione e che la regressione crea comunque altri habitat. È stato ipotizzato che i cambiamenti del livello del mare ebbero come risultato dei cambiamenti nella deposizione dei sedimenti ed ebbero effetto sulla temperatura dell'acqua e sulla salinità, e quindi portando ad un declino nella diversità nel mare.
Esistono testimonianze che gli oceani divennero anossici (gravemente carenti in ossigeno) verso la fine del Permiano. Ci fu un notevole e rapido inizio di deposizione anossica nei sedimenti marini intorno alla Groenlandia orientale.
Il rapporto uranio/torio di vari sedimenti del Permiano indica che gli oceani erano fortemente anossici durante il periodo dell'estinzione di massa.Ciò sarebbe stato devastante per la vita nel mare, causando un'alta mortalità, ad eccezione dei batteri anaerobici che abitavano i fanghi del fondale oceanico. Ci sono inoltre testimonianze che gli eventi anossici possono causare catastrofiche emissioni di idrogeno solforato dal fondale marino.
La possibile sequenza di eventi che portarono a degli oceani anossici potrebbe aver coinvolto un periodo di riscaldamento globale che ridusse il gradiente di temperatura tra l'equatore ed i poli, cosa che avrebbe rallentato o persino interrotto la circolazione termoalina. Il rallentamento o l'interruzione di tale circolazione avrebbe ridotto il mescolamento dell'ossigeno nell'oceano.Ad ogni modo una ricerca ha ipotizzato che i tipi di circolazione oceanica termoalina che esistevano alla fine del Permiano non avrebbero potuto sostenere un'anossia in alto mare.
Un evento anossico grave alla fine del Permiano potrebbe aver reso i batteri solforiduttori le specie dominanti degli ecosistemi oceanici, causando vaste emissioni di idrogeno solforato (H2S) che avrebbe avvelenato la vita vegetale ed animale sia sulla terraferma che nei mari, così come avrebbe ridotto gravemente lo strato di ozono, esponendo gli organismi sopravvissuti a livelli letali di radiazioni ultraviolette. La fotosintesi anaerobica dei clorobi (batteri sulfurei verdi), e le conseguenti emissioni di idrogeno solforato, avvennero dalla fine del Permiano fino nel Triassico inferiore. Il fatto che questa fotosintesi anaerobica continuò nel Triassico inferiore è compatibile con le testimonianze fossili del recupero notevolmente lento dall'estinzione di massa.Questa teoria presenta il vantaggio di spiegare l'estinzione di massa delle piante, che altrimenti avrebbero dovuto prosperare in un'atmosfera con alti livelli di anidride carbonica. Le spore fossili indicano un altro fattore a sostegno della teoria: molte mostrano delle deformazioni che potrebbero essere state causate dalle radiazioni ultraviolette, che sarebbero state molto più intense dopo che le emissioni di idrogeno solforato avevano indebolito l'ozonosfera.
All'incirca a metà del periodo Permiano (nell'età kunguriana dell'epoca cisuraliana) tutti i continenti si riunirono a formare il supercontinente Pangea, circondato dal superoceano Panthalassa, anche se alcuni blocchi dell'odierna Asia non si unirono al supercontinente fino al Permiano superiore. Questa configurazione diminuì molto l'estensione degli ambienti acquatici superficiali, la sezione più produttiva del mare, ed espose gli organismi isolati delle ricche piattaforme continentali alla competizioni con altri organismi invasori. La formazione della Pangea inoltre avrebbe alterato sia la circolazione oceanica sia i modelli meteorologici dell'atmosfera, creando monsoni stagionali vicino alle coste ed un clima arido all'interno del supercontinente.
La vita marina soffrì tassi veramente alti, ma non catastrofici, di estinzione dopo la formazione della Pangea, quasi come quelli delle altre estinzioni di massa. Sembra che la formazione della Pangea non abbia causato un aumento significativo dei livelli di estinzione sulla terraferma, ed infatti l'espansione e l'aumento in diversità dei terapsidi pare che sia avvenuto nel Permiano superiore, dopo che la Pangea si era quasi completamente formata. Così sembra probabile che la Pangea abbia dato inizio ad un lungo periodo di estinzioni nel mare, ma non fosse direttamente responsabile della "grande morìa" e della fine del Permiano.
Le possibili cause che sono sostenute da testimonianze solide sembrano descrivere una sequenza di catastrofi, ognuna peggiore delle precedenti: le eruzioni del Trappo Siberiano furono sufficientemente gravi di per sé, ma poiché avvennero vicino a delle stratificazioni di carbone ed alla piattaforma continentale, provocarono anche il rilascio di grandi quantità di anidride carbonica e di metano. Il riscaldamento globale risultante potrebbe aver causato il più grave evento anossico nella storia degli oceani: secondo questa teoria, gli oceani divennero talmente anossici che gli organismi solforiduttori anaerobi finirono per dominare la biochimica degli oceani e causarono grandi emissioni di idrogeno solforato.Ad ogni modo ci possono essere alcuni collegamenti relativamente deboli all'interno di questa catena di eventi: i cambiamenti previsti nel rapporto 13C/12C come risultato di un massiccio rilascio di metano non si accordano con i modelli osservati durante il Triassico inferiore, e non sembra che i tipi di circolazione termoalina oceanica che esistevano alla fine del Permiano fossero in grado di sostenere un'anossia anche in alto mare.
Michael J. Benton, When Life Nearly Died: The Greatest Mass Extinction of All Time, Thames and Hudson, 2003.
Jess Over, (editore), Understanding Late Devonian and Permian–Triassic Biotic and Climatic Events, (Volume 20 nella serie Developments in Palaeontology and Stratigraphy (2006). The state of the inquiry into the extinction events.
Walter C. Sweet, (editor), Permo–Triassic Events in the Eastern Tethys: Stratigraphy Classification and Relations with the Western Tethys (nella serie World and Regional Geology)
(EN) Estinzione di massa del Permiano-Triassico, su Enciclopedia Britannica, Encyclopædia Britannica, Inc. 
 La causa della più grande catastrofe ambientale. Le Scienze settembre 2011, su lescienze.it.
 BBC2 'The Day the Earth Nearly Died' 'Il giorno che la terra quasi morì'., su bbc.co.uk.
SpaceRef: "Big Bang in Antarctica: Killer Crater Found Under Ice" Immagini radar dalla of Ohio State University.
 Science Daily: Global warming led to atmospheric hydrogen sulfide and Permian extinction, su sciencedaily.com.
 Science Daily: Big Bang In Antarctica: Killer Crater Found Under Ice, su sciencedaily.com.
 David Morrison, "Did an Impact Trigger the Permian–Triassic Extinction?", su nai.arc.nasa.gov (archiviato dall'url originale il 10 giugno 2011).
Giant Crater Found: Tied to Worst Mass Extinction Ever Robert Roy Britt (SPACE.com)
