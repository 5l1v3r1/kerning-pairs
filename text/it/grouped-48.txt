
Le gare di ciclismo ai Giochi della XXXI Olimpiade si svolsero tra il 6 e il 21 agosto 2016 in quattro sedi diverse: il Velódromo Municipal per il ciclismo su pista, il Parque Radical per la BMX e la mountain bike, un percorso stradale con partenza e arrivo al Forte di Copacabana per le corse in linea del ciclismo su strada e la zona di Pontal per le prove a cronometro.Rispetto al programma dei Giochi Olimpici del 2012 non c'è stato nessun cambiamento.
 Wikimedia Commons contiene immagini o altri file su Ciclismo ai Giochi della XXXI Olimpiade Wikinotizie contiene l'articolo Giochi olimpici 2016: cronometro su strada di ciclismo tra piogge e cadute, 10 agosto 2016
Un ciclo di canzoni (Liederkreis o Liederzyklus) è un gruppo, o ciclo, di canzoni che, sebbene indipendenti l'una dall'altra e finite, sono pensate per essere eseguite in sequenza, formando di fatto un insieme ben definito.Tali brani possono essere sia per voce solista o un ensemble, o raramente una combinazione di pezzi solisti mescolate con quelli corali. Un ciclo minimo può essere composto da due composizioni (in inglese "dyad-cycles"), mentre uno massimo ne può avere trenta o più.  Il termine "ciclo di canzoni" non è entrato in lessicografia fino al 1865, nell'edizione di Arrey von Dommer del Koch's Musikalisches Lexikon, sebbene se ne rintraccino esempi di questa pratica musicale molto prima. Uno di questi è il Cantigas de amigo del giocoliere Martin Codax, vissuto nel XIII secolo.Spesso è difficile distinguere un ciclo di canzoni da una semplice raccolta di pezzi, data la reciproca similitudine. Tuttavia, se le composizioni sono accomunate da una certa coerenza, allora si può tranquillamente parlare del primo caso: coerenza che può derivare o dal testo (che può essere un singolo poema, una trama, un tema centrale o un argomento trattato come l'amore o la natura, uno stato d'animo unificante, una forma poetica o di genere, come in un ciclo di sonetti o di ballate) o dall'architettura musicale (schemi tonali, motivi, passaggi o strutture formali ricorrenti). É sufficiente che o una o l'altra caratterizzino una collezione di canzoni per poter parlare di ciclo (sebbene possano presentarsi entrambi i casi insieme). A causa di queste molte varianti, il ciclo «resiste alla definizione»
 e pertanto la coerenza all'interno deve essere esaminata nei suoi «singoli casi».
Sebbene la maggior parte dei paesi europei avesse già iniziato a sviluppare l'art song come genere all'inizio del XIX secolo, l'ascesa dei Lieder «Austria e Germania superarono tutti gli altri in termini di influenza.»  La composizione delle canzoni in lingua tedesca infatti, alla fine del XVIII secolo, passò dall'accessibile e popolare forma strofica ad una più sofisticata e destinata ad una classe media più istruita, «che gradualmente soppiantò l'aristocrazia come i principali mecenati delle arti». Dal momento che questi brani erano opere relativamente di piccole dimensioni, come la poesia lirica usata per le loro impostazioni musicali, erano spesso pubblicati in collezioni, e di conseguenza presero in prestito vari termini poetici per contrassegnare i loro raggruppamenti: "Reihe" (serie), "Kranz" (anello), "Zyklus" (ciclo) o "Kreis" (cerchio) . Nei primi decenni dell'Ottocento, queste raccolte e le successive impostazioni delle canzoni assunsero una maggiore coerenza e trama drammatica, dando origine al moderno ciclo delle canzoni. Questa coerenza ha permesso di elevare il genere della canzone a una «forma più alta», abbastanza seria da poter essere paragonata a sinfonie e cicli di pezzi lirici per pianoforte.I primi due esempi di ciò furono entrambi composti nel 1816: uno fu An die ferne Geliebte (Op. 98) di Beethoven, mentre l'altro Die Temperamente beim Verluste der Geliebten (J. 200-3, \Op. 46) di Carl Maria von Weber.
Tuttavia il genere venne formalizzato appieno soltanto da Schubert: Die schöne Müllerin (1823) e Winterreise (1827), su poesie di Wilhelm Müller, sono infatti i suoi lavori più apprezzati e noti. La postuma Schwanengesang (1828) viene anch'essa fatta rientrare tra i cicli.
Schumann scrisse i suoi cicli più famosi nel 1840. Tra questi figurano Dichterliebe, Frauenliebe und -leben, le due collezioni Liederkreis (Opp. 24 & 39 su testi di Heinrich Heine e Eichendorf, rispettivamente), termine tedesco per indicare un ciclo, e Kerner Lieder (Op. 35), una Liederreihe (letteralmente "fila di canzoni") sui poemi di Justinus Kerner. Johannes Brahms realizzò un adattamento musicale (Op. 33) di versi tratti dalla novella di Ludwig Tieck Magelone, nelle cui performance contemporanee è stata aggiunta una narrazione più interconnessa, e Vier ernste Gesänge, Op. 121 (1896). I lavori di Gustav Mahler Lieder eines fahrenden Gesellen, Kindertotenlieder e Das Lied von der Erde espansero l'accompagnamento dal solo pianoforte all'orchestra.
Hugo Wolf si distinse per aver creato una serie di raccolte, ognuna delle quali dedicata alle poesie di un poeta sempre diverso, che però non vennero mai eseguite tutte insieme, ad eccezione Italienisches Liederbuch e Spanisches Liederbuch furono eseguite in blocco. Pure Hanns Eisler creò un'antologia di questo tipo, Hollywood Liederbuch.
Das Buch der hängenden Gärten di Arnold Schoenberg e Reisebuch aus den österreichischen Alpen di Ernst Krenek sono invece i due esempi principi di cicli di canzoni del XX secolo. Wilhelm Killmayer ne compose diversi, sulle liriche di Saffo, dei poeti rinascimentali francesi, di quelli romantici tedeschi e di quelli a lui contemporanei. La tradizione venne portata avanti da Wolfgang Rihm e da Graham Waterhouse, il quale realizzò Sechs späteste Lieder sugli ultimi poemi di Friedrich Hölderlin nel 2003.
Les nuits d'été (1841) di Hector Berlioz precorse la pratica del ciclo di canzoni nell'orchestra, poi formalizzata in La bonne chanson di Gabriel Fauré, La chanson d'Ève, L'horizon chimérique e in altri lavori di Poulenc. Capolavori recenti quali Poèmes pour Mi, Chants de Terre et de Ciel e Harawi di Olivier Messiaen, Paroles tissées e Chantefleurs et Chantefables di Lutosławski (sebbene soltanto cittadino francese onorario) e Correspondances e Le temps l'horloge di Henri Dutilleux.
Presumibilmente il primo ciclo di canzoni inglese fu di Arthur Sullivan e si intitola The Window; or, The Song of the Wrens (1871), basato su undici poesie di Alfred Tennyson. Nei primi anni del XX secolo, Vaughan Williams compose il noto ciclo Songs of Travel, al quale seguirono gli altrettanto apprezzati The House of Life (sui sonetti di Dante Gabriel Rossetti) e On Wenlock Edge (sulle poesie di A. E. Houseman tratte da A Shropshire Lad), quest'ultima in origine per voce, pianoforte e quartetto d'archi ma successivamente orchestrata. Il compositore di lieder ed accompagnatore Benjamin Britten scrisse cicli che tutt'ora sono considerati dei capolavori del genere, come The Holy Sonnets of John Donne, Seven Sonnets of Michelangelo, Sechs Hölderlin-Fragmente e Winter Words, tutte aventi il pianoforte come accompagnatore, poi Les Illuminations, Serenade for Tenor, Horn and Strings e Nocturne. Raising Sparks del compositore scozzese James MacMillan (1997) è invece un esempio più recente, così come l'inglese Robin Holloway, tra i cui lavori si annoverano From High Windows (Philip Larkin) (1977), Wherever We May Be (Robert Graves) (1980) e Retreats and Advances (A.S.J. Tessimond) (2016). Il suo pupillo Peter Seabourne scrisse cinque cicli, tra i quali il più recente, Sonnets to Orpheus (2016), ha per testi delle poesie di Rainer Maria Rilke.
In America, esponenti del ciclo di canzoni possono essere Samuel Barber coi suoi Hermit Songs (1953) e Despite and Still,  Leonard Bernstein, con Songfest, Malcolm Williamson, con Hammarskjöld Portrait (1974), Les Olympiques (1976), Tribute to a Hero (1981), "Elegies for Angels, Punks and Raging Queens" (1989), Next Year in Jerusalem (1985) e A Year of Birds (1995), André Previn con Honey and Rue (composta per la soprano Kathleen Battle). Graham Waterhouse pure scrisse numerosi cicli, basasti su testi di, tra gli altri, Shakespeare, James Joyce e di alcune scrittrici irlandesi.
Modest Mussorgsky scrisse Senza sole (1874), Con la balia (1868–72) and Canti e danze della morte (1875–77), mentre Dmitri Shostakovich cicli ispirati a poeti inglesi e ebrei e ad artisti quali Michelangelo e Alexander Pushkin.
Sing, Poetry dell'album del 2011 Troika è un ciclo orchestrale sugli scritti di tre poeti russi e tre americani.Cicli in altre lingue vennero realizzati da Granados, Mohammed Fairouz, Cristiano Melli, Falla, Juan María Solare, Grieg, Lorenzo Ferrero, Dvořák, Janáček, Bartók, Kodály, Sibelius, Rautavaara, Peter Schat, Mompou, Montsalvatge e A. Saygun.
Nella musica popolare, i cicli di brani possono essere o un gruppo di pezzi accomunati da una trama che portano avanti all'interno di un album composto anche da altre tracce indipendenti, oppure sono essi stessi un album (e allora vengono definiti "concept album"). Alcuni gruppi e artisti mixano le tracce insieme, in modo che l'inizio della canzone successiva continui da quella precedente, senza soluzione di continuità. Ne sono esempi le rock opera, quali Ballet for a Girl in Buchannon, scritta da James Pankow dei Chicago e registrata per il loro secondo album, omonimo), The Wall dei Pink Floyd, Metropolis Pt. 2: Scenes from a Memory e The Astonishing dei Dream Theater, ma anche l'album soul What's Going On di Marvin Gaye. Altri esempi ancora possono essere The Suburbs degli Arcade Fire, Days of Future Passed dei Moody Blues, Songs for Drella, omaggio ad Andy Warhol di John Cale e Lou Reed, Kew. Rhone. di John Greaves e Peter Blegvad e Lemonade di Beyoncé. I King Gizzard & the Lizard Wizard, in Nonagon Infinity, estendono il concetto di ciclo al limite, giacché non solo le canzoni sono mixate l'una nell'altra in modo indissolubile, ma addirittura il finale dell'ultima si lega all'incipit della prima.
La forma di ciclo di canzoni è divenuta una pratica diffusa anche nell'ambito del teatro musicale. Uno dei primi esempi furono le December Songs, create da Maury Yeston sotto commissione del Carnegie Hall per la celebrazione del proprio centennale nel 1991. Furono tradotte anche in francese e tedesco. A seguire ulteriori esemplificazioni possono ere Songs for a New World di Jason Robert Brown, Elegies di William Finn, Elegies for Angels, Punks and Raging Queens di Bill Russell e Myths and Hymns di Adam Guettel.
Bingham, Ruth O., "The Early Nineteenth-Century Song Cycle", in The Cambridge Companion to the Lied, ed. James Parsons (Cambridge: Cambridge University Press, 2004), pp. 101–119.
 Rufus  Hallmark (a cura di), German Lieder in the Nineteenth Century, Routledge Studies in Musical Genres, paperback, New York, Routledge, 2010, ISBN 0-415-99038-6.
Ferreira, Manuel Pedro. 2001. "Codax [Codaz], Martin". The New Grove Dictionary of Music and Musicians, second edition, edited by Stanley Sadie and John Tyrrell. London: Macmillan Publishers.
 Laura Tunbridge, Cambridge Introductions of Music: The Song Cycle, Cambridge, England, Cambridge University Press, 2010, ISBN 978-0-521-72107-3.
Youens, Susan. n.d. "Song Cycle". Grove Music Online, edited by Deane Root. Oxford University Press. Web. (accessed 23 September 2014)
(EN) Ciclo di canzoni, su Enciclopedia Britannica, Encyclopædia Britannica, Inc.
Il ciclo di Krebs (anche detto ciclo degli acidi tricarbossilici, ciclo dell'acido citrico o ciclo dell'ossalacetato ) è un ciclo metabolico di importanza fondamentale in tutte le cellule che utilizzano ossigeno nel processo della respirazione cellulare.
In questi organismi aerobici, il ciclo di Krebs è l'anello di congiunzione delle vie metaboliche responsabili della degradazione (catabolismo) dei carboidrati, dei grassi e delle proteine in anidride carbonica e acqua con la formazione di energia chimica. Tuttavia anche gli organismi aerobici, in determinate circostanze come la carenza di ossigeno dovuta a superlavoro del tessuto muscolare, possono momentaneamente assumere un comportamento anaerobico e quindi non essere in grado di incominciare il ciclo, ma di sviluppare il processo della fermentazione.Il ciclo di Krebs è una via metabolica anfibolica, poiché partecipa sia a processi catabolici sia anabolici, e fornisce anche molti precursori per la produzione di alcuni amminoacidi (ad esempio l'α-chetoglutarato e l'ossalacetato) e di altre molecole fondamentali per la cellula.
Il ciclo è così denominato in onore dello scienziato anglo-tedesco Sir Hans Adolf Krebs, che ricevette nel 1953 il premio Nobel per la medicina per aver scoperto nel 1937 gli elementi chiave della via metabolica.
Molti dei componenti e delle reazioni appartenenti al ciclo dell'acido citrico furono determinati nel 1930 grazie alla ricerca di Albert Szent-Györgyi, che nel 1937 ricevette il Premio Nobel per le sue scoperte sull'acido fumarico, un componente chiave del ciclo. Il ciclo dell'acido citrico nella sua interezza fu poi identificato nel 1937 da Hans Adolf Krebs quand'era all'Università di Sheffield. Per questa sua scoperta Krebs fu insignito del premio Nobel per la medicina nel 1953.
Il ciclo di Krebs avviene nei mitocondri delle cellule eucariote e nel citoplasma delle cellule procariote.I catabolismi glucidico e lipidico (attraverso la glicolisi e la beta ossidazione) producono acetil-CoA, un gruppo acetile legato al coenzima A; l'acetil-CoA costituisce il principale substrato del ciclo: il suo ingresso consiste in una condensazione con ossalacetato per generare citrato e al termine del ciclo stesso, i due atomi di carbonio immessi dall'acetil-CoA verranno ossidati in due molecole di CO2, rigenerando nuovamente ossalacetato in grado di condensarsi con acetil-CoA. La produzione rilevante dal punto di vista energetico, tuttavia, è quella di una molecola di GTP (immediatamente utilizzata per rigenerare una molecola di ATP), di tre molecole di NADH e una di FADH2.I coenzimi ridotti (NADH e FADH2) si comportano come intermedi ossidoriduttivi. Quando ridotti, essi sono in grado di trasportare elettroni a energia relativamente alta (sottratti ai substrati ossidati ad esempio nella glicolisi o nello stesso ciclo di Krebs) fino alla catena respiratoria mitocondriale, dove vengono riossidati (a NAD+ e FAD) e cedono gli elettroni alla catena stessa, che sarà così in grado di rigenerare molecole di ATP da ADP.La reazione netta è la seguente:
acetil-CoA + 3 NAD+ + GDP + FAD + ADP + Pi + 2 H2O →  CoA + 3 NADH + 3 H+ + FADH2 + ATP + GTP + 2 CO2L'energia che si ricava dalla completa demolizione di una molecola di glucosio attraverso i quattro diversi stadi della respirazione cellulare (glicolisi, piruvato deidrogenasi, ciclo di Krebs e catena di trasporto di elettroni), è di 30-32 molecole di ATP a seconda del meccanismo seguito per trasferire il potere riducente del NADH citosolico alla matrice cellulare: 30 ATP con lo shuttle del glicerolofosfato, 32 ATP con lo shuttle del malato aspartato.
La citrato sintasi catalizza la condensazione dell'ossalacetato con acetil-CoA, a ottenere citrato. La sua struttura quaternaria consta di due subunità, a ognuna delle quali si possono legare i due substrati.Il sito attivo dell'enzima attiva l'acetil-CoA per renderlo affine a un centro carbonioso dell'ossalacetato: in seguito al legame tra le due molecole, il gruppo tioestere (CoA) viene idrolizzato, formando così la molecola di citrato.La reazione è altamente esoergonica (ΔG°′ =−31,4 kJ/mol), motivo per cui questo passaggio, in condizioni standard, è irreversibile. Il citrato prodotto dall'enzima, inoltre, è in grado di inibire competitivamente l'attività dell'enzima: pur essendo la reazione molto favorita (perché esoergonica) la citrato sintasi può essere saldamente regolata. Questo aspetto ha una notevole importanza biologica dal momento che permette una completa regolazione dell'intero ciclo di Krebs, rendendo l'enzima una sorta di "pacemaker" dell'intero ciclo.
L'aconitasi catalizza la isomerizzazione del citrato a isocitrato (attraverso la formazione di cis-aconitato). L'enzima catalizza anche la reazione inversa, ma nel ciclo di Krebs tale reazione è unidirezionale per la legge di azione di massa: le concentrazioni (in condizioni standard) di citrato (91%), dell'intermedio cis-aconitato (3%) e di isocitrato (6%) spingono la reazione decisamente verso la produzione di isocitrato. Una volta prodotto il cis-aconitato viene addizionata una molecola d'acqua per ossidare il doppio legame a gruppo ossidrilico e con l'addizione di acqua si ottiene l'isocitrato.Nel sito attivo dell'enzima è presente un cluster ferro-zolfo che, insieme ad alcuni residui amminoacidici polari, lega il substrato. Più nel dettaglio, il legame al substrato viene assicurato dalla presenza di un residuo di serina, di arginina, di istidina e di aspartato, che permettono il legame stereospecifico del solo citrato 1R,2S, respingendone la forma opposta.
La isocitrato deidrogenasi mitocondriale è un enzima dipendente dalla presenza di NAD+ e di Mn2+ e/o Mg2+: inizialmente, l'enzima catalizza l'ossidazione dell'isocitrato a ossalsuccinato, che genera una molecola di NADH a partire da NAD+.; successivamente, la presenza di uno ione bivalente che complessa gli ossigeni del gruppo carbossile in posizione alfa aumenta l'elettronegatività di quella regione di molecola, ciò genera un riarrangiamento degli elettroni della molecola con conseguente rottura del legame tra il carbonio in posizione gamma e l'adiacente gruppo carbossile, in questo modo si ha dunque una decarbossilazione (ossia l'uscita di una molecola di CO2), che porta alla formazione di α-chetoglutarato, caratterizzato da due carbossili alle estremità e da un chetone in posizione alfa rispetto a uno dei due gruppi carbossilici. Tale reazione, in quanto sufficientemente esoergonica (ΔG°′ = −8,4 kJ/mol), è in grado di spostare in avanti la precedente reazione dalla aconitasi.
La conversione dell'isocitrato in α-chetoglutarato è seguita da una seconda reazione di decarbossilazione ossidativa, che porta alla formazione di succinil CoA: la decarbossilazione ossidativa dell'α-chetoglutarato è molto simile a quella del piruvato, un altro α-chetoacido.
Entrambe le reazioni includono la decarbossilazione di un α-chetoacido e la conseguente produzione di un legame tioestere ad alta energia con il coenzima A: i complessi che catalizzano tali reazioni sono simili tra loro.La α-chetoglutarato deidrogenasi (più correttamente detta ossoglutarato deidrogenasi) è infatti composta di tre enzimi differenti. La subunità E1, detta 2-chetoglutarato deidrogenasi, e la E2, detta transsuccinilasi, presentano un'estrema omologia con quelle della piruvato deidrogenasi. La subunità E3, la diidrolipoamide deidrogenasi, invece, è lo stesso polipeptide presente nell'altro complesso enzimatico.Il differenziale dell'energia libera di questa reazione è ΔG°′ = −30,1 kJ/mol, dunque altamente esoergonica.
Il succinil-CoA è un tioestere ad alta energia (la sua ΔG°′ di idrolisi è di circa −33,5 kJ/mol, simile a quella dell'ATP, di −30,5 kJ/mol). La citrato sintasi si serve di un intermedio avente tale legame ad alta energia per portare a termine la fusione tra una molecola a due atomi di carbonio (acetil-CoA) e una a quattro (ossalacetato). L'enzima succinil-CoA sintetasi si serve invece di tale energia per fosforilare un nucleoside difosfato purinico come il GDP.L'energia proveniente dal tioestere viene semplicemente convertita in energia legata a un legame fosfato: il primo passaggio della reazione genera un nuovo intermedio ad alta energia, noto come succinil fosfato e successivamente, una istidina presente nel sito catalitico rimuove il fosfato dalla molecola glucidica, generando il prodotto succinato e una molecola di fosfoistidina, che dona velocemente il fosfato a un nucleoside difosfato, "ricaricandolo" a trifosfato. Si tratta dell'unico passaggio del ciclo in cui si ha una fosforilazione a livello del substrato.Il GTP è principalmente coinvolto nei pathway di trasduzione del segnale: il suo ruolo in un processo energetico come il ciclo di Krebs è invece essenzialmente quello di tramite per il trasferimento di gruppi fosfato verso l'ATP, in una reazione catalizzata dalla nucleoside difosfochinasi.
La parte finale del ciclo vede il riarrangiamento di molecole a quattro atomi di carbonio fino alla rigenerazione dell'ossalacetato, perché ciò sia possibile, il gruppo metilene presente sul succinato deve essere convertito in un carbonile, come avviene in altri pathways (ad esempio la beta ossidazione degli acidi grassi), tale conversione avviene attraverso tre passaggi: una prima ossidazione, una idratazione e una seconda ossidazione. Questi tre passaggi, oltre a rigenerare ossalacetato, permettono l'estrazione di ulteriore energia attraverso la formazione di FADH2 e NADH.La prima reazione di ossidazione è catalizzata dal complesso della succinato deidrogenasi, l'unico enzima del ciclo ad avere come accettore di idrogeno il FAD anziché il NAD+: il FAD è legato in modo covalente all'enzima, attraverso un residuo di istidina. L'enzima si serve del FAD poiché l'energia associata alla reazione non è sufficiente per ridurre NAD+.Il complesso enzimatico è anche l'unico del ciclo a essere annidato all'interno della membrana mitocondriale. Tale posizione è dovuta anche al coinvolgimento dell'enzima nella catena di trasporto degli elettroni (dove è definito "complesso II"): gli elettroni passati sul FAD vengono dunque immessi direttamente nella catena, grazie al legame stabile tra l'enzima e il cofattore stesso.
La fumarasi catalizza l'aggiunta di un protone e di un gruppo OH− provenienti da una molecola d'acqua alla molecola in posizione trans. Dal momento che l'enzima è in grado di legare OH- solo da un lato, il fumarato può essere convertito solo in L-malato.Vi sono due classi di fumarasi: la classe I e la classe II. La classificazione dipende dalla disposizione delle loro subunità relative, dalla necessità di metallo e dalla loro stabilità termica. Le fumarasi di classe I sono in grado di modificare lo stato o diventare inattive se sottoposte a calore o radiazioni, sono sensibili ad all'anione superossido, sono dipendenti dal ferro II (Fe2+) e sono proteine dimeriche, comprensive di circa 120 kD. Le fumarasi di classe II si trovano nei procarioti e negli eucarioti; sono enzimi tetramerici di 200 000 D che contengono tre distinti segmenti di amminoacidi significativamente omologhi e sono anche indipendenti dal ferro e termo-stabili. I procarioti sono noti per avere tre diverse forme di fumarasi: fumarasi A, fumarasi B e fumarasi C, quest'ultima fa parte delle fumarasi di classe II, mentre le fumarasi A e le fumarasi B sono classificate come di classe I.
L'ultima reazione del ciclo consiste nell'ossidazione del malato a ossalacetato. La reazione, catalizzata dalla malato deidrogenasi, utilizza un'altra molecola di NAD+ come accettore di idrogeno (producendo NADH).L'energia libera di Gibbs associata a quest'ultima reazione è decisamente positiva (a differenza delle altre del ciclo). L'attività dell'enzima è trainata dal consumo di ossalacetato da parte della citrato sintasi e di NADH da parte della catena di trasporto degli elettroni.
La velocità del ciclo di Krebs viene continuamente modulata per venire incontro alle esatte necessità energetiche della cellula: i siti primari di controllo sono gli enzimi allosterici, la isocitrato deidrogenasi e la α-chetoglutarato deidrogenasi.La isocitrato deidrogenasi è stimolata allostericamente dalla presenza di ADP, che aumenta l'affinità dell'enzima per il substrato. I legami di isocitrato, di NAD+, di Mg2+, e di ADP all'enzima sono mutuamente cooperativi in senso attivatore. Al contrario, il NADH inibisce l'enzima attraverso lo spiazzamento diretto di NAD+. Lo stesso ATP ha effetto inibitorio.Il secondo sito di controllo del ciclo è posto presso la α-chetoglutarato deidrogenasi; alcuni aspetti del controllo di questo enzima sono simili a quelli del complesso della piruvato deidrogenasi, come ci si può attendere dall'estrema omologia presente tra i due enzimi. La α-chetoglutarato deidrogenasi è dunque inibita dal succinil CoA e dal NADH, i prodotti della reazione che catalizza e può anche essere inibita genericamente da un alto livello energetico presente nella cellula, ciò significa che, in presenza di alti livelli di ATP, la cellula è in grado di ridurre l'efficienza del processo di produzione di energia, all'interno del quale il ciclo di Krebs ha una posizione centrale.In molti batteri è controllato anche l'ingresso nel ciclo delle molecole a due atomi di carbonio: in essi la sintesi di citrato da ossalacetato e acetil CoA è la sede di un'importante regolazione. L'ATP, infatti, è un inibitore allosterico della citrato sintasi: l'effetto concreto dell'ATP è quello di aumentare la KM dell'enzima per l'acetil CoA, in questo modo più ATP è presente nella cellula, meno Acetil CoA viene immesso nel ciclo.
Il ciclo di Krebs occupa una posizione centrale nel metabolismo dei viventi, ricoprendo un ruolo chiave soprattutto nelle vie cataboliche.
Il ciclo di Krebs è il secondo stadio del catabolismo dei carboidrati: la glicolisi degrada il glucosio (e altre molecole a sei atomi di carbonio) in piruvato (un α-chetoacido contenente tre atomi di carbonio). Negli eucarioti il piruvato è trasferito dal citoplasma (sede della glicolisi) nei mitocondri dove viene decarbossilato tramite TPP, Lipo Ammide e convertito in acetil-CoA dalla piruvato deidrogenasi (decarbossilazione ossidativa del piruvato): all'interno del mitocondrio, l'acetil-CoA può entrare nel ciclo di Krebs, come precedentemente descritto.Per quanto riguarda le proteine, esse vengono degradate con meccanismi detti di proteolisi attraverso enzimi detti proteasi, che le "spezzettano" nei costituenti fondamentali: gli amminoacidi, infatti alcuni amminoacidi possono costituire una fonte di energia, poiché sono convertibili in alcuni intermedi del ciclo stesso (ad esempio aspartato, valina e isoleucina). Altri, convertibili in molecole glucidiche, possono entrare nel ciclo passando per le vie cataboliche tipiche dei glucidi (ad esempio l'alanina, convertibile in piruvato).Nel catabolismo lipidico, i trigliceridi sono idrolizzati da enzimi detti lipasi per formare acidi grassi e glicerolo. Negli organismi superiori, il glicerolo può entrare nella glicolisi a livello epatico o essere trasformato in glucosio attraverso il diidrossiacetone fosfato e la gliceraldeide-3-fosfato seguendo la via metabolica della gluconeogenesi. In molti tessuti, specialmente nel cuore, gli acidi grassi sono degradati attraverso un processo noto come beta-ossidazione, che produce acetil-CoA, a sua volta internalizzato nel ciclo di Krebs. La beta-ossidazione può anche generare propionil-CoA, che a sua volta può essere reimmesso nella via gluconeogenetica epatica a generare glucosio dopo esser stato convertito in succinil-CoA.
Il ciclo di Krebs è sempre seguito dalla fosforilazione ossidativa, una catena di trasporto di elettroni: l'una non avrebbe senso senza l'altra in quanto l'ATP e il GTP prodotto dal ciclo in sé è scarso e la produzione di NADH e FADH2 porterebbe a un ambiente mitocondriale eccessivamente ridotto, mentre la sola catena respiratoria necessiterebbe di una fonte di cofattori ridotti pena l'ossidazione dell'ambiente. Questa "respirazione cellulare" estrae energia da NADH e FADH2, ricreando NAD+ e FAD, permettendo in tal modo al ciclo di continuare. Il ciclo di Krebs non usa ossigeno, che è invece utilizzato nella fosforilazione ossidativa.
Gli intermedi del ciclo di Krebs sono implicati in numerosi altri pathway metabolici. Di seguito, vengono elencati in modo sommario i pathway in cui sono coinvolti i metaboliti del ciclo.
Molte piante e batteri sono in grado di crescere in terreni contenenti acetato o altri composti convertibili in acetil CoA,  essi si servono di un pathway assente nella maggior parte dei viventi, noto come ciclo del gliossilato e attraverso tale ciclo sono in grado di convertire molecole a due atomi di carbonio (come l'acetile) nelle molecole a quattro atomi di carbonio (in particolare il succinato) necessarie per la produzione di energia attraverso il ciclo di Krebs, nonché per i numerosi processi biosintetici in cui esso è coinvolto.Il risultato netto del ciclo del gliossalato è il seguente:
Disordini relativi al ciclo di Krebs comportano l'instaurarsi di stati patologici molto rari e di difficile comprensione: questi casi sono dovuti molto spesso a difetti, derivanti da mutazioni deleterie dei geni, degli enzimi coinvolti nel ciclo e comportano menomazioni organo-specifiche soprattutto a carico del sistema neuromuscolare.Pochissimi casi isolati e apparentemente primari di alterazioni del ciclo di Krebs sono stati descritti in letteratura: uno studio del 1997 ha riportato 3 casi di pazienti con carenza di α-chetoglutarato deidrogenasi, 7 con carenza di succinato deidrogenasi e 14 con deficit di fumarasi e inoltre, difetti relativi a ulteriori enzimi coinvolti in altre vie metaboliche possono ripercuotersi sul corretto funzionamento del ciclo influenzando gli enzimi specifici.Tra le principali condizioni correlate ad un non corretto funzionamento del ciclo di Krebs, i deficit neurologici, con o senza coinvolgimento muscolare, sono quelli che si possono riscontrare con maggior frequenza (85%), a seguire l'encefalopatia e la sindrome di Leigh. Si possono, inoltre, osservare casi di cardiomiopatia ipertrofica o disordini pluritissutali. È stato inoltre riportato un caso di un paziente con carenza di fumarasi che, tuttavia, non presentava alcun problema a livello cardiaco.L'età di esordio dei segni e sintomi dei deficit di fumarasi e α-chetoglutarato deidrogenasi è costantemente inferiore al primo anno di vita e esordisce con ipotonia, ritardo nella crescita e acidosi lattica. Al contrario, i pazienti con carenza di succinato deidrogenasi vengono diagnosticati ad un'età maggiore, anche tra i 20 e i 23 anni. Per la carenza di questo enzima, si può osservare ritardo di crescita, edema polmonare, bronchiolite, rigidità del corpo o atrofia ottica.Una escrezione urinaria anomala di acidi organici è stata spesso notata nei pazienti con deficit degli enzimi specifici del ciclo di Krebs.
Donald Voet e Judith G. Voet, Fondamenti di biochimica, Bologna, Zanichelli, 2002, ISBN 88-08-09151-1.
 David L. Nelson e Michael M. Cox, Principi di biochimica, Bologna, Zanichelli, 2002, ISBN 88-08-09035-3.
 Jeremy M. Berg, John L. Tymoczko e Lubert Stryer, Biochimica, Bologna, Zanichelli, 2003, ISBN 88-08-07893-0.
 R. H. Garret e C. M. Grisham, Principi di Biochimica, Padova, Piccin Nuova Libraria, 2004, ISBN 88-299-1693-5.
 Giuliano Ricciotti, Biochimica di base, Italo Bovolenta, 2008, ISBN 978-88-08-01182-4.
 Augusto Innocenti, Principi di Nutrizione Umana, Società Editrice Esculapio, 2013, ISBN 978-88-7488-595-4.
(EN) Jeremy M. Berg, John L. Tymoczko e Lubert Stryer, Biochemistry – Fifth Edition, W. H. Freeman and Company. URL consultato il 28 settembre 2006 (archiviato dall'url originale il 29 ottobre 2006).
(EN) Il ciclo di Krebs come produttore di precursori biosintetici, su ncbi.nlm.nih.gov.

Il ciclo mestruale è una sequenza di cambiamenti fisiologici periodici che ha luogo nell'apparato riproduttivo femminile (specificamente nell'utero e nelle ovaie) e che rende possibile la gravidanza. Il ciclo mestruale è necessario per la produzione degli ovociti e per la preparazione dell'utero per la gravidanza. Circa l'80% delle donne dichiara di aver un qualche sintomo, da una a due settimane prima delle mestruazioni. I sintomi più comuni includono acne, tensione mammaria, gonfiore, sensazione di stanchezza, irritabilità e sbalzi d'umore. Questi sintomi, nel 20%-30% delle donne, interferiscono con la vita normale e pertanto si qualificano come sindrome premestruale. Dal 3% all'8%, questi casi sono gravi.Il primo ciclo inizia generalmente tra i dodici e i quindici anni, un momento noto come "menarca"; talvolta può iniziare anche più precocemente, intorno agli otto anni di età, un esordio ancora considerato normale. L'età media del primo ciclo è generalmente ritardato nei paesi in via di sviluppo rispetto al mondo sviluppato. La durata tipica di tempo tra il primo giorno di un ciclo e il primo giorno del ciclo successivo può variare da 21 a 45 giorni nelle donne giovani e tra 21 a 35 giorni nelle donne adulte (con una media di 28 giorni). Le mestruazioni terminano con la menopausa, che di solito si verifica tra i 45 e i 55 anni di età. Il sanguinamento di solito dura da circa 3 a 7 giorni.Il ciclo mestruale è regolato da cambiamenti ormonali, che possono essere modificati utilizzando contraccettivi a base di ormoni. Al suo mantenimento concorrono diverse strutture (sistema nervoso centrale, ipotalamo, ipofisi ed ovaio) strettamente collegate tra loro. Ogni ciclo può essere suddiviso in tre fasi, basate sugli eventi nell'ovaio (ciclo ovarico) o dell'utero (ciclo uterino). Il ciclo ovarico consiste nella fase follicolare, nell'ovulazione e nella fase luteale, mentre il ciclo uterino è diviso in mestruazioni, fase proliferativa e fase secretoria.
Stimolato dall'aumento graduale della quantità degli estrogeni nella fase follicolare, le perdite di sangue (mestruazioni) si arrestano e il rivestimento dell'utero si addensa. I follicoli nelle ovaie iniziano a svilupparsi sotto l'influenza di una complessa interazione di ormoni e dopo alcuni giorni uno di essi, o occasionalmente due, diventa dominante (i follicoli non dominanti si restringono e muoiono). Circa alla metà del ciclo, da 24-36 ore dopo l'escrezione dell'ormone luteinizzante (LH), il follicolo dominante rilascia un ovocita, in un evento chiamato "ovulazione". Dopo l'ovulazione, l'ovocita vive solo per 24 ore o meno, se non viene fecondato, mentre i resti del follicolo dominante nelle ovaie diventa un corpo luteo; questo corpo ha la funzione primaria di produrre grandi quantità di progesterone. Sotto l'influenza del progesterone, avvengono modifiche al rivestimento uterino al fine di preparare un potenziale impianto di un embrione e iniziare una gravidanza. Se l'impianto non si verifica entro circa due settimane, il corpo luteo si evolve, provocando una brusca caduta dei livelli, sia di progesterone che di estrogeni. La diminuzione degli ormoni provoca l'espulsione del rivestimento dell'utero, in un processo noto come "mestruazioni". Le mestruazioni si verificano in molti animali, tra cui toporagni, pipistrelli e altri primati come le scimmie antropomorfe.
Solo le femmine dei primati, compresa la donna, vivono il ciclo mestruale. Molti placentati e marsupiali passano invece delle fasi di estro o di calore. Il ciclo mestruale è sotto il controllo degli ormoni sessuali ed è necessario per la riproduzione. Nelle donne il ciclo mestruale si ripete con cadenza mensile dalla pubertà alla menopausa.
Durante il ciclo mestruale, il corpo della donna sessualmente matura fa aumentare le dimensioni dell'endometrio dell'utero con un progressivo aumento di estrogeni, e quando questo ormone raggiunge livelli critici viene prodotto dell'estradiolo, e poco dopo inizia la stimolazione delle ovaie per mezzo dell'ormone FSH (Follicle Stimulating Hormone), e dell'ormone luteinizzante LH. I follicoli iniziano a crescere e dopo qualche giorno uno di loro matura in un ovulo a causa di un processo di feedback negativo. A quel punto le ovaie rilasciano un ovocita (o eventualmente più di uno, nel caso in cui ci sia una doppia emissione di ovociti durante l'ovulazione, e in questo caso si hanno dei gemelli eterozigoti, o gemelli non identici, in caso di fecondazione; gemelli identici, o monozigoti, si hanno da un singolo ovulo, attraverso la mitosi di uno zigote in due zigoti differenti). Le cellule della granulosa e della teca che precedentemente proteggevano l'ovocita, ora si trasformano in corpo luteo, ricco di proteine e grassi, che ha la funzione di continuare la produzione di estrogeni e progesterone nei primi tre mesi di gravidanza (in seguito questo ruolo viene assunto dalla placenta).
Il rivestimento dell'utero, l'endometrio (mucosa uterina), si inspessisce fino a 2–3 mm in seguito ad un aumento degli estrogeni. Dopo l'ovulazione, questo rivestimento cambia per prepararsi al potenziale concepimento e impianto dell'uovo fecondato per dare il via a una gravidanza (si inspessisce fino a 5–6 mm, si arricchisce di capillari e di depositi di lipidi e glicogeno grazie allo stimolo del progesterone). L'ormone progesterone cresce dopo l'ovulazione e raggiunge il picco poco dopo.
Se la fecondazione non avviene, l'utero si libera del rivestimento culminando con le mestruazioni, che segnano il punto minimo per l'attività degli estrogeni. Questo si manifesta al mondo esterno nella forma del "mestruo": parte essenziale dell'endometrio e prodotti sanguigni che escono dal corpo attraverso la vagina. Sebbene questo sia comunemente definito come sangue, differisce nella composizione dal sangue venoso. I cicli mestruali si contano dall'inizio della mestruazione, poiché questo è un segno esteriore che corrisponde da vicino al ciclo ormonale. Il mestruo, o lo spurgo o altri segni mestruali possono terminare in diversi punti nel nuovo ciclo.
L'uso comune si riferisce alle mestruazioni (dal latino mensis, mese, ovvero che si verificano una volta al mese) come un "ciclo". Solitamente indica che una donna non è incinta, ma si può verificare la presenza di perdite anche nelle prime fasi della gravidanza, chiamate false mestruazioni. Queste differiscono dall'effettivo ciclo mestruale in quanto sono perdite minori del solito; talvolta questa differenza può non essere notata. Durante gli anni fertili, la mancanza di mestruazioni fornisce la prima indicazione alla donna sulla sua possibile condizione.
Le mestruazioni formano una normale parte di un processo ciclico naturale che si svolge nelle donne sane tra la pubertà e la fine della fertilità. L'inizio delle mestruazioni, conosciuto come "menarca", avviene attorno ai dodici anni. Fattori quali l'eredità, la dieta e soprattutto la salute possono accelerare o ritardare il menarca.
La condizione di pubertà precoce è causa del sopraggiungere delle mestruazioni in bambine di soli 8 anni. Alcune donne hanno il loro primo ciclo nella tarda adolescenza, che è il periodo dell'accrescimento della statura. L'ultimo periodo, la menopausa, solitamente sopraggiunge tra i 45 e i 55 anni. Variazioni di questo schema necessitano di cure mediche. L'amenorrea si riferisce alla prolungata assenza del mestruo durante il periodo fertile di una donna per ragioni diverse dalla gravidanza. Per esempio, le donne con pochissimo grasso corporeo, come le atlete, potrebbero cessare di mestruare. La presenza di mestruazioni non prova che l'ovulazione abbia avuto luogo: le donne che non ovulano possono avere cicli mestruali. Questi cicli anovulari tendono ad avvenire con minore regolarità e mostrano una maggiore variazione nella lunghezza del ciclo. Inoltre, l'assenza delle mestruazioni non prova che la fecondazione sia avvenuta poiché la mancata produzione dell'ormone in donne non incinte può sopprimere in certe occasioni il flusso mestruale.
Le donne mostrano notevoli variazioni nella lunghezza dei loro cicli mestruali. La lunghezza del ciclo differisce anche a seconda delle specie animali (in questo caso però si parla di ciclo estrale.)
La lunghezza del ciclo può variare; 28 giorni sono presi come rappresentativi della media del ciclo ovulatorio nelle donne. Per convenzione si usa l'inizio delle perdite mestruali per segnare l'inizio del ciclo, così che il primo giorno di perdite è chiamato "primo giorno del ciclo".
L'eumenorrea denota il normale, regolare, flusso mestruale che dura per qualche giorno, di solito dai 3 ai 5 giorni, ma anche dai 2 ai 7  è considerato normale: la variazione dipende dal calibro delle arteriole interessate dall'emorragia . La perdita media di sangue durante le mestruazioni è di 35 millilitri, ma anche tra i 10 e gli 80 ml è considerato normale.
Diverse donne hanno inoltre riferito la comparsa dell'endometrio come tessuto misto a sangue. Un enzima chiamato plasmina, contenuto nell'endometrio, tende ad inibire la coagulazione del sangue (attua la fibrinolisi). A causa di questa perdita di sangue, le donne hanno un maggiore fabbisogno di ferro rispetto agli uomini. Molte donne hanno avuto esperienza di crampi uterini, altrimenti chiamati dismenorrea, durante questo periodo. Una vasta industria è cresciuta per fornire prodotti sanitari per aiutare le donne a gestire le proprie mestruazioni.
Nella fase follicolare del ciclo ovarico l'ipofisi rilascia quantità modeste di FSH e di LH in risposta alle stimolazioni provenienti dall'ipotalamo; in questa fase le cellule del follicolo immaturo dispongono di recettori per l'ormone FSH ma non per quelli per l'ormone LH. Le molecole di FSH inducono l'accrescimento da cinque a sette follicoli ovarici e le cellule di tale struttura in sviluppo producono estrogeni. Questi follicoli, che sono stati cresciuti per la gran parte dell'anno in un processo noto come follicologenesi, competono con tutti gli altri per il dominio. Il follicolo più grande secerne inibina che serve a fermare i follicoli sopprimendo la produzione di FSH.
Questo follicolo dominante continua a crescere, forma un rigonfiamento vicino alla superficie dell'ovaia, e diventa presto competente per l'ovulazione.
Una bassa concentrazione di estrogeni da parte del follicolo mantiene la secrezione di gonadotropine ipofisarie (FSH, LH) a livelli parimenti modesti attraverso un meccanismo di feedback negativo. Questi rapporti ormonali si modificano in modo radicale e bruscamente nella fase ovulatoria quando il ritmo della secrezione di estrogeni da parte del follicolo in sviluppo inizia a crescere molto rapidamente; per un controllo feedback positivo aumenteranno notevolmente anche le gonadotropine (FSH, LH). Ormai la maturazione del follicolo è arrivata a un punto tale che questa struttura dispone di recettori per l'ormone LH e può rispondere a questa molecola segnale che determina nel follicolo stesso la definitiva maturazione; l'ovulazione si verifica circa 24 ore dopo la comparsa del picco di LH; in seguito all'ovulazione, LH stimola la formazione del corpo luteo, una particolare struttura cicatriziale che funziona come ghiandola endocrina.
I follicoli producono estrogeni. Questi estrogeni iniziano la formazione di un nuovo strato di endometrio nell'utero, storicamente identificato come l'endometrio proliferativo. Se fecondato, l'embrione sarà impiantato all'interno di questa polpa ospitale.
Quando il follicolo è maturato, secerne abbastanza estradiolo da portare al rilascio dell'ormone luteinizzante (LH). In un ciclo medio questo rilascio di LH avviene intorno al dodicesimo giorno e può durare 48 ore. Il rilascio di LH fa maturare l'ovulo e indebolisce la parete del follicolo ovarico. Questo processo porta all'ovulazione: il rilascio dell'ovulo maturo, la cellula più grande del corpo (con un diametro di circa 0,5 mm). Quale delle due ovaie (sinistra o destra) avviene in modo alternato. Le tube di Falloppio devono catturare l'ovulo e fornire il posto per la fecondazione. Un caratteristico muco chiaro e filante viene secreto dalla cervice, pronta ad accettare lo sperma. In alcune donne, l'ovulazione porta un caratteristico dolore chiamato Mittelschmerz (termine tedesco che significa 'dolore centrale') che dura per qualche ora. Il repentino cambiamento ormonale nel momento dell'ovulazione può causare in alcune donne un leggero sanguinamento. Molte donne percepiscono la variazione nel muco cervicale, specialmente se stanno monitorando i propri segni di fertilità. Un ovulo non fertilizzato sarà alla fine disintegrato o dissolto nell'utero. È stato dimostrato che le donne durante l'ovulazione hanno il senso dell'olfatto più sensibile, mentre durante la fase mestruale esso si presenta diminuito.
Il corpo luteo è il corpo solido che si forma nelle ovaie dopo che l'ovulo è stato rilasciato dalle tube di Falloppio, è cresciuto e si è diviso. Dopo l'ovulazione, il follicolo residuo si trasforma nel corpo luteo con l'aiuto di ormoni secreti dall'ipofisi. Questo corpo produrrà progesterone ed estrogeni per approssimativamente due settimane. Il progesterone gioca un ruolo chiave nel convertire l'endometrio proliferativo in un rivestimento accogliente per un eventuale impianto e per le prime fasi della gravidanza. Esso innalza anche la temperatura corporea da un quarto a mezzo grado centigrado, perciò le donne che misurano la temperatura giornalmente possono accorgersi che sono nella fase lutea. L'ovulo, se sarà stato fecondato, viaggerà come blastula attraverso le tube di Falloppio fino alla cavità uterina e si impianterà 6 o 12 giorni dopo l'ovulazione. Poco dopo l'impianto, l'embrione segnalerà la propria esistenza al sistema materno. Un segnale precoce viene dato dalla gonadotropina corionica (HCG), ormone che si può misurare con un test di gravidanza. Esso ha un ruolo importante nel mantenere il corpo luteo "vivo" e capace di produrre ancora progesterone. Senza gravidanza (e quindi senza HCG) il corpo luteo scompare, e il livello di progesterone crolla. Ciò determina l'inizio di un nuovo ciclo mestruale.
La lunghezza della fase follicolare - e di conseguenza, quella del ciclo mestruale - possono variare. La fase lutea al contrario dimostra regolarità. Per alcune donne questa dura 10 giorni, per altre 16 (in media 14 giorni), tuttavia per ciascuna donna tale lunghezza è fissa. Gli spermatozoi sopravvivono all'interno di una donna per 3 giorni in media, si considera normale fino a 5 giorni di sopravvivenza. È stata documentata una gravidanza risultante da sperma sopravvissuto 8 giorni. 
Il periodo più fertile (periodo con maggiore probabilità che un rapporto sessuale induca a gravidanza) dura fra 5 giorni prima dell'ovulazione fino a 1-2 giorni successivi. In un ciclo di 28 giorni con una fase lutea di 14 giorni, il periodo di maggior fertilità corrisponde alla seconda ed inizio terza settimana del ciclo.
I metodi di pianificazione della nascita basati sul controllo della fertilità mirano a determinare il periodo dell'ovulazione al fine di identificare i giorni fertili e quelli non fertili del ciclo.
Chiunque abbia sentito parlare di ciclo mestruale ed ovulazione potrebbe assumere, a modo di contraccettivo, che il ciclo mestruale duri 28 giorni, e che l'ovulazione occorra sempre 14 giorni dopo l'inizio delle mestruazioni. Questa assunzione può condurre a gravidanze non volute. Da notare inoltre che non sempre le perdite di sangue contano come mestruazioni, e ciò può essere fuorviante ai fini del calcolo del periodo di fertilità.
Se una donna intende concepire, il periodo più fertile occorre tra 19 e 10 giorni precedenti le mestruazioni. Parecchie donne utilizzano degli strumenti di rivelazione dell'ovulazione che rilevano la crescita di LH nelle urine per identificare il periodo più fertile. Altri strumenti si basano sull'osservazione di uno o più dei tre segnali primari di fertilità (temperatura basale corporea, fluido cervicale, e posizione cervicale).
Una credenza diffusa sostiene che l'inizio delle mestruazioni tenda a sincronizzarsi fra donne che vivono nello stesso ambiente. Questo fenomeno (effetto McClintock) è stato descritto per la prima volta nel 1971, ed è stato attribuito all'azione di un feromone nel 1988, anche se poi indagini più approfondite hanno seriamente messo in dubbio le conclusioni di tali ricerche.
Il ciclo mestruale è regolato in maniera altamente complessa. Per molti anni, il dibattito fra i ricercatori si è sviluppato attorno a quale sistema regolatore detenesse per ultimo il controllo: l'ipotalamo, l'ipofisi, oppure le ovaie con il follicolo; ma tutti e tre i sistemi interagiscono. In qualsiasi scenario, il follicolo ovarico detiene un ruolo critico: fa maturare l'endometrio, provvede lo stimolo appropriato all'ipotalamo e all'ipofisi, e contribuisce alla modificazione del muco cervicale. Due ormoni sessuali giocano un ruolo fondamentale nel controllo del ciclo mestruale: l'estradiolo ed il progesterone. Ma tutti e tre i sistemi devono interagire tra loro.
La mestruazione si ha ogni 28 giorni, e dura circa 7 giorni. Intervalli minori o uguali a 21 giorni si chiamano polimenorrea; per cicli uguali o superiori a 35 giorni è oligomenorrea.
Il flusso mestruale normale varia tra 50 ml ± 30 ml. Segue un andamento "crescendo-decrescendo", che è: partenza con un livello moderato, qualche incremento, e poi una lenta diminuzione fino a sgocciolio. Flussi molto abbondanti o maggiori di 80 ml (ipermenorrea o menorragia) possono derivare da disturbi ormonali, anormalità uterine, incluso leiomioma uterino o cancro, e altre cause. Il fenomeno opposto, un sanguinamento molto ridotto, è detto ipomenorrea.
Sanguinamenti prolungati (menorragia, anche meno-metrorragia) non mostrano un andamento chiaro. Il sanguinamento disfunzionale uterino è provocato da disfunzioni ormonali, generalmente senza ovulazione. Tutti i sanguinamenti anomali necessitano attenzione medica; possono indicare sbilanciamenti ormonali, fibromi uterini, o altri problemi.
I termini "mestruazione" e "mese" derivano dal Latino mensis (mese), che è in stretta relazione con il Greco mene (luna) e con la radice della parole inglesi month e moon—riflettendo il fatto che la Luna impiega quasi 28 giorni (precisamente 27,32 giorni) per compiere una rivoluzione attorno alla Terra. Il mese sinodico mese lunare, il periodo tra due lune nuove (o lune piene), è di 29.53 giorni.
Assorbente igienico - Sono dei manufatti elaborati, in genere di forma rettangolare, appiattiti, costituiti da vari strati di stoffa e materiale sintetico cuciti ed incollati, che hanno come caratteristica saliente quella di assorbire il flusso mestruale, aumentando fortemente la loro dimensione, mantenendosi ragionevolmente asciutti nel lato a contatto con la vulva. Spesso presentano "ali," che sono estensioni pieghevoli che si piegano ed incollano attorno al "cavallo" delle mutandine dal lato esterno, ed una parte esterna a contatto con le mutande che può essere adesivo in modo da mantenere l'assorbente in posizione. Gli assorbenti sintetici usa e getta contengono spesso all'interno pasta di legno o fibra sintetica, due rivestimenti in cotone sbiancato o garza, con tessuto sintetico simile alla seta, ed una fodera in plastica. Alcuni assorbenti igienici, del vecchio tipo (nei paesi dell'est), sono tenuti in posizione da apparati tipo cinghie, invece di adesivi o "ali".
Tampone igienico - Sono dei cilindretti usa-e-getta costruiti con misture di rayon/cotone oppure di solo cotone, in genere sbiancati, che vengono inseriti nella profondità della vagina per assorbire il flusso mestruale.
Coppa mestruale - Esistono anche le coppe mestruali "usa-e-getta" che sono simili al diaframma e che sono costruite in (plastica soffice) silicone.
Gli assorbenti riutilizzabili di stoffa sono fatti di cotone (spesso proveniente da agricoltura biologica), terrycloth, o flanella, e possono essere cuciti a mano (da materiale nuovo oppure da vecchi indumenti o asciugamani riutilizzati) oppure comprati in negozio.
Coppa mestruale - Sono dispositivi a "lunga durata", fabbricati in silicone trasparente di qualità medica, oppure in gomma a forma di coppa flessibile che vengono inseriti dentro la vagina per catturare il flusso mestruale.
Spugna marina - Spugne di origine naturale, vengono poste all'interno per assorbire il flusso mestruale.
Mutandine imbottite - biancheria intima riutilizzabile (solitamente in cotone) con degli strati assorbenti extra utilizzati per assorbire il flusso mestruale.
Lenzuolo, tovagliolo - largo tessuto di cotone riutilizzabile, usato spesso durante la notte, posto tra le gambe per assorbire il flusso mestruale.In aggiunta a questi prodotti, le aziende farmaceutiche forniscono inoltre comuni anti-infiammatori non-steroidei (FANS) per lenire i crampi mestruali. Alcune erbe, come la dong quai, le foglie di lampone e il viburnum opalus, si dice siano efficaci per diminuire i dolori mestruali.
Solo negli ominidi avviene un ciclo mestruale completo, come descritto. I cicli mestruali variano nella durata, da un periodo di 29 giorni dei pongo fino ai 37 giorni degli scimpanzé.
Le femmine di altre specie di mammiferi hanno il "ciclo estrale" invece di quello mestruale. A differenza degli animali con il ciclo mestruale, le femmine con il ciclo estrale sono feconde solo durante questo periodo. Durante il ciclo l'imminente ovulazione è annunciata ai maschi con segnali visivi e comportamentali, feromoni o entrambi. Se non ha luogo la fecondazione, l'utero riassorbe l'endometrio e non si produce nessuna emorragia mestruale. Esistono differenze significative tra il ciclo estrale e quello mestruale. Alcuni animali domestici, come il gatto e il cane, sperimentano la fuoriuscita di piccole quantità di sangue mentre sono in calore. Questa fase del ciclo estrale corrisponde alla fase follicolare del ciclo mestruale e non dovrebbe essere confusa con le mestruazioni.
Molte religioni hanno tradizioni collegate alle mestruazioni. Queste consistono a volte in divieti di compiere certe azioni durante le mestruazioni (come per esempio l'avere rapporti sessuali secondo la religione ebraica ortodossa o l'Islam), o in pratiche che devono essere eseguite alla fine di ogni periodo mestruale (come il mikvah nella religione ebraica e il ghusl nell'Islam). Nell'induismo durante le mestruazioni le donne non possono effettuare il pūjā e diverse altre pratiche di culto; in alcune zone del Nepal non possono partecipare nemmeno alle normali attività familiari e vengono confinate in capanne di fortuna (cfr. chhaupadi).
In varie parti del mondo anticamente sono esistite delle credenze secondo le quali la donna mestruata non dovesse toccare le piante, per non farle seccare: in Andalusia, Grecia e nell'Italia meridionale non doveva guardare il grembo di altre donne, perché poteva renderle sterili (Sicilia), non poteva toccare il grano perché lo avrebbe reso non commestibile (Puglia), non poteva aiutare nella preparazione domestica di distillati, salse e marmellate (Abruzzo, Calabria, Puglia e Sicilia), in Provenza e nell'Italia settentrionale (Piemonte e Valle d'Aosta) nella salatura dei cibi (e per la sua condizione detta "non salatrice") ecc. poiché si pensava potesse causarne una non eccellente riuscita.
 Ciclo mestruale, su thes.bncf.firenze.sbn.it, Biblioteca Nazionale Centrale di Firenze. 
Che cos'è il ciclo mestruale? sul sito Scegli Tu, promosso dalla Società italiana di ginecologia e ostetricia.

Il cimitero monumentale di Torino - precedentemente conosciuto come cimitero generale - è il più grande cimitero della città di Torino, tra i primi in Italia per numero di defunti (oltre 400.000). Situato nel sotto-quartiere Vanchiglietta (a nord-est rispetto al centro cittadino), è posto a ridosso del parco Colletta, poco a monte della confluenza del fiume Dora Riparia nel Po.
La parte antica del cimitero si sviluppa a partire dall'ingresso principale di corso Novara ed è di forma ottagonale. Essa contiene numerose tombe storiche e 12 km di porticati, arricchiti da sculture di pregio artistico, da cui il nome di "cimitero monumentale". Nel corso degli anni vi sono stati successivi ampliamenti del corpo storico centrale in direzione del parco Colletta. Al cimitero è annesso un tempio crematorio edificato nel 1882, il secondo in Italia dopo quello di Milano (1876).
La costruzione del cimitero monumentale fu deliberata nel 1827 dal Consiglio dei Decurioni, antenato del moderno consiglio comunale, in sostituzione del piccolo e vetusto cimitero di San Pietro in Vincoli. La proposta e il finanziamento dell'opera avvennero su impulso del filantropo Marchese Carlo Tancredi Falletti di Barolo, che nel 1828, con la donazione di 300 mila lire piemontesi, ne permise l'acquisto del terreno e l'edificazione del primo nucleo. La prima pietra fu posata dall'allora sindaco di Torino Luigi Francesetti di Mezzenile. Il problema più rilevante da affrontare, fu l'infiltrazione d'acqua della vicina Dora Riparia, questione che fu risolta deviando il corso del fiume, e rettificandone il tracciato meandriforme, sebbene i lavori del progetto del 1889 furono eseguiti soltanto nel 1930.In data 27 ottobre 2015 il comune di Torino ha intitolato il piazzale di entrata al cimitero proprio a Carlo Tancredi Falletti di Barolo per ricordare il decisivo contributo dato alla costruzione dello stesso.
Tra le tante tombe monumentali, di rilievo la "Tomba Denina Sineo", la "Tomba Pongiglione" e la "Tomba del Grande Torino", e soprattutto l'imponente "Mausoleo Tamagno".
Valeria Paniccia, Passeggiate nei prati dell'eternità (il capitolo dedicato al Cimitero monumentale di Torino ha come guide eccellenti Piero Chiambretti, Gian Paolo Ormezzano e don Luigi Ciotti), 2013
Manuela Vetrano, Torino Silenziosa. Il Monumentale si racconta, Editrice il Punto-Piemonte in Bancarella, 2017

Il cinema di fantascienza (o fantascientifico) è uno dei generi cinematografici più popolari. In esso, i temi tipici della fantascienza sono colonna portante per lo sviluppo della trama. Nei film di fantascienza, il meccanismo narrativo viene innescato dalla presenza di elementi scientifici immaginari o ipotetici, come potrebbero essere ad esempio la formulazione di una nuova teoria matematica, l'invenzione di apparecchiature tecnologiche innovative o la scoperta di nuovi e promettenti sviluppi nel campo della bioingegneria. Solitamente questo genere di film viene ambientato in un contesto legato a una visione più o meno lontana del futuro, come quello dei viaggi interstellari, quello del contatto con entità extraterrestri, quello dei conflitti nucleari o delle catastrofi climatiche globali.
Benché il cinema di fantascienza sia stato riconosciuto come genere autonomo solo a partire dagli anni cinquanta, l'elemento del fantastico era ben presente fin dagli esordi della settima arte. Nel corso degli anni, il cinema fantascientifico ha saputo esplorare un'enorme rosa di soggetti e temi differenti, molti dei quali non avrebbero potuto essere rappresentati in altro modo. Una delle qualità che rende affascinante questo genere è la sua propensione a comunicare messaggi filosofici o politici con elegante sottigliezza: le opere di fantascienza sono state spesso utilizzate per affrontare delicati temi sociali e di attualità – come il pacifismo, la guerra fredda, la xenofobia, le conseguenze dell'inquinamento – in periodi storici attraversati da crisi morali, pur senza rinunciare, nel contempo, a offrire intrattenimento per gli spettatori meno smaliziati. Le produzioni fantascientifiche hanno sempre figurato in prima linea per quanto riguarda l'aspetto più tecnico degli effetti speciali e con il tempo le platee di appassionati si sono abituate alla rappresentazione realistica di forme di vita aliene, spettacolari battaglie spaziali, armi a energia e mondi surreali, a conseguenza del sempre più rapido progredire delle tecnologie animatronica e computer grafica.
Vi sono molti film di fantascienza memorabili e un numero ancora maggiore di opere mediocri, o che possono essere annoverate addirittura tra i peggiori esempi di produzione cinematografica di tutti i tempi. Sono occorsi molti decenni – e gli sforzi collettivi di innumerevoli cineasti di talento – perché il cinema fantascientifico iniziasse a essere considerato una forma d'arte. All'interno della fantascienza e dei suoi confini si registra una notevole contaminazione di generi, in particolare con il cinema del terrore.
Il cinema fantascientifico è stato – fin dai suoi inizi – fortemente influenzato dalla letteratura, tanto che diversi capolavori cinematografici traggono la propria origine dalla fantascienza scritta. Romanzi e film tuttavia diventano presto due entità indipendenti: l'influenza dei libri si ferma ai soggetti, agli spunti di base, che il cinema sviluppa poi in opere autonome. In particolare dagli anni settanta del Novecento in poi il cinema tende a inventare da sé le proprie "mitologie fantascientifiche". La fantascienza come letteratura è analitica e tratta di idee, mentre il film è tutt'altro che analitico e il modo in cui tratta le idee è quello di dare loro forma visiva, immagini che possiedano una carica metaforica, e una metafora può essere potente ma raramente precisa. Il cinema, inoltre, è considerato una forma d'arte popolare e pertanto tende spesso alla semplificazione. Tra i moderni cineasti di fantascienza vi sono pochi letterati. Autori hollywoodiani come George Lucas e Steven Spielberg hanno provveduto, salvo poche eccezioni, a scrivere in proprio le storie per i loro film di successo, immaginando quello che avrebbero voluto vedere da adolescenti al cinema. Gli scrittori di fantascienza si sono visti così superati in popolarità dai cineasti di Hollywood: romanzi e racconti non smettono di essere una fonte di idee per il cinema, ma a essi si sono affiancate altre fonti d'ispirazione, quali i fumetti, la televisione, i videogiochi, o altri generi differenti, o il cinema stesso, con frequenti remake di film a partire dagli anni ottanta.
Nel corso del tempo il genere fantascientifico ha continuato ad affermarsi, conquistando una grossa fetta di mercato: se nel 1971 il cinema fantastico – comprendendo oltre alla fantascienza anche l'horror, il fantasy, il surreale – rappresentava circa il 5% degli incassi negli Stati Uniti, nel 1982 questa quota era già salita sorprendentemente fino ad avvicinarsi al 50% e nel 2010 costituiva quasi il 90%.
Gli inizi della storia del cinema di fantascienza coincidono o quasi con quelli della settima arte. Il neonato cinema viene scoperto infatti come uno strumento che permette di portare sullo schermo non solo la realtà quotidiana, ma anche come mezzo straordinario e innovativo per visualizzare i sogni e le fantasie dell'essere umano, in modo da suscitare stupore e meraviglia nello spettatore, a un livello che non sarebbe stato possibile sul palco di un teatro. Le qualità illusorie del cinema sono l'ideale per narrare di cose che non sono reali, o che non lo sono ancora.Anche se i canoni del genere fantascientifico si preciseranno solo a partire dagli anni cinquanta, in particolare nell'ambito degli Stati Uniti, tra i primissimi film di fantascienza è Viaggio nella Luna (Le voyage dans la Lune) del 1902 di Georges Méliès, seguito a breve distanza dal più corposo Viaggio attraverso l'impossibile. Lo stesso Méliès – che aveva già affrontato il tema della scienza fantastica ispirandosi alla letteratura coeva, come ne La lune à un mètre, del 1898 – è anche l'inventore dei primi effetti speciali.Per quasi mezzo secolo sarebbe quindi uscita una serie di opere che verrà definita solo a posteriori "di fantascienza", ma tali opere sono più che altro appartenenti al genere avventuroso di ambientazione esotica, venato di fantastico e condito di dettagli pseudoscientifici. Fanno eccezione poche pellicole, a cominciare dal celeberrimo Metropolis (1927), di Fritz Lang, apologo futuribile sulla lotta di classe ambientato in una enorme città del 2026. Sebbene il film (sceneggiato dalla scrittrice Thea von Harbou, moglie del regista) secondo alcuni soffra, a livello narrativo, di un "melensaggine mistica da romanzetto d'appendice" (Morando Morandini) e risolva un tema complesso come quello della lotta di classe in modo banalmente e spudoratamente conciliatorio ("il film più stupido mai fatto", lo definì lo scrittore H. G. Wells), fu girato con grandi mezzi (grazie ai cospicui finanziamenti della casa di produzione nazionale tedesca UFA) ed è visivamente e tecnicamente impressionante, per la monumentale e suggestiva rappresentazione delle architetture della metropoli futura, realizzata grazie a scenografie colossali, trucchi ottici ed effetti speciali sbalorditivi per l'epoca, il montaggio ardito, le stupefacenti invenzioni registiche di Lang – uno dei maggiori rappresentanti del cinema espressionista tedesco -, il suggestivo contrappunto della colonna musicale di Gottfried Huppertz, l'algido e inquietante design della donna-robot, divenuto un'icona; meriti per i quali, a dispetto delle sue indubbie pecche, il film viene unanimemente annoverato tra i capolavori delle settima arte ed è divenuto, col tempo, uno dei film più amati della storia del cinema da cinefili e cineasti, senza dimenticare la sua enorme influenza sull'iconografia del genere. Metropolis anticipa la maggior parte dei temi della fantascienza catastrofista. A rinverdirne la fama contribuì, nel 1984, la curiosa e discussa operazione del compositore Giorgio Moroder, che curò una nuova versione del film virata in vari registri cromatici e musicata con una colonna sonora rock.
Ad anticipare in certo modo Metropolis è il film russo Aelita (Аэлита, 1924) di Jakov Aleksandrovič Protazanov; tratto dal romanzo omonimo di Aleksej Nikolaevič Tolstoj, è considerato il primo kolossal sovietico oltre che il primo film di fantascienza girato in Russia, dove godette di una notevole popolarità.Un altro film di Fritz Lang – e un altro viaggio sulla Luna – si ha con Una donna nella luna (Frau im Mond) del 1928, un melodramma fantascientifico dove per la prima volta vengono presentati al grande pubblico i fondamenti scientifici dei viaggi spaziali su razzi, sfruttando la consulenza degli antesignani della missilistica Hermann Oberth e Willy Ley.Le opere di Lang assieme ad altri film degli anni venti – come Aelita e il meno noto Parigi che dorme (Paris qui dort, 1924) di René Clair – costituiscono dei veri e propri punti fermi nella storia del genere e forniranno ispirazione per le produzioni successive degli anni trenta, come Frankenstein, King Kong, La donna e il mostro, La maschera di Fu Manchu, L'isola delle anime perdute, per citarne alcuni tra i più noti.L'Atlantide del 1921 diretto da Jacques Feyder – prima delle molte trasposizioni cinematografiche dell'omonimo romanzo di Pierre Benoît – è una storia fantastico-avventurosa in cui si ritrovano i superstiti della perduta Atlantide e la loro spietata regina; successive versioni nel 1932 (Die herrin von Atlantis) di Georg Wilhelm Pabst e nel 1949 (Siren of Atlantis) di Gregg C. Tallas.
Durante gli anni segnati dalla Grande depressione (1929) il pubblico americano cerca spesso dei modi per astrarsi dalla dura realtà quotidiana. Tra i molti musical che invadono i cinema con l'invenzione del sonoro vi è I prodigi del 2000 (Just Imagine) del 1930 di David Butler, una singolare commedia musicale in cui un uomo colpito da una luce nel 1930 si risveglia cinquant'anni dopo nella New York del 1980.
Frankenstein per la regia di James Whale del 1931, con Boris Karloff nei panni del mostro, è il secondo e probabilmente il più noto tra i molti film ispirati al romanzo omonimo di Mary Shelley, divenendo un capostipite per il filone dell'horror fantascientifico. Whale ne dirigerà un seguito all'altezza nel 1935 con La moglie di Frankenstein (Bride of Frankenstein). La mescolanza di elementi scientifici, horror e pazzia era già stata introdotta con due capolavori del cinema espressionista tedesco, Il gabinetto del dottor Caligari (Das Cabinet des Dr. Caligari) del 1920 di Robert Wiene e Il dottor Mabuse (Dr. Mabuse, der Spieler) di Lang del 1922, dominati da magnetiche e negative figure di uomini di scienza (uno psicologo e uno psicoanalista votati al male), che verranno stereotipati nel personaggio dello "scienziato pazzo".
Ciò è ben illustrato, oltre che in Frankenstein, ne Il dottor Jekyll (1931) di Rouben Mamoulian, ne Il dottor Jekyll e Mr. Hyde (1941) di Victor Fleming e nella lunga serie (una quindicina) di precedenti film muti tratti dal fortunato romanzo di Robert Louis Stevenson. Altri esempi di "follia scientifica" in due celebri film tratti dai romanzi di H. G. Wells: L'isola delle anime perdute e L'uomo invisibile. Ne L'isola delle anime perdute (Island of Lost Souls, 1932) di Erle C. Kenton, primo lungometraggio tratto dal romanzo L'isola del dottor Moreau, uno scienziato compie atroci esperimenti su uomini e animali su una sperduta isola dell'oceano. L'uomo invisibile (The Invisible Man) di James Whale del 1933, è invece un ricercatore che sperimenta su sé stesso un siero dell'invisibilità, cosa che finisce per trascinarlo oltre i limiti dell'etica, della legalità e della sanità mentale. Altro riuscito film ispirato all'opera dello scrittore britannico è La vita futura (Things to Come, 1936) di William Cameron Menzies, che narra la storia futura di un intero secolo, fino al 2036, profetizzando le devastazioni dell'imminente secondo conflitto mondiale: malgrado lo scarso successo, fu la più ambiziosa e costosa produzione di fantascienza degli anni trenta.
La fine del mondo (La fin du monde, 1931), diretto e interpretato da Abel Gance, tratto dal romanzo omonimo di Camille Flammarion, è invece una storia apocalittica sulla fine del mondo a causa di una cometa, anticipando il filone catastrofico, tema ripreso anche ne La distruzione del mondo (Deluge, 1933) di Felix E. Feist, ricordato come uno dei primi film catastrofici dell'epoca del sonoro, che mostra una New York che viene demolita da un terremoto e da una gigantesca onda anomala.
Dopo tante trasposizioni da romanzi, una storia originale con King Kong del 1933, diretto da Merian C. Cooper ed Ernest B. Schoedsack. Il film costituisce uno dei paradigmi di base del linguaggio cinematografico: la sapiente combinazione di elementi avventurosi, romantici e fantastici, insieme a una serie di trucchi visivi all'epoca rivoluzionari, ne ha fatto uno dei massimi capolavori della storia del cinema. Per King Kong l'esperto di effetti speciali Willis O'Brien mescolò per la prima volta l'animazione a passo uno con altre tecniche, come la retroproiezione, la proiezione miniaturizzata e lo schermo blu, inserendo gli attori in scene mai viste prima. L'idea che possano esistere dei "mondi perduti" in cui il tempo si è fermato, come l'isola in cui il gigantesco gorilla Kong combatte contro feroci animali preistorici, proviene direttamente dai romanzi avventurosi della tarda epoca vittoriana della fine dell'Ottocento ed è stata ripresa con successo al cinema in film spettacolari come appunto Il mondo perduto (The Lost World, 1925) di Harry Hoyt, primo adattamento del romanzo omonimo di Arthur Conan Doyle e prima pellicola a mostrare al grande pubblico i dinosauri "dal vivo" grazie alla tecnica di animazione del passo uno, sempre per opera di Willis O'Brien. Un altro "mondo perduto" è mostrato nell'utopico Orizzonte perduto (Lost Horizon, 1937) di Frank Capra, film tratto dall'omonimo romanzo di James Hilton.
Alla fine degli anni trenta le pellicole di fantascienza sono abbastanza poche e il tema più ovvio è la space opera. Dalle popolari strisce a fumetti fanno il loro ingresso nel cinema i personaggi eroici della fantascienza dell'epoca, in serial cinematografici che puntano anche al pubblico adulto: Flash Gordon nel 1936 - primo e più celebre serial di fantascienza - e Buck Rogers nel 1939. Quasi la metà (6 su 14) dei serial prodotti nei cinque anni successivi all'uscita di Flash Gordon furono fantascientifici.In varie pellicole fanta-orrorifiche sono le deformazioni della scienza a essere protagoniste.
In Dr. Cyclops (1940) un folle scienziato conduce esperimenti di miniaturizzazione degli esseri viventi; diretto da Ernest B. Schoedsack, regista anche di King Kong, come il film precedente tratta di una spedizione nella giungla alla ricerca di una scoperta scientifica, utilizzando set elaborati ed effetti speciali, in questo caso per mostrare efficacemente esseri umani rimpiccioliti. Primo film di fantascienza statunitense realizzato in Technicolor, Dr. Cyclops segna l'epoca del primo grande sviluppo della tecnica degli effetti speciali, combinando modellini, trucchi ottici, sovrimpressioni e trasparenti.
In Mostro pazzo (The Mad Monster, 1942) di Sam Newfield, una trasfusione di sangue sperimentale trasforma un innocuo giardiniere non nel super soldato che si desiderava ottenere ma in un feroce uomo-lupo.La donna e il mostro (The Lady and the Monster, 1944) di George Sherman, narra invece di un cervello umano che viene fatto vivere anche dopo la morte del corpo. Krakatit (1948), fanta-thriller cecoslovacco di Otakar Vávra tratto da un romanzo di Karel Čapek, è considerato uno dei primi film ad avere messo seriamente in guardia sui pericoli della guerra atomica; in esso la vita di uno scienziato è sconvolta dall'invenzione di un nuovo esplosivo di inaudita potenza.
Negli anni cinquanta si verifica, a partire dagli Stati Uniti, una specie di esplosione della diffusione del genere fantascientifico, con la produzione di una grande quantità di film da parte degli studios hollywoodiani e di quelli indipendenti. La fantascienza esce finalmente al di fuori delle riviste pulp – che erano rivolte soprattutto agli adolescenti – per rivolgersi al grande pubblico, entrando, oltre che nei cinema, nelle librerie, nei fumetti, nei cartoni animati, nei giocattoli e nel medium più recente, la televisione. È sensibile il cambiamento portato da un nuovo influsso culturale: da un lato vi è l'entusiasmo per il progresso della nascente industria missilistica e aerospaziale, con l'avvio attorno al 1957 della corsa allo spazio, dall'altro sognare il futuro è anche un modo per astrarsi dal presente e soprattutto dimenticare la seconda guerra mondiale da poco conclusa. Negli Stati Uniti il senso di ottimismo dato dal crescente sviluppo industriale e dalla recente pace conquistata viene controbilanciato dalle ansie della guerra fredda e dell'equilibrio del terrore. I primi avvistamenti di UFO e la nascita dell'ufologia nel 1947 inoltre forniscono impulso alla diffusione dell'archetipo dell'alieno nella cultura popolare.Con i primi anni cinquanta si può considerare avvenuta la codificazione del genere fantascientifico, assieme all'arrivo dei primi capolavori del moderno "fantacinema" (che allora era definito scientifilm): Ultimatum alla Terra (The Day the Earth Stood Still) di Robert Wise e La cosa da un altro mondo (The Thing from Another World) di Christian Nyby e Howard Hawks, entrambi film del 1951. Ultimatum alla Terra è giudicato dalla critica un film fantascientifico adulto e presenta la figura dell'extraterrestre come un saggio messaggero inviato a Washington da una potenza superiore. A sua volta Uomini sulla Luna (Destination Moon) di Irving Pichel del 1950 è stato spesso visto come il primo grande classico della fantascienza moderna, anticipando in maniera coinvolgente e scientificamente accurata (per l'epoca) lo sbarco sulla Luna avvenuto vent'anni dopo, grazie alla collaborazione con il divulgatore scientifico Willy Ley e l'illustratore di space-art Chesley Bonestell.
Allo stesso filone appartiene La conquista dello spazio (Conquest of Space, 1955) prodotto da George Pal e diretto da Byron Haskin – un film di sapore documentaristico tratto dal libro Progetto Marte di Wernher von Braun – rimasto per molti anni una pietra miliare del genere grazie agli effetti speciali, agli scenari di Bonestell e all'avventurosa esplorazione di Marte, ambientata nel 1980. Stazione spaziale K9 (Небо зовет, 1959) di Michail Karyukov e Aleksandr Kozyr, il primo grande film di fantascienza russo dopo Aelita del 1924, tratta della competizione per la conquista dello spazio tra USA e URSS.
Quando i mondi si scontrano (When Worlds Collide, 1951) di Rudolph Maté descrive la drammatica fuga dell'umanità sopravvissuta alla distruzione della Terra a causa di un impatto astronomico.
In definitiva, la fantascienza cinematografica si caratterizza negli anni cinquanta soprattutto come avventura incentrata sullo spazio (tema della space opera letteraria), che si tratti di partire dal nostro pianeta per esplorarne l'infinito (Il pianeta proibito, 1956), oppure che siano i suoi misteriosi abitanti a fare visita alla nostra Terra, rivelando spesso intenzioni poco benevole.
La guerra dei mondi (The War of the Worlds, 1953) di Byron Haskin, liberamente tratto dall'omonimo romanzo di Wells, propone con un certo realismo un'apocalittica invasione da parte di spietati alieni. Ancora nel 1953 altre storie d'invasione con Destinazione... Terra! (It came from Outer Space) di Jack Arnold e Gli invasori spaziali (Invaders from Mars) di William Cameron Menzies, come pure L'astronave atomica del dottor Quatermass (The Quatermass Experiment, 1955) di Val Guest e La Terra contro i dischi volanti (Earth vs. the Flying Saucers, 1956) di Fred F. Sears.
Assai inquietante l'infiltrazione aliena segreta narrata ne L'invasione degli Ultracorpi (Invasion of the Body Snatchers, 1956) di Don Siegel, dove gli esseri umani vengono sostituiti da perfette "copie" aliene; extraterrestri sotto mentite spoglie anche in Ho sposato un mostro venuto dallo Spazio (I Married a Monster from Outer Space, 1958) di Gene Fowler Jr. Le angosce dell'epoca della guerra fredda, con l'ossessione di essere spiati e la minaccia incombente di un conflitto nucleare, sono evidenti in numerosi film, nei quali la figura dell'extraterrestre tradisce la paura collettiva dell'invasione sovietica.Il pericolo incombe perfino quando gli alieni giungono animati da buone intenzioni, come in Ultimatum alla Terra o in Cittadino dello spazio (This Island Earth, 1955) di Joseph M. Newman, prima vera e propria space opera cinematografica, o ancora ne I figli dello spazio (The Space Children, 1958), un'opera "minore" di Jack Arnold che però propone – in controtendenza col periodo – un messaggio pacifista che individua nei bambini la forza che potrà salvare il futuro dell'umanità. È proprio Jack Arnold – benché sconosciuto al di fuori del campo – uno dei maestri indiscussi della fantascienza del tempo; dal 1953 alla fine del decennio firma la regia per molti di quelli che sono oggi considerati capolavori del genere, benché girati con mezzi limitati; ed è anche colui che – grazie alla padronanza acquisita nel linguaggio cinematografico – osa proporre nelle sue opere temi controcorrente per l'epoca, come le minoranze, i diversi e la tolleranza.La minaccia può giungere dallo spazio anche a bordo di una meteora, come ne La meteora infernale (The Monolith Monsters, 1957) di John Sherwood e in Fluido mortale (The Blob, 1958) di Irvin S. Yeaworth.
L'"alieno" non proviene necessariamente da un lontano pianeta, ma può essere ugualmente terrificante, come Il mostro della laguna nera (Creature from the Black Lagoon, 1954) di Jack Arnold, le formiche giganti cresciute a causa di un test atomico in Assalto alla Terra (Them!, 1954) di Gordon Douglas, o il dinosauro radioattivo sorto dai mari del Giappone Godzilla (Gojira, 1954) di Ishiro Honda, gli enormi ragni di Tarantola (Tarantula, 1955) di Jack Arnold, il polpo gigante che terrorizza le coste americane ne Il mostro dei mari (It Came from Beneath the Sea, 1955) di Robert Gordon, L'assalto dei granchi giganti (Attack of the Crab Monsters, 1956) di Roger Corman, o ancora l'uomo comune che viene ridotto a dimensioni sempre più microscopiche in Radiazioni BX: distruzione uomo (The Incredible Shrinking Man, 1957) di Jack Arnold e lo sfortunato scienziato rimasto vittima delle proprie ricerche ne L'esperimento del dottor K. (The Fly, 1958) di Kurt Neumann. Come già alla fine del decennio precedente, la scienza e la tecnologia provocano entusiasmi e speranze, ma anche molte diffidenze e paure, tanto che esperimenti scientifici finiti male possono generare mostri terribili. Nel film cecoslovacco La diabolica invenzione (Vynález skázy, 1958) di Karel Zeman, uno scienziato che ha inventato un esplosivo di inaudita potenza è tenuto prigioniero su un'isola e sarà costretto a farsi saltare in aria per non far cadere in mani sbagliate il risultato dei suoi studi.Mondo senza fine (World Without End, 1956) di Edward Bernds è la prima pellicola a trattare i viaggi nel tempo e i paradossi spazio-temporali ed è anche il primo film di fantascienza distribuito in CinemaScope.Non mancano infine le versioni hollywoodiane di "viaggi straordinari" dei romanzi di Verne, come 20.000 leghe sotto i mari (20,000 Leagues Under the Sea, 1954) di Richard Fleischer che materializza il sottomarino Nautilus del Capitano Nemo e Viaggio al centro della Terra (Journey to the Center of the Earth, 1959) di Henry Levin, una fantastica incursione nelle profondità del pianeta alla scoperta di un vero e proprio "mondo perduto". Nel duemila non sorge il sole (1984) del 1956 di Michael Anderson è la prima opera cinematografica ispirata al romanzo distopico 1984 di George Orwell.
Nel corso degli anni sessanta la fantascienza, fino ad allora confinata nell'ambito di un cinema popolare, "basso", compie il salto di qualità e viene elevata a dignità d'arte da una serie di opere d'autore dagli esiti più o meno felici.
Per primi, gli autori francesi della Nouvelle Vague, a partire dal cortometraggio sperimentale La jetée (1962), di Chris Marker, cineasta d'avanguardia che nel narrare un'angosciosa vicenda di viaggi attraverso il tempo restituisce visivamente il tema del ricordo costruendo il film come un montaggio di soli fotogrammi fissi; il corto sarà tra l'altro fonte di ispirazione per Je t'aime, je t'aime - Anatomia di un suicidio del 1968 di Alain Resnais e molti anni dopo per L'esercito delle 12 scimmie (1995) di Terry Gilliam. Alla metà degli anni sessanta faranno la loro incursione nel genere i due più celebri rappresentanti del movimento: prima Jean-Luc Godard, con Agente Lemmy Caution, missione Alphaville (Alphaville, une étrange aventure de Lemmy Caution, 1965), raffinato divertissement che mescola una rivisitazione parodistica del cinema spionistico con una metafora anti-capitalistica densa di reminiscenze orwelliane, poi François Truffaut, che nel 1966 gira Fahrenheit 451, trasposizione dell'omonimo romanzo di Ray Bradbury. 
A questi si aggiungerà nel 1968 Roger Vadim con Barbarella, disinvolta commedia tratta dal fumetto omonimo, incentrata sulle avventure spaziali – anche erotiche – dell'avvenente protagonista femminile. Nel frattempo nella fantascienza letteraria – che rimane spesso la fonte d'ispirazione e l'elemento trainante – era nata la New Wave, una corrente ispirata proprio alla Nouvelle Vague che privilegia gli aspetti sociali e umanistici più che quelli tecnologici e scientifici, destinata ad avere una profonda influenza innovatrice sul genere fantascientifico, in cui introduce numerosi temi in precedenza lasciati al margine, primo tra tutti il sesso.
Efficaci e straordinarie per l'epoca le scene di accelerazione dello scorrere del tempo ne L'uomo che visse nel futuro (The Time Machine, 1960) di George Pal, un'escursione nel lontano futuro dell'umanità a bordo di una macchina del tempo rimasto tra i più celebri film tratti dai romanzi di H. G. Wells. L'inquietante Il villaggio dei dannati (Village of the Damned) di Wolf Rilla, dello stesso anno, ispirato a un romanzo di John Wyndham, narra di una invasione aliena attraverso dei bambini in un villaggio della campagna inglese, ed ha avuto un seguito, La stirpe dei dannati (Children of the Damned, 1963) di Anton Leader. Altre minacce aliene ne L'invasione dei mostri verdi o Il giorno dei Trifidi (The Day of the Triffids, 1963) di Steve Sekely; e L'astronave degli esseri perduti (Quatermass and the Pit - Five Million Years to Earth, 1967) di Roy Ward Baker, dove la minaccia aliena viene incontrata addirittura sotto terra, durante gli scavi per la metropolitana di Londra.
Nel 1962 fa il suo debutto Agente 007 - Licenza di uccidere (Dr. No) di Terence Young, primo film di James Bond (la serie cinematografica più popolare del decennio) destinato ad aprire la strada, nella seconda metà degli anni sessanta, a un nutrito filone d'imitazione di film fanta-sponistici europei e italiani in particolare, più o meno tutti basati sullo stereotipo dell'agente segreto che, attorniato da immancabili belle donne, lotta contro scienziati pazzi e/o organizzazioni segrete che bramano di conquistare il mondo con fantascientifiche armi apocalittiche.
La decima vittima (1965) di Elio Petri, tratto da un racconto di Robert Sheckley, è uno dei rari film italiani di fantascienza che esce dall'imitazione di serie B delle pellicole d'importazione. Altro film italiano degno di nota è Terrore nello spazio, un fanta-horror di Mario Bava dello stesso anno, che quasi quindici anni dopo avrebbe influenzato il film Alien (1979) di Ridley Scott.Tra i film culto del periodo Viaggio allucinante (Fantastic Voyage, 1966) di Richard Fleischer, che grazie ai notevoli effetti speciali (premiati con l'Oscar) mostra per la prima volta un equipaggio di esseri umani – sottoposti a un processo di miniaturizzazione – viaggiare all'interno di un corpo umano vivente a bordo di una microscopica navetta-sonda.Tra la fine degli anni sessanta e la prima metà degli anni settanta il cinema di fantascienza hollywoodiano trasforma il filone fantapolitico in una fantascienza sociologica con una forte componente simbolica, grazie sia all'influsso di opere di fantascienza di altre cinematografie sia all'affiorare di nuovi delicati temi politici e sociali. La narrativa fantascientifica – a partire dalle opere letterarie – è spesso utilizzata per trattare temi che in precedenza erano raramente affrontati nelle opere del genere. Molte opere narrano ora, in termini metaforici o con toni ironici e fiabeschi, utopie sociali di un ipotetico futuro, tutte destinate a trasformarsi in sistemi totalitari.
Nel 1968 esce Il pianeta delle scimmie (Planet of the Apes) di Franklin Schaffner, tratto dall'omonimo romanzo di Pierre Boulle, film con cui il genere – finora confinato nel cinema americano nel "ghetto" dei film di serie B – viene "promosso" dallo studio-system hollywoodiano al rango di produzione ad alto costo (nel cast star del calibro di Charlton Heston); ma al di là della sua natura di prodotto di consumo, il film ha comunque una forza inquietante e degli spunti satirici inusitati nel cinema fantascientifico popolare. Seguito da quattro sequel e da una serie televisiva, il film è divenuto col tempo un cult e uno dei classici del genere.
La vera svolta arriva con l'epocale 2001: Odissea nello spazio (2001: A Space Odyssey, 1968) di Stanley Kubrick (che si era già accostato al genere nel 1964 con l'agghiacciante satira fantapolitica Il dottor Stranamore del 1964). Odissea nello spazio – la pellicola fantascientifica più vista del decennio – diviene il film di fantascienza per eccellenza, capolavoro assoluto della storia del cinema, mito per generazioni di cinefili e cineasti, punto di riferimento della fantascienza successiva non solo per la puntigliosa descrizione di un possibile mondo futuro e per l'altissimo livello tecnico degli effetti speciali, ma soprattutto per l'impressionante potenza visionaria e per la perturbante, ambigua e ficcante riflessione filosofica sulla natura e il destino dell'umanità; un'opera che non dà risposte ma offre solo interrogativi, stimolando nello spettatore infinite riflessioni.
Il decennio si apre con una nutrita schiera di pellicole entrate nel culto, del filone apocalittico e post apocalittico, o comunque distopico: 2000: la fine dell'uomo (No Blade of Grass, 1970) di Cornel Wilde; 1975: Occhi bianchi sul pianeta Terra (The Omega Man), di Boris Sagal, tratto da un romanzo di Richard Matheson, in cui i pochi sopravvissuti a una misteriosa pestilenza si sono trasformati in vampiri, con l'unica eccezione del protagonista; Andromeda (The Andromeda Strain) di Robert Wise, in cui un organismo alieno minaccia la vita sulla Terra.
Ma una delle opere-simbolo dell'intero decennio è Arancia meccanica (A Clockwork Orange, 1971) di Stanley Kubrick, tratto dall'omonimo romanzo distopico scritto da Anthony Burgess nel 1962, che prefigura in uno scenario fantapolitico una società caratterizzata dall'esasperata e gratuita violenza giovanile e dal condizionamento del pensiero. Come molte altre pellicole del periodo, Arancia meccanica è permeato di nichilismo, derivante sia dalle matrici letterarie sia dai conflitti dell'epoca, con la guerra del Vietnam e la contestazione giovanile.2022: i sopravvissuti (Soylent Green, 1973) di Richard Fleischer è invece un'amara riflessione sul tema globale della sovrappopolazione. Ancora dello stesso anno L'uomo che fuggì dal futuro (THX 1138), primo lungometraggio di George Lucas, mette in scena un futuro distopico di orwelliana memoria. Ne Il mondo dei robot (Westworld, 1973) di Michael Crichton, gli automi che popolano un parco di divertimento di lusso si ribellano uccidendo gli avventori umani.
Zardoz (1974) di John Boorman e La fuga di Logan (Logan's Run, 1976) di Michael Anderson sono entrambi ambientati in remoti futuri post apocalittici e incentrati sulla fuga da un mondo gestito da un supercomputer, grazie all'intrusione di un protagonista ribelle. Rollerball (1975) di Norman Jewison propone invece un futuro prossimo dominato dal potere dei mass media e dalla violenza in tv, mentre L'uomo che cadde sulla Terra (The Man Who Fell to Earth, 1976), di Nicolas Roeg, è la disperata parabola esistenziale di un extraterrestre imprigionato sulla Terra e in un'apparenza fisica non sua, narrata dal punto di vista dell'alieno.
Non mancano in questi anni opere satiriche di rilievo: del 1971 è la commedia di Woody Allen Il dormiglione (Sleeper). Altre pellicole brillanti del decennio sono Frankenstein Junior di Mel Brooks (1974), una rivisitazione comica dei vecchi film di Frankenstein, e lo psichedelico e trasgressivo The Rocky Horror Picture Show di Jim Sharman del 1975, una commedia musicale che rivisita a sua volta il mito di Frankenstein in un'allegoria a base di allusioni sessuali, musica rock e travestitismo. Dark Star di John Carpenter (1974) riprende in senso surreale e parodistico i temi di 2001: Odissea nello spazio.
Se i film di Andrej Arsen'evič Tarkovskij Solaris (1972) e Stalker (1979) conquistano la critica, nel 1977 Guerre stellari di George Lucas e Incontri ravvicinati del terzo tipo di Steven Spielberg conquistano definitivamente un pubblico di massa che la fantascienza, in precedenza, non aveva avuto. In particolare il film di Spielberg di fatto riscrive le regole codificate del genere, che volevano l'alieno nei panni del mostruoso invasore, dandone una visione assai più benevola e "umanizzante". Il trionfo commerciale, inaspettato e senza precedenti, di Guerre stellari – il film più visto del decennio – segna invece il ritorno a una fantascienza più avventurosa e spensierata, spesso favolistica, più basata sulla perfezione e l'innovazione degli effetti speciali che sulla complessità di contenuti e trame, facendo tornare in auge l'epica della space opera che era ormai dimenticata dal cinema. Sulla scia del successo del capolavoro di Lucas vengono prodotti, tra gli altri, il primo film di Star Trek (Star Trek: The Motion Picture, 1979), per la regia di Robert Wise, e The Black Hole - Il buco nero (1979), la più dispendiosa produzione cinematografica della Disney.Nel 1978 giunge Superman di Richard Donner, il primo importante film di supereroi, che si aggiudica il terzo posto tra i film di fantascienza più popolari degli anni settanta. Visioni assai meno rassicuranti vengono offerte allo spettatore nello stesso anno da Terrore dallo spazio profondo (Invasion of the Body Snatchers) di Philip Kaufman – un remake de L'invasione degli ultracorpi – e da Capricorn One di Peter Hyams, incentrato su un complotto governativo per inscenare una finta missione spaziale ingannando l'opinione pubblica.
Del 1979, Alien di Ridley Scott diviene un punto fermo nel filone fanta-horror, mentre Interceptor (Mad Max) di George Miller inaugura una fortunata serie di film postatomici girati in Australia. L'uomo venuto dall'impossibile (Time After Time) di Nicholas Meyer propone invece una vicenda avventurosa a base di viaggi nel tempo che si ispira alla Macchina di tempo di H. G. Wells per elaborare una storia originale di sapore steampunk.
Il genere di maggior successo del cinema degli anni ottanta è proprio la fantascienza, che può vantare le tre pellicole più viste del decennio, assieme a vari altri clamorosi successi e film di culto. La fantascienza cinematografica si è ormai svincolata da quella letteraria, tanto che i film di maggiore successo non sono più, tranne in pochi casi, adattamenti di romanzi ma storie originali scritte appositamente per il grande schermo. Negli Stati Uniti il cinema fantastico (comprendendo fantascienza, horror, fantasy, surreale) incamera nel 1982 quasi il 50% degli incassi (dieci anni prima, nel 1971, era solo il 5%).Già sdoganata come genere di largo consumo da Guerre stellari nel 1977, negli anni ottanta la fantascienza viene sempre più frequentata dal cinema commerciale hollywoodiano ad alto costo; oltre agli altri due film della prima trilogia di Guerre stellari – L'Impero colpisce ancora (The Empire Strikes Back, 1980) di Irvin Kershner e Il ritorno dello Jedi (Return of the Jedi, 1983) di Richard Marquand – nel decennio viene prodotta una lunga serie di pellicole di intrattenimento all'interno delle quali si possono individuare vari filoni: la fantascienza ludica e spensierata di titoli come Flash Gordon (1980) di Mike Hodges, Ghostbusters - Acchiappafantasmi (1984) di Ivan Reitman, Explorers (1985) di Joe Dante e Ritorno al futuro (Back to the Future) di Robert Zemeckis; l'horror fantascientifico che, già componente fondamentale delle produzioni a basso costo degli anni cinquanta e rivitalizzato alla fine del decennio precedente da Alien (1979) di Ridley Scott, produce pellicole di culto come La cosa (The Thing, 1982) di John Carpenter e Aliens - Scontro finale (Aliens, 1986) di James Cameron, sequel del film di Scott.
La fantascienza tuttavia non si esprime solo come pura evasione fantastica. Circa 100 milioni di spettatori statunitensi assistono alla prima messa in onda del film per la televisione The Day After - Il giorno dopo del 1983 di Nicholas Meyer, che pochi anni prima della fine della guerra fredda mostra in modo assai realistico (benché probabilmente riduttivo) gli effetti di un ipotetico attacco nucleare sugli abitanti di una cittadina rurale del Kansas. Provocando grande scalpore nell'opinione pubblica, The Day After (distribuito al cinema in Italia nel 1984) fa concorrenza alle maggiori produzioni cinematografiche e riceve il più alto indice di gradimento mai conseguito da un film prodotto per la tv. Il film Wargames - Giochi di guerra (WarGames) di John Badham dello stesso anno tratta ancora della minaccia nucleare, con un hacker ragazzino che penetra nei computer della difesa rischiando di scatenare la terza guerra mondiale. Wargames non è solo un film critico sull'equilibrio del terrore atomico, ma anche una riflessione sull'intelligenza artificiale e la prima pellicola in cui gli hacker sono protagonisti.
Di grande rilievo dal punto di vista quantitativo – e in parte anche qualitativo – l'ibridazione, spesso di gusto spiccatamente fumettistico, tra la fantascienza e il cinema d'azione violenta, con film come 1997: fuga da New York (Escape from New York, 1981), di John Carpenter, Terminator (The Terminator, 1984), di James Cameron, RoboCop (1987) di Paul Verhoeven, Predator (1987) di John McTiernan, e la prosecuzione del ciclo post-apocalittico di Mad Max, di George Miller, che era iniziato nel 1979 con Interceptor e prosegue con Interceptor - Il guerriero della strada (Mad Max 2: The Road Warrior, 1981), concludendosi con Mad Max - Oltre la sfera del tuono (Mad Max Beyond Thunderdome, 1985). Passa invece un po' inosservato – malgrado la riuscita tecnica e la suspense – il film britannico Atmosfera zero (Outland, 1981) di Peter Hyams, un "western spaziale" la cui trama ricorda Mezzogiorno di fuoco.
Tra i titoli epocali del decennio, immancabile E.T. l'extra-terrestre (E.T. the Extra-Terrestrial, 1982) di Steven Spielberg, il film di maggiore successo degli anni ottanta, ideale continuazione della fantascienza messianica e ottimista di Incontri ravvicinati del terzo tipo del 1977; il film propone un originale nuovo approccio alla fantascienza, sovrapponendo assai singolarmente l'elemento favolistico a quello fantascientifico. Alieni buoni si incontrano anche nel film Cocoon - L'energia dell'universo (Cocoon, 1985) di Ron Howard. Di minor risonanza, ma con temi simili, Il mio nemico (Enemy mine, del 1983) di Wolfgang Petersen, che riprende il tema dell'incontro tra razze auspicando un percorso di avvicinamento invece della xenofobia, tratto dal romanzo Mio caro nemico (Enemy mine, 1979) di Barry B. Longyear.
Il fattore che nel decennio acquisisce un peso sempre maggiore sul cinema fantascientifico d'intrattenimento sono gli effetti speciali, che conoscono un grande sviluppo tecnologico: nel 1982 col film La cosa di Carpenter, gli effetti speciali meccanici e prostetici hanno ormai raggiunto un altissimo grado di perfezione e nello stesso anno Tron di Steven Lisberger – primo film sulla realtà virtuale – sperimenta per la prima volta la grafica al computer, sfruttata anche per creare interamente una lunga sequenza di battaglie spaziali in Giochi stellari (The Last Starfighter, 1984) di Nick Castle, e che alla fine del decennio con The Abyss (1989) di James Cameron e Moontrap - Destinazione Terra mostrano già possibilità sbalorditive.
Se gli anni ottanta segnano il trionfo della fantascienza come genere di intrattenimento di massa, nondimeno nel corso del decennio vedono la luce anche opere d'autore di grande rilievo artistico, a cominciare dall'epocale Blade Runner (1982), di Ridley Scott, malinconico e struggente noir ambientato nella cornice altamente suggestiva di una Los Angeles del 2019 raffigurata con grande raffinatezza scenografica e luministica. Divenuta, dopo un iniziale insuccesso, un film culto imprescindibile, probabilmente uno dei maggiori della storia del cinema, la pellicola – liberamente ispirata a un romanzo di Philip K. Dick – è anche precorritrice nel cinema delle tematiche del nascente cyberpunk. Nel 1992 Ridley Scott ne proporrà un controverso director's cut privo della narrazione fuori campo e con un finale più pessimistico rispetto a quello, piuttosto consolatorio, imposto originariamente dalla produzione.Tematiche spiccatamente cyberpunk si ripresentano anche in altri film, come il memorabile Videodrome (1983), di David Cronenberg, opera potente e allucinatoria, definita da Andy Warhol "l'Arancia meccanica degli anni ottanta", che esplora l'ampliamento dei limiti della percezione umana portato dalle nuove tecnologie e la pervasività della televisione; in Akira (アキラ, 1988) di Katsuhiro Ōtomo, tratto dal manga omonimo, e in Tetsuo (1989) di Shinya Tsukamoto, che immagina una repellente commistione tra carne umana e metallo. Degno di essere annoverato tra le vette del genere e non solo è il capolavoro fantastico Brazil (1985) di Terry Gilliam, grottesco e surreale apologo sull'oppressione del "sistema" che annulla ogni iniziativa personale e priva l'individuo dei suoi sogni imponendogli i propri finti valori, opera straordinaria per la lucida e spietata analisi delle aberrazioni della modernità, l'altissima suggestione figurativa surreale e la destabilizzante mescolanza di tragico e comico. Il film, da molti etichettato, in modo un po' banalizzante, come una rilettura in chiave grottesca del romanzo 1984 di George Orwell, pur rivelandosi inizialmente un insuccesso commerciale, diverrà col tempo un cult di nicchia per i cinefili di mezzo mondo e verrà annoverato come un "manifesto" del cinema postmoderno.Ma d'altra parte, anche un film apparentemente solo di genere come 1997: fuga da New York (1981) di John Carpenter aveva mostrato, sotto la scorza avventurosa, veleni politici visceralmente nichilisti e un discorso disincantato e pessimistico sulla fine del sogno americano, così come La cosa (1982), dello stesso regista, ricorreva ai meccanismi del thriller-horror per mettere in scena un'amara metafora del cinismo e dell'animalesco individualismo umano, come pure si vede ne La mosca (The Fly, 1986) di David Cronenberg.
Le commedie di ispirazione fantascientifica negli anni ottanta rivestono un ruolo importante al botteghino, con i primi due film della trilogia di Ritorno al futuro (Back to the Future) di Robert Zemeckis nel 1985 e 1989, Ghostbusters - Acchiappafantasmi (1984) di Ivan Reitman e il suo seguito del 1989, o ancora con Tesoro, mi si sono ristretti i ragazzi (Honey, I Shrunk the Kids, 1989) di Joe Johnston, prodotto dalla Walt Disney Pictures.
Una nota a parte merita Dune (1984) del visionario David Lynch, all'epoca una delle produzioni di fantascienza più spettacolari e dispendiose della storia del cinema e che, malgrado lo scarso successo nel mercato statunitense e le critiche per la trama troppo complicata, ha indubbi meriti sia sul piano visivo sia per essere stata la prima e unica produzione cinematografica a portare sullo schermo – dopo vari tentativi falliti – il celebre e complesso romanzo di Frank Herbert.
Gli anni ottanta si chiudono col campione d'incassi Batman (1989) di Tim Burton, visionaria riproposizione del personaggio dei fumetti a 50 anni dalla sua prima apparizione, un successo che rivitalizza il filone dei supereroi dopo i seguiti di Superman via via scaduti nell'auto-parodia in stile camp (una sorte in cui tuttavia seguirà anche la serie di Batman, col terzo e quarto film affidati a Joel Schumacher).
Gli anni novanta segnano il trionfo degli effetti speciali, con le tecnologie digitali che giungono a piena maturità. Numerosi tra i maggiori incassi del decennio sono film di fantascienza: Star Wars: Episodio I - La minaccia fantasma (1999), Jurassic Park (1993) e Il mondo perduto - Jurassic Park (1997) di Steven Spielberg, Independence Day (1996) di Roland Emmerich, la commedia Men in Black (1997) di Barry Sonnenfeld, Armageddon - Giudizio finale (1996) di Michael Bay, Terminator 2 - Il giorno del giudizio (Terminator 2: Judgment Day, 1991) di James Cameron e Matrix (1999) dei fratelli Wachowski. Tra gli altri film fantascientifici di successo Batman - Il ritorno (1992) di Tim Burton, Godzilla (1998) di Emmerich, Il quinto elemento (Le cinquième élément, 1997) di Luc Besson (la pellicola più costosa mai prodotta in Europa all'epoca della sua uscita), Atto di forza (Total Recall, 1990) e Stargate (1994) ancora di Emmerich, che si conferma dunque uno dei principali registi di blockbuster degli anni novanta. Tra gli altri titoli, due film interpretati da Sylvester Stallone, Demolition Man (1993) e Dredd - La legge sono io (1995, tratto dall'omonimo fumetto), entrambi ambientati in un mondo futuristico, e Starship Troopers - Fanteria dello spazio (1997) di Paul Verhoeven, una space opera militare liberamente tratta dal celebre romanzo di Heinlein.
Trionfa un cinema che punta in ogni caso su ritmi veloci, azione e spettacolarità, tralasciando spesso contenuti o riflessioni che vadano oltre il puro intrattenimento e rifuggendo da ogni ambizione autoriale, con poche eccezioni, tra cui due film del 1991, Il pasto nudo (The Naked Lunch) di David Cronenberg, trasposizione del romanzo di William S. Burroughs, e Fino alla fine del mondo (Bis ans Ende der Welt) di Wim Wenders, un lunghissimo "road movie" denso di richiami ambientato in un futuro prossimo di fine decennio.
Malgrado questo escono, specialmente nella seconda metà del decennio, anche opere in grado di catturare l'attenzione della critica, come Strange Days (1995) di Kathryn Bigelow, noir postmoderno che viviseziona le angosce di fine millennio innestandovi una tematica voyeuristica messa in scena con virulenza visiva; L'esercito delle 12 scimmie (Twelve Monkeys, 1995), di Terry Gilliam, allucinata e visionaria narrazione "filosofica" sulle pulsioni autodistruttive dell'umanità ispirata al cortometraggio d'avanguardia La jetée (1962), del critico e cineasta nouvellevaguista Chris Marker; Gattaca - La porta dell'universo (1997) di Andrew Niccol, distopia densa di suggestioni huxleyane (Il mondo nuovo); The Truman Show (1998), di Peter Weir, parabola surreale sullo strapotere della TV e la spettacolarizzazione della realtà da parte dei media; ed eXistenZ (1999) di David Cronenberg, straniante e disturbante apologo sulla realtà virtuale.Nirvana di Gabriele Salvatores del 1997 riesce solo in parte a interessare la critica (meno delle altre pellicole del regista italiano), ma diventa il film drammatico di fantascienza di maggior successo commerciale mai prodotto in Italia. È una storia permeata di temi cyberpunk, come lo sono anche – in modi molto diversi – numerose altre pellicole del decennio, come Ghost in the Shell (攻殻機動隊 / Kōkaku Kidōtai, 1995) di Mamoru Oshii, tratto dal manga di Masamune Shirow, rimasto come punto di riferimento dell'immaginario nipponico nel mondo, o il meno noto Azione mutante (Acción mutante, 1993), grottesco giallo satirico dello spagnolo Álex de la Iglesia.
Uno dei pochi ritorni agli scenari postatomici cari agli anni ottanta si ha con Waterworld di Kevin Reynolds, un kolossal del 1995 voluto e interpretato da Kevin Costner che, girato con un budget molto più ampio di quello inizialmente preventivato, viene ricordato soprattutto per essere diventato alla sua uscita il film più costoso mai prodotto. Costner tornerà sul tema post apocalittico con L'uomo del giorno dopo (The Postman, 1997), tratto da un romanzo di David Brin.Dopo Alien³ di David Fincher del 1992, Alien - La clonazione (1997), di Jean-Pierre Jeunet, quarto capitolo della saga iniziata da Ridley Scott nel 1979, affronta il tema della clonazione. La farsa satirica Mars Attacks! (1996) di Tim Burton è invece una rivisitazione al contempo divertita e critica della fantascienza naïf anni cinquanta, messa in scena con umorismo caustico e surreale e soluzioni visive cartoonesche. Gli alieni e la loro ricerca attraverso il progetto SETI sono anche il pretesto del poetico e filosofico Contact (1997) di Robert Zemeckis, film nel quale il regista torna ad affrontare i temi a lui da sempre cari, come la natura del tempo, del ricordo e della verità. Da citare infine, per la cupa atmosfera e le scenografie, il visionario e kafkiano Dark City (1998) di Alex Proyas e la commedia Galaxy Quest (1999) di Dean Parisot, per la sua satira dei fandom fantascientifici alla Star Trek.Alla fine del decennio riparte la saga di Guerre stellari di George Lucas – fuori dalle scene da oltre 15 anni – con Star Wars: Episodio I - La minaccia fantasma (Star Wars: Episode I – The Phantom Menace, 1999), primo capitolo di una nuova e attesa trilogia e pellicola di maggiore successo di pubblico degli anni novanta (ma non certo di critica).
Il film di fantascienza che rimane impresso nella memoria collettiva come icona dell'intero decennio è però un altro. Gli anni novanta si chiudono infatti con l'enorme e improvviso successo di Matrix (The Matrix, 1999) di Andy e Larry Wachowski, eclettica mescolanza di materiali attinti alle più disparate fonti cinematografiche, letterarie e filosofiche (i film di arti marziali di Hong Kong, la narrativa di Philip K. Dick, il cyberpunk, spiritualismo New Age, riferimenti biblici, fumetti), che riesce a combinare un'alta spettacolarità con riflessioni esistenziali. Le scene d'azione con le straordinarie coreografie dei combattimenti sono impreziosite dall'uso di tecniche innovative come bullet time, flow motion e big ralenty e l'intero film è caratterizzato da un montaggio serrato e frenetico, con spericolati raccordi tra le inquadrature. Divenuta in breve tempo un cult-movie e considerata uno dei principali film di fantascienza di tutti i tempi, la pellicola avrà una grande influenza anche al di fuori del genere. Le verranno dati due seguiti, Matrix Reloaded e Matrix Revolutions – girati in contemporanea e usciti entrambi nel 2003 - il cui successo al botteghino non è però accompagnato da quello della critica.
Negli anni duemila la fantascienza è un genere ancora più popolare al cinema e può contare numerose pellicole di successo; nel 2010 i film fantascientifici, assieme a quelli fantastici e horror, rappresentano quasi il 90% degli incassi negli Stati Uniti.Essendo la fantascienza un genere di anticipazione, non dovrebbe stupire che il nuovo millennio, almeno per il cinema di SF, fosse già iniziato nel 1999, con due fenomeni di tendenza: il successo di Matrix e i film di supereroi (per i quali si rimanda all'apposita sezione). A questi si aggiunge poi il cinema ispirato alle opere del visionario scrittore Philip K. Dick (a sua volta oggetto di una sezione in questa voce). Si configurano come operazioni di marketing che riutilizzano temi, personaggi e trame dal passato (dal fumetto il primo e il secondo, dalla narrativa il terzo).
Il titolo che ottiene maggiore successo è però Avatar (2009), un film girato in 3D diretto e prodotto da James Cameron: incassando in tutto il mondo oltre 2.700 milioni di dollari, diventa la pellicola di maggiore incasso nella storia del cinema (superando il precedente Titanic dello stesso regista). Il film di Cameron, pur essendo basato su una trama abbastanza convenzionale a sfondo ecologista, utilizza una nuova generazione di effetti speciali per ricreare un mondo – il vero protagonista del film – ed è tecnicamente impressionante, rilanciando il cinema tridimensionale: tutte le successive grandi produzioni adotteranno questa tecnologia per rendere più spettacolari le pellicole.
Fuori dagli schemi Donnie Darko (2001) di Richard Kelly e Mr. Nobody (2009) di Jaco Van Dormael, singolari miscele di temi filosofici, esoterici e fantascientifici, divenute dei film di culto, come anche il fantawestern Serenity (2008) di Joss Whedon (episodio finale della sua miniserie TV Firefly); pellicole che inizialmente escono quasi in sordina per conquistarsi solo in seguito una inattesa fama.
Ma le produzioni di Hollywood preferiscono puntare sul sicuro e – più che investire in nuove idee – tendono a sfruttare marchi ormai noti e consolidati. Vi è dunque una lunga serie di rifacimenti, sequel e reboot. Tra i remake di celebri classici del passato vi sono: Planet of the Apes - Il pianeta delle scimmie (Planet of the Apes, 2001) di Tim Burton; Solaris (2002) di Steven Soderbergh; The Time Machine (2002) di Simon Wells; La guerra dei mondi (War of the Worlds, 2005) di Steven Spielberg; Io sono leggenda (I Am Legend, 2007) di Francis Lawrence; Ultimatum alla Terra (The Day the Earth Stood Still, 2008) di Scott Derrickson. La cosa (The Thing, 2011) di Matthijs van Heijningen Jr. è un prequel dell'omonimo film diretto da John Carpenter nel 1982.
Godono di un buon successo i riavvii di serie che altrimenti erano ormai giunte a esaurimento: Batman Begins (2005) di Christopher Nolan; Superman Returns (2006) di Bryan Singer e soprattutto Star Trek (2009) di J.J. Abrams, che diviene il film di maggiore incasso delle 10 precedenti pellicole dedicate alla omonima serie televisiva ideata negli anni sessanta da Gene Roddenberry.
In questo periodo sono collocati anche vari sequel di pellicole di successo dei decenni precedenti: gli ultimi due episodi della seconda trilogia che George Lucas ha voluto dedicare a Guerre stellari, Star Wars: Episodio II - L'attacco dei cloni (2002) e Star Wars: Episodio III - La vendetta dei Sith (2005); il terzo e quarto film della serie di Terminator, Terminator 3 - Le macchine ribelli (Terminator 3: Rise of the Machines, 2003) di Jonathan Mostow e Terminator Salvation (2009) di McG; i due seguiti di Matrix, Matrix Reloaded e Matrix Revolutions di Andy e Larry Wachowski (2003); il terzo capitolo di Predator, Predators (2009) di Nimród Antal; Tron: Legacy (2010) di Joseph Kosinski. Non mancano i crossover, con Alien vs. Predator (2004) di Paul W. Anderson e Aliens vs. Predator 2 (2007) di Colin e Greg Strause.
Per venire alle storie originali, A.I. - Intelligenza artificiale (A.I. Artificial Intelligence, 2001) è la realizzazione di Steven Spielberg di un progetto lasciato incompiuto da Stanley Kubrick, sulla storia struggente un androide bambino capace di provare sentimenti; il film, pur avvalendosi di effetti speciali innovativi, non si è rivelato un blockbuster. Spielberg firma anche Minority Report l'anno successivo, liberamente tratto da un romanzo di Philip K. Dick. Io, Robot (I, Robot, 2004) di Alex Proyas reinterpreta liberamente il tema dei robot senzienti e delle Tre leggi della robotica di Isaac Asimov al servizio di un film d'azione. Pitch Black (2000) di David Twohy diventa a sua volta un piccolo cult d'azione (tanto che nel 2004 ne viene girato, con più mezzi a disposizione, un seguito che si allarga verso la space opera, The Chronicles of Riddick).
Equilibrium del 2002 di Kurt Wimmer è una storia ambientata in una società distopica del futuro che ha abolito la guerra e la violenza, con ovvie reminiscenze dell'orwelliano 1984 e soprattutto di Fahrenheit 451. Un'altra società distopica – non del futuro ma del presente prossimo – è narrata in V per Vendetta (V for Vendetta, 2005) di James McTeigue. Il film animato Final Fantasy (Final Fantasy: The Spirits Within, 2002) di Hironobu Sakaguchi e Moto Sakakibara, è il primo lungometraggio fotorealistico interamente generato in computer grafica ed ha avuto il primato del film più costoso ispirato a un videogioco.Il regista M. Night Shyamalan in Signs (2002) utilizza il tema classico dell'invasione aliena come puro pretesto per mettere in scena le reazioni emotive e le paure dell'individuo di fronte all'ignoto, esemplificate anche ed estremizzate in Pandorum - L'universo parallelo (Pandorum, 2009) di Christian Alvart, dove l'equipaggio di una missione per colonizzare un altro pianeta deve affrontare una sorta di pazzia che colpisce gli astronauti dei lunghi viaggi spaziali, portandoli a turbe ossessive e al delirio.
La leggenda degli uomini straordinari (The League of Extraordinary Gentlemen, 2003) di Stephen Norrington è un pastiche neo-vittoriano tratto dal fumetto steampunk che mette assieme una squadra composta dai personaggi dei classici della letteratura fantastico-avventurosa ottocentesca, dall'Uomo invisibile al Capitano Nemo con il Nautilus (analoga operazione – anche se meno riuscita – è quella di Van Helsing (2004) di Stephen Sommers).
Del 2005 è Guida galattica per autostoppisti (The Hitchhiker's Guide to the Galaxy) di Garth Jennings, primo tentativo di mettere sul grande schermo l'opera omonima dell'umorista britannico Douglas Adams.
District 9 (2009) del sudafricano Neill Blomkamp è un film dall'inatteso successo che riesce nuovamente a utilizzare la fantascienza per trattare temi sociali importanti, in questo caso la xenofobia e la discriminazione razziale, rovesciando il tema classico dell'invasione aliena nel presentare alieni pacificamente immigrati sulla Terra dove vengono sfruttati dagli umani, in una coinvolgente metafora dell'Apartheid. Dello stesso regista anche Elysium del 2013 e Humandroid (Chappie) del 2015.
Benché dominato in larga parte dalla popolarità dei film di supereroi (a cui si aggiungono quelli ispirati ai Transformers), il periodo tra la fine degli anni duemila e l'inizio dei duemiladieci vede anche il notevole successo di Hunger Games (2012) di Gary Ross, ambientato in un futuro distopico post apocalittico e tratto dall'omonimo romanzo per adolescenti; dello stesso filone anche Maze Runner - Il labirinto (The Maze Runner) di Wes Ball e Divergent di Neil Burger, entrambi del 2014.
In un filone di avventura spaziale ambientata nel presente che ha per protagonisti astronauti della NASA perduti nello spazio rientrano i film di successo Gravity (2013) di Alfonso Cuarón e Sopravvissuto - The Martian di Ridley Scott (2015), oltre a Interstellar di Christopher Nolan del 2014 che si distingue per lo sforzo visionario.
All'interno del cinema fantastico-fantascientifico degli anni duemila il maggiore filone, per successo commerciale e numero di titoli, è senza dubbio quello del film di supereroi di diretta derivazione fumettistica. Il massiccio ingresso degli eroi in calzamaglia nel mondo della celluloide – o meglio il loro ritorno, dopo gli exploit di Superman nel 1978 e Batman nel 1989 – è favorito dalla piena maturità degli effetti speciali digitali, che permettono di rappresentare in modo assai spettacolare le situazioni in cui sono coinvolti i superpoteri dei fantastici personaggi.
Dopo gli eroi tratti dai fumetti della DC Comics nei decenni precedenti, è ora il turno di quelli della concorrente Marvel Comics: l'inizio del fenomeno che caratterizza il nuovo millennio si può collocare già del 2000 con X-Men di Bryan Singer. Benché preceduto da altri titoli come Blade (1998), X-Men è il film che apre la strada al filone, per il suo considerevole successo e come impressionante dimostrazione dello stato dell'arte della tecnologia. Assieme al suo seguito X-Men 2 è considerato tra i più riusciti di questo filone. Hanno fatto seguito a stretto giro Spider-Man (2002) di Sam Raimi, che inaugura una delle serie più popolari al cinema, e Daredevil (2003), scritto e diretto da Mark Steven Johnson.
I tempi sono lontani dal Superman del 1978 e dai suoi seguiti degli anni ottanta: qui i personaggi sono più facilmente dei reietti e degli emarginati, alle prese con una società che non solo non li inneggia come eroi, ma che teme la minaccia rappresentata dalla loro diversità, come nel caso dei mutanti di X-Men, che grazie ai loro straordinari poteri minacciano di soppiantare l'"ordinario" Homo sapiens.
Il fenomeno dei supereroi al cinema, che già poteva apparire inflazionato, viene messo in momentanea crisi dal successo inferiore alle aspettative del film Hulk di Ang Lee del 2003, ma riesce ben presto a riprendersi.
Negli anni successivi continuano a riscuotere buon successo i sequel, tra cui Spider-Man 2 (2004) e Spider-Man 3 (2007) sempre per la regia di Sam Raimi, e X-Men - Conflitto finale (X-Men: The Last Stand, 2006) di Brett Ratner. Entrano in campo anche I Fantastici Quattro (Fantastic Four, 2005) di Tim Story, con il seguito I Fantastici 4 e Silver Surfer (Fantastic Four: Rise of the Silver Surfer, 2007). A testimonianza della presa sul pubblico di questo genere di film, si provano analoghe operazioni anche con altri personaggi relativamente meno noti dell'universo Marvel come The Punisher (2004) e Ghost Rider (2007).
Vista la popolarità del filone, nella seconda metà del decennio viene deciso un riavvio delle due famose serie cinematografiche della DC che erano giunte a esaurimento da molti anni, quelle di Batman e Superman: ecco dunque Batman Begins (2005) di Christopher Nolan e Superman Returns (2006) di Bryan Singer. Anche il gigante verde Hulk, dopo lo scarso successo del film del 2003, riparte da zero con L'incredibile Hulk (2008) diretto da Louis Leterrier, ma come il precedente gli incassi rimangono inferiori alle attese.Hancock (2008) di Peter Berg è invece una storia originale non priva di ironia, un raro caso in questo filone dominato invece da personaggi tratti dai fumetti; il protagonista è un superuomo di colore che ha perso la memoria e si aggira come un solitario barbone alcolizzato per una Los Angeles che non lo ama affatto. Hancock è il personaggio originale di maggiore successo del filone, dopo la parodia Gli Incredibili - Una "normale" famiglia di supereroi (The Incredibles), un film d'animazione del 2004 diretto da Brad Bird che è anche la commedia di supereroi più popolare. A parodiare il filone vi sono un buon numero di altre commedie, seppure di minore successo, come La mia super ex-ragazza (My Super Ex-Girlfriend, 2006) di Ivan Reitman e Sky High - Scuola di superpoteri (2005) di Mike Mitchell, ambientata in un mondo dove i supereroi (e i supercattivi) sono all'ordine del giorno, e dove i giovani dotati di superpoteri frequentano una scuola speciale, dove dopo una selezione iniziale vengono smistati nelle classi di eroi o di "spalla".
Nel 2008 esce anche Iron Man diretto da Jon Favreau, che avrà il suo seguito Iron Man 2 nel 2010 con lo stesso regista; Iron Man e L'incredibile Hulk sono solo i primi passi di un progetto più ampio, un team-up in cui compariranno fianco a fianco numerosi eroi della Marvel in azione: The Avengers del 2012 (scritto e diretto da Joss Whedon), ispirato ai fumetti di uno dei "supergruppi" più famosi di tutti i tempi, i Vendicatori. In vista di questo obiettivo finale vengono distribuiti nel 2011 anche Thor per la regia di Kenneth Branagh e Captain America - Il primo Vendicatore (Captain America: The First Avenger), diretto da Joe Johnston, il più grosso film sul classico supereroe americano a stelle e strisce, che aveva già debuttato nel cinema in un serial del 1944.
L'acquisizione della Marvel da parte della Disney alla fine del 2009 segna un indiretto riconoscimento del potenziale cinematografico dei supereroi dei fumetti. I film del Marvel Cinematic Universe, prodotti a partire dal 2007, come nei fumetti, condividono l'ambientazione e alcuni personaggi, nonché alcuni elementi della trama che fanno da filo conduttore tra di essi.
Nel frattempo nel 2009 altri film avevano visto come protagonista uno o più supereroi, sequel o meno di pellicole precedenti: X-Men le origini - Wolverine, Punisher - Zona di guerra e Watchmen. L'ultimo in particolare si distingue per il cinismo e la crudezza della trama, tratta da un celebre graphic novel degli anni ottanta che rientra a buon diritto nelle opere di "decostruzione" del mito del supereroe americano: qui gli eroi in calzamaglia non sono "cuori puri" ma esseri umani con molte debolezze, o addirittura degli psicopatici spesso sfruttati dal governo a fini politico-militari. Pur avendo riscosso un successo inferiore alle aspettative e malgrado alcune scelte della trama più convenzionali rispetto al fumetto, Watchmen rimane una delle pellicole più originali del filone, assieme a V per Vendetta (V for Vendetta, 2005) di James McTeigue, a sua volta tratto da un fumetto d'autore degli anni ottanta, ambientato in un'Inghilterra distopica dominata da un regime totalitario. Un altro film che esce dagli schemi è Kick-Ass (2011), una commedia abbastanza lontana dai canoni della Marvel e della DC; la storia è quella di un comune adolescente che ispirato dai fumetti vuole diventare un vero supereroe in un mondo "normale" in cui tali eroi non esistono. Pur avendo generato qualche polemica per il linguaggio scurrile e le scene di violenza da parte di minori, il film è stato bene accolto da critica e pubblico divenendo un piccolo cult.
Il cavaliere oscuro (The Dark Knight, 2008), diretto da Christopher Nolan come seguito di Batman Begins, riscuote alla sua uscita un successo senza precedenti, divenendo il film di supereroi di maggiori incassi; al contrario il successivo film su un eroe della DC, Lanterna Verde (Green Lantern, 2011) di Martin Campbell, massacrato dalla critica e snobbato dal pubblico, recupera poco più della metà degli ingenti costi di produzione.The Avengers diviene alla sua uscita nel 2011 il film di maggior successo di un film ispirato ai fumetti, superando i 600 milioni di dollari di incasso, seguito dal Cavaliere oscuro e dai film dell'Uomo Ragno.La serie di Spider-Man riparte da zero nel 2012 con The Amazing Spider-Man diretto da Marc Webb. Nello stesso anno, Il cavaliere oscuro - Il ritorno si posiziona al secondo posto nella classifica assoluta dei maggiori incassi del genere, superando il miliardo di dollari.
Un altro elemento del cinema fantastico agli inizi del nuovo millennio sono le numerose versioni cinematografiche tratte da opere del romanziere fantascientifico Philip K. Dick, che a partire dagli anni novanta era stato progressivamente riscoperto dal grande pubblico e dalla critica come uno dei più importanti scrittori americani "tout court" del XX secolo.
Dick era a suo tempo divenuto noto al più vasto pubblico proprio grazie al capolavoro filmico di Ridley Scott Blade Runner (1982), che pure lo scrittore non era riuscito a vedere nelle sale a causa della sua prematura scomparsa. Negli anni novanta c'era stato il successo di Atto di forza (1990) e il meno noto Screamers - Urla dallo spazio del 1995. Trasposizioni come il film Minority Report (2002) di Steven Spielberg e il meno riuscito Paycheck (2003), malgrado i notevoli spunti, privilegiano soprattutto l'azione e gli effetti speciali e non sembrano conservare granché dell'originale carica visionaria, critica, eversiva e un po' profetica di Dick.
Un tentativo più ambizioso è costituito da A Scanner Darkly - Un oscuro scrutare (2006), adattamento del libro Un oscuro scrutare (A Scanner Darkly), realizzato con la tecnica del rotoscope da Richard Linklater e interpretato da star quali Keanu Reeves, Winona Ryder e Robert Downey Jr..
Next del 2007 di Lee Tamahori è a sua volta tratto da un racconto di Dick, come pure I guardiani del destino (The Adjustment Bureau, 2011), diretto da George Nolfi.Idee, temi e spunti (e talvolta espliciti riferimenti) che rimandano alle opere di Philip K. Dick si possono però rintracciare in numerosi altri film tra la fine degli anni novanta e gli anni duemila, tra i quali The Truman Show, Dark City, Matrix, eXistenZ, Waking Life, Apri gli occhi/Vanilla Sky e altri ancora.
Il cinema italiano di genere fantascientifico è andato per lo più al traino delle produzioni hollywoodiane, ma con molti meno mezzi a disposizione. La maggior parte delle pellicole sono pertanto film a basso costo girati in fretta a imitazione di questo o quel successo americano, specie negli anni sessanta e ottanta quando vi fu la maggiore produzione di film di questo genere a Cinecittà. Molto frequenti le contaminazioni con altri generi, anzitutto con l'horror e la commedia. Non mancano tuttavia eccezioni di una certa qualità, in particolare nel filone più legato alla fantascienza sociologica prodotto dalla fine degli anni sessanta a buona parte degli anni settanta, con film di satira sociale talora graffiante, in grado di fornire alcuni contributi originali al genere. Vari registi italiani del "cinema d'autore" si sono cimentati, seppure episodicamente, con la fantascienza.Dovendo stabilire una data precisa per la nascita della fantascienza italiana, molti indicano il 1958, anno in cui esce La morte viene dallo spazio, un film girato da Paolo Heusch che racconta la minaccia al pianeta Terra di una pioggia di asteroidi. È la prima pellicola italiana di genere non farsesca. Siamo nella seconda metà degli anni cinquanta, un periodo di grande crescita della science fiction al cinema, e Heusch si inserisce in un filone di chiara origine statunitense; fotografia ed effetti speciali sono di Mario Bava.
Già in precedenza vi erano state commedie fantastico-fantascientifiche, a partire da Un matrimonio interplanetario (1920) di Yambo, tra le quali Mille chilometri al minuto (1939), una farsesca escursione nel fantastico di Mario Mattoli – uno dei primi voli verso il pianeta Marte, che però s'interrompe quasi sul nascere – o Baracca e burattini del 1954 per la regia di Sergio Corbucci.
Di una certa rilevanza la tetralogia della stazione spaziale "Gamma 1" diretta da Antonio Margheriti del 1965. Proprio Margheriti (sempre sotto lo pseudonimo di Anthony M. Dawson) è stato uno dei registi italiani che si sono maggiormente distinti nel genere fantascientifico, assieme a Mario Bava nel fanta-horror.
Tra i film di fantascienza girati in Italia più noti e che hanno ottenuto un buon successo quantomeno a livello nazionale va ricordato Nirvana, cyberpunk del 1997 di Gabriele Salvatores, che costituisce il maggiore successo commerciale (anche se non di critica) del regista e il film drammatico di fantascienza prodotto in Italia ad avere incassato di più. La più costosa produzione fantascientifica è stato invece un dimenticato kolossal per la TV nazionale, lo sceneggiato televisivo L'isola del tesoro (1987), una trasposizione nel futuro del romanzo di Stevenson ambientata nello spazio, girata da Margheriti per la Rai su progetto di Renato Castellani.
La fantascienza come genere non è facilmente riconducibile a confini precisi e ben definiti: i suoi temi ricorrenti – come l'anticipazione di una tecnologia futura, il contatto con forme di vita di altri pianeti, il viaggio nello spazio o nel tempo – si mescolano spesso a elementi attinti da altri generi, tra i quali anzitutto l'orrore, dando origine a opere ibride: creature come quella di Frankenstein o di Tarantola appartengono tanto al cinema horror quanto a quello fantascientifico.
Dal momento che – come sostiene James Gunn – gli elementi caratteristici della fantascienza possono verificarsi in qualsiasi ambiente, la science fiction ben si presta in generale alla contaminazione con altri generi.Ciò che rende complesso questo genere è in special modo la sua capacità di ricercare, non di rado, un messaggio filosofico o politico: le opere di fantascienza sono state spesso utilizzate per esplorare delicati temi sociali e politici – come il pacifismo, la guerra fredda, la paura del futuro e del diverso – in periodi storici attraversati da crisi morali, proiettando sullo schermo le paure e le speranze del pubblico.
Uno dei principali temi ricorrenti del cinema fantascientifico è l'uso indiscriminato e pericoloso di scoperte scientifiche e invenzioni tecnologiche. Questo soggetto è spesso esemplificato dal personaggio del mostro che semina il terrore, generato da esperimenti fuori controllo, o ancora dalla figura – ben presto stereotipata – dello scienziato pazzo, il tipico artefice di questi esperimenti.
Una ricerca del 2005 su 1000 film dell'orrore distribuiti nel Regno Unito tra gli anni trenta e gli anni ottanta ha rilevato che gli scienziati pazzi e le loro creazioni hanno rappresentato il 30% degli antagonisti nei film; la ricerca scientifica ha prodotto il 39% dei "cattivi"; gli scienziati, all'opposto, hanno rappresentato gli eroi solo nell'11% dei casi.Tra i numerosissimi esempi, si possono citare le serie dei film di Frankenstein o dell'uomo invisibile di James Whale, o ancora le numerose trasposizioni per il grande schermo del romanzo di Robert Louis Stevenson Lo strano caso del dottor Jekyll e del signor Hyde.
In Dr. Cyclops (1940) un folle scienziato conduce esperimenti miniaturizzando degli esseri viventi; in Radiazioni BX: distruzione uomo (The Incredible Shrinking Man, 1957) di Jack Arnold un uomo comune che viene ridotto a dimensioni microscopiche, tanto da dover combattere contro gli insetti per sopravvivere; ne L'esperimento del dottor K (The Fly, 1958) di Kurt Neumann uno scienziato rimane vittima del suo stesso esperimento, diventando un orribile ibrido tra uomo e mosca; un remake del film è La mosca (The Fly, 1986) di David Cronenberg.
L'archetipo dello scienziato pazzo venne introdotto nel cinema con il film del 1927 Metropolis, diretto dal regista espressionista austriaco Fritz Lang, con il personaggio di Rotwang, il genio maligno le cui macchine danno vita alla città distopica che dà il titolo alla pellicola. L'impressione essenzialmente benigna e progressista della scienza nella mente del pubblico tuttavia rimase immutata fino alla fine degli anni trenta, esemplificata dall'ottimistica esposizione "Century of Progress" ("secolo del progresso") di Chicago nel 1933 e nell'Esposizione universale "Building the World of Tomorrow" ("Costruire il mondo di domani") di New York nel 1939, per iniziare a incrinarsi dopo la prima guerra mondiale, quando la guerra chimica e l'aeroplano erano diventate le nuove terribili armi.
Nel periodo che seguì la seconda guerra mondiale, con la rivelazione dei sadici esperimenti nazisti su esseri umani e l'invenzione delle armi nucleari, gli scienziati pazzi ebbero la loro primavera nella cultura di massa. Con l'equilibrio del terrore durante la guerra fredda, la consapevolezza che usando la scienza si sarebbe potuto distruggere il mondo finì per ancorarsi saldamente nella coscienza collettiva. Il film Il dottor Stranamore, ovvero: come imparai a non preoccuparmi e ad amare la bomba, nel quale Peter Sellers recita la parte del folle dottor Stranamore, è una efficace espressione di questa paura del potere della scienza, o del cattivo uso di tale potere.
Dopo il bombardamento atomico di Hiroshima e Nagasaki l'elettricità – che era stata vista dal pubblico incolto dei decenni precedenti come una forza quasi mistica con proprietà caotiche e imprevedibili – fu rimpiazzata nelle ansie del pubblico dalle radiazioni, che divennero il nuovo straordinario mezzo per creare, ingrandire o deformare la vita (come nel caso del mostro Godzilla, sorto dai mari del Giappone per la contaminazione dovuta a esperimenti nucleari).
Nel dopoguerra l'obiettivo degli scienziati pazzi divenne spesso il dominio o la distruzione del mondo attraverso la creazione di un'arma finale come un ordigno dell'apocalisse, in grado di distruggere il pianeta o quantomeno porre fine alla civiltà. Man mano che il livello tecnologico e quello di istruzione del pubblico crescevano, tra gli anni ottanta e novanta entrarono in scena l'ingegneria genetica e l'intelligenza artificiale come potenziali minacce.
L'idea di poter viaggiare nello spazio, andare su altri pianeti e incontrare abitatori di altri mondi ha affascinato il grande pubblico ben prima che la tecnologia rendesse possibile il viaggio stesso ed è uno dei temi più popolari del cinema fantascientifico. Non a caso, la prima pellicola che inscena un viaggio nello spazio e quella in cui appaiono degli extraterrestri è anche il primo film di fantascienza: Viaggio nella Luna di Georges Méliès del 1902. La pellicola non ha molte velleità scientifiche e gli abitanti della Luna sono rappresentati come creature grottesche simili a folletti. Segue nel 1918 il meno noto film danese Himmelskibet di Holger-Madsen (dove compaiono dei marziani), l'inglese The First Men in the Moon di Bruce Gordon e J.L.V. Leigh del 1919 (con abitanti della Luna) e quindi il sovietico Aelita diretto da Jakov A. Protazanov del 1924 (con marziani).
Gli anni trenta e quaranta trattano ancora il tema del viaggio nello spazio come un semplice espediente per trame avventurose ed esotiche. Ne è un esempio il serial cinematografico del 1938 Flash Gordon alla conquista di Marte (Flash Gordon's Trip to Mars), tratto dalla striscia a fumetti Flash Gordon.
Bisognerà attendere gli anni cinquanta per trovare delle opere che trattino il tema in modo "adulto", con classici del genere come Uomini sulla Luna (Destination Moon, 1950) di Irving Pichel; Ultimatum alla Terra (The Day the Earth Stood Still, 1951) di Robert Wise tratto dal racconto Addio al padrone (Farewell to the Master, 1940) di Harry Bates, The Man from Planet X (1951) di Edgar G. Ulmer; e La guerra dei mondi (The War of the Worlds, 1953), di Byron Haskin, tratto dal romanzo omonimo di H. G. Wells, in cui viene mostrata una invasione aliena degli Stati Uniti.Dagli anni cinquanta in poi la presenza di extraterrestri diventa un tema costante del cinema e della televisione, complice l'interesse per le nascenti tecnologie aerospaziali e la corsa allo spazio tra USA e URSS; nell'epoca della guerra fredda, la figura dell'alieno malvagio viene assunta come metafora del potenziale invasore sovietico. La più grande ondata di pellicole sulle invasioni aliene si ebbe all'inizio di quest'epoca, tra l'ascesa di Joe McCarthy nel 1950 e il lancio dello Sputnik 1 nel 1957. Si tratta di film hollywoodiani che giocavano sulla paranoia anticomunista dilagante negli Stati Uniti dell'epoca, seppure senza affrontare in modo esplicito i temi scottanti del Maccartismo e della "Paura rossa".
L'immagine negativa e fortemente stereotipata dell'alieno invasore viene rimessa in discussione e ribaltata in due grandi successi di Steven Spielberg, Incontri ravvicinati del terzo tipo del 1977, in cui gli alieni sono rappresentati simili a bambini come metafora creativa, ed E.T. l'extra-terrestre del 1982, in cui dei bambini salvano un piccolo e timido alieno dimenticato sulla Terra.
Il mezzo cinematografico non si limita a mettere in scena fantastici viaggi nello spazio, ma è capace di materializzare epoche passate o prossime – o il viaggio nel tempo stesso – fornendo spesso inquietanti visioni di futuro allo spettatore, scenari distopici, apocalittici e post apocalittici. In corrispondenza dei momenti critici della storia, tali visioni sono pervase di pessimismo nei confronti della scienza e – in particolare durante la guerra fredda – da ammonimenti nei confronti delle conseguenze catastrofiche di una possibile guerra nucleare globale.Il primo grande classico sui viaggi temporali di Hollywood è L'uomo che visse nel futuro (The Time Machine, 1960) prodotto e diretto da George Pal, tratto dal romanzo La macchina del tempo di H. G. Wells del 1895, con una trama riadattata alle istanze della società statunitense del 1960. Il film di Pal ricevette un premio Oscar ai migliori effetti speciali per l'efficace sequenza fotografica che mostrava il mondo in cambiamento accelerato e ha avuto un remake nel 2002 con il film The Time Machine di Simon Wells.
Due anni prima del film di Pal, era già comparsa una macchina del tempo sul grande schermo in Terror from the Year 5000 (1958) di Robert H. Gurney Jr., dove uno scienziato mette in contatto l'epoca presente con il remoto anno 5000, scoprendo che la Terra diverrà radioattiva a causa di un conflitto atomico e che i pochi sopravvissuti rischieranno l'estinzione a causa dell'avvelenamento da radiazioni.Il primo film a trattare di viaggi nel tempo e paradossi spazio-temporali era stato, alla metà degli anni cinquanta, Mondo senza fine (Word Without End, 1956) di Edward Bernds, in cui degli astronauti atterrano per un'avaria su un pianeta sconosciuto, che scoprono in seguito essere la Terra di cinque secoli nel futuro, che è stata sconvolta da guerre nucleari. Un altro film che segue grossomodo questo sviluppo è Il pianeta delle scimmie (1968), un classico con Charlton Heston diretto da Franklin J. Schaffner che ha avuto vari seguiti e remake.
Ma il viaggio nel tempo, in fondo, è solo uno degli espedienti per presentare scenari futuri. Dagli anni cinquanta in poi vi sono molte altre pellicole che evocano possibili mutazioni subìte dalla specie umana per causa delle catastrofi provocate dall'uomo: come Radiazioni BX: distruzione uomo (1957) di Jack Arnold, in cui un uomo colpito da una nuvola radioattiva sperimenta un progressivo e inarrestabile rimpicciolimento; L'ultima spiaggia (1959) di Stanley Kramer che narra le vicende degli ultimi sopravvissuti dopo la terza guerra mondiale; Andromeda (1971) di Robert Wise, in cui un gruppo di scienziati investiga su un microrganismo di origine extraterrestre potenzialmente letale per la vita sulla Terra.
Non mancano gli scenari in cui, dopo un conflitto globale, la civiltà è regredita al livello della barbarie. Zardoz (1974) di John Boorman è ambientato in un XXIII secolo post apocalittico dominato da una spietata élite di annoiati "immortali". In 2022: i sopravvissuti (1973) di Richard Fleischer il pianeta è sull'orlo del baratro, devastato da inquinamento e sovrappopolazione; gli stessi problemi affliggono anche lo sfondo di Blade Runner (1982) di Ridley Scott, ambientato in una Los Angeles distopica dell'anno 2019, dove è incoraggiata la fuga verso le colonie extramondo. Il timore della sovrappopolazione è uno dei temi dalla fantascienza (in particolare di quella sociologica) ed è presente anche in altre opere di spessore, come Un mondo maledetto fatto di bambole (1972) e La fuga di Logan (1976).Una delle pellicole più crude e realistiche sugli effetti della guerra nucleare è The Day After - Il giorno dopo (un film per la televisione statunitense del 1983, distribuito nei cinema italiani l'anno successivo), che fece grande successo e scalpore nell'opinione pubblica.Dalla fine degli anni ottanta, con la caduta del Muro di Berlino e la conclusione della guerra fredda, si sono pressoché esaurite le produzioni cinematografiche che descrivono una guerra nucleare, ma nonostante questo continuano a essere prodotti numerosi film di ambientazione post apocalittica, che presuppongono come antefatto la decimazione dell'umanità a causa di un conflitto nucleare, di armi batteriologiche o di qualche altra catastrofe globale.
In varie pellicole l'umanità deve fronteggiare nel futuro le minacce tecnologiche da essa stessa create: come i cyborg assassini di Terminator (1984) di James Cameron e dei suoi seguiti, o le macchine spietate che hanno soggiogato l'umanità relegandola in un sogno di realtà virtuale in Matrix (1999) dei fratelli Wachowski, tutte storie incentrate sul tema della ribellione della macchina.
Gli effetti speciali sono una delle caratteristiche peculiari del cinema, di fantascienza ma non solo, fin dai tempi degli esperimenti compiuti da Georges Méliès, inventore dei primi rudimentali effetti visivi, spesso ottenuti con semplici tecniche di montaggio o con la sovrapposizione di due o più pellicole. Questi rudimentali effetti furono una delle principali attrattive dei primi cinematografi.
Gli effetti speciali andarono via via perfezionandosi con l'introduzione di nuove tecniche di ripresa, come ad esempio lo stop motion (o "passo uno"), che diede vita al King Kong del 1933 e ai famosi scheletri guerrieri di Ray Harryhausen. Altre tecniche vedevano l'uso di "miniature", ossia riproduzioni in scala ridotta di un ambiente o di un oggetto di grandi dimensioni, come le dettagliatissime miniature usate nel 1966 per 2001: Odissea nello spazio.
Negli anni settanta si iniziò a utilizzare i cosiddetti "animatroni": complessi sistemi meccanici ed elettronici comandati a distanza ed in grado di compiere dei semplici movimenti. Furono utilizzati per gli effetti speciali di King Kong (1976), Alien (1979), E.T. (1982) e divennero sempre più sofisticati integrando la tecnologia robotica, fino a essere utilizzati in film come RoboCop e Terminator.
Tra la fine degli anni ottanta e i primi anni novanta l'avvento della grafica computerizzata rivoluzionò il mondo degli effetti speciali: nel 1993 il film Jurassic Park di Steven Spielberg mostrò per la prima volta dinosauri assolutamente realistici che interagivano con attori in carne e ossa. Un anno prima, nella pellicola Terminator 2 - Il giorno del giudizio, un procedimento detto "morphing" consentiva a un oggetto animato di "sciogliersi" e di assumere le sembianze di un altro oggetto. Grazie al computer e ad altre tecniche avanzate, come il blue screen, si dimezzano i costi di produzione, liberando di conseguenza la fantasia di sceneggiatori e registi. Si possono infatti realizzare enormi scenografie virtuali, epiche battaglie con migliaia di comparse digitali animate da appositi software, mostri di tutte le dimensioni sempre più realistici, duelli acrobatici sempre più spettacolari (come nel film Matrix, che introdusse il "bullet time"). Gli effetti digitali hanno decretato la fine dei kolossal con migliaia di comparse, anche se le grosse produzioni dispongono di schiere di coreografi, controfigure, truccatori, disegnatori, animatori. Non è un caso se alla realizzazione della trilogia de Il Signore degli Anelli abbiano lavorato circa mille persone. Uno dei primi film girato interamente in blue screen, ricreando cioè tutte le scenografie in fase di post produzione, è stato il nostalgico Sky Captain and the World of Tomorrow, le cui prime scene erano state realizzate dal regista con l'unico ausilio del suo personal computer.
Fonti utilizzate(EN) John Clute, David Langford e Peter Nicholls (a cura di), Cinema, in The Encyclopedia of Science Fiction, III edizione online, 2011-2015. URL consultato il 28 giugno 2012.
(EN) John Clute, David Langford e Peter Nicholls (a cura di), Horror in sf, in The Encyclopedia of Science Fiction, III edizione online, 2011-2015. URL consultato il 28 giugno 2012.
 Roberto Chiavini, Gian Filippo Pizzo, Michele Tetro, Il grande cinema di fantascienza: da "2001" al 2001, Gremese Editore, 2001, ISBN 978-88-8440-114-4.
 Roberto Chiavini, Gian Filippo Pizzo, Michele Tetro, Il grande cinema di fantascienza: aspettando il monolito nero (1902-1967), Gremese Editore, 2003, ISBN 978-88-8440-266-0.
 Roberto Chiavini, Dizionario dei personaggi fantastici: i protagonisti della fantascienza, della fantasy e dell'horror nel cinema, nel fumetto e nella letteratura, con Gian Filippo Pizzo, Gianfranco De Turris, Gremese, 1996, ISBN 88-7742-047-2.
(EN) M. Keith Booker, Historical Dictionary of American Cinema, Scarecrow Press, 2011,  pp. 370-371, ISBN 978-0-8108-7192-2.
Roy Menarini,  La fantascienza nel cinema, Istituto dell'Enciclopedia Italiana, 2003-2004, Enciclopedia del cinema.
 Matteo Merzagora, Scienza da vedere: l'immaginario scientifico sul grande e sul piccolo schermo, Alpha Test, 2006, ISBN 978-88-518-0044-4.
Claudia e Giovanni Mongini, Storia del cinema di fantascienza (11 volumi), Fanucci, 1999-2003
Giovanni Mongini, Storia del cinema di fantascienza, 2 volumi, Futuro Saggi, Fanucci, Roma 1976-77
 Giovanni Mongini, Mio Dio, è pieno di stelle…, in Delos Science Fiction, nº 64, marzo 2001 (archiviato dall'url originale il 10 novembre 2013). (sulle origini del cinema di SF)
 Laura Morandini, Luisa Morandini, Morando Morandini, Il Morandini: dizionario dei film 2001, Zanichelli, 2000, ISBN 88-08-03105-5.
 Philippe Paraire, Il grande cinema di Hollywood, Gremese Editore, 1996,  pp. 63–65, ISBN 978-88-7605-887-5.Approfondimenti Danilo Arona, Guida al fantacinema, Gammalibri, 1978.
 Luca Bandirali, Enrico Terrone, Nell'occhio, nel cielo. Teoria e storia del cinema di fantascienza, Lindau, 2008, ISBN 978-88-7180-716-4.
 Pino Bruni, Il cinema Northern: storia del cinema horror e di fantascienza, Chieti, Libreria universitaria editrice, 1996.
Fabio Casagrande Napolin, Ivan Fedrigo, Erik Ursich, Attacco Alieno! – Guida al cinema d'invasione spaziale 1950-1970, Tunnel Edizioni, Bologna, 1998. ISBN 88-87067-07-4
Mario Cipolla, Cronache dal futuro – Il cinema di fantascienza, Alkaest, Genova, 1979
Fabrizio Denunzio, Pieghe del tempo. I film di guerra e di fantascienza da Philip K. Dick a "Matrix", Roma, Editori Riuniti, 2002
Riccardo F. Esposito, Il sesso nel cinema di fantascienza, in SF..ere, nº 1, Sevagram, Roma, 1978.
Riccardo F. Esposito, Utopie nel cinema di Sf, in Kronos, n. 13, Ed. Kronos, Preganziol (TV), marzo 1979
Riccardo F. Esposito, They Come from Outer Space, 3 puntate, in Amarcord, numeri 5, 6 e 7, IgorMolino Editore, Firenze 1996-97 (sui film di "space invasion")
Riccardo F. Esposito, Storie di missili e galassie, 5 puntate, in Mystero, numeri 26-30, Roma, luglio-novembre 2002 (sull'accoglienza in Italia dei film di SF 'anni cinquanta')
 ISBN 978-88-8440-295-0 Enrico Lancia e Roberto Poppi, Fantascienza, fantasy, horror: tutti i film italiani dal 1930 al 2000, Gremese, 2004.
Franco La Polla, Peter Fitting, Carlo Pagetti e Gabriele Frasca, Philip K. Dick e il cinema, Roma, Fanucci Editore, 2002
Daniele Magni, Contaminations – Guida al fantacinema italiano anni '80, Bloodbuster edizioni 2007, ISBN 978-88-902087-1-3
 Roy Menarini, Andrea Meneghelli, Fantascienza in cento film, Le mani, 2000, ISBN 978-88-8012-155-8.
 Roy Menarini, Il cinema degli alieni (Alessandria, Falsopiano), 1999 (archiviato dall'url originale il 31 dicembre 2008).
Italo Moscati, 2001: un'altra Odissea. Quando il futuro sedusse il cinema, Venezia, Marsilio, 2000
Michele Romagnoli, Godzilla contro Gamera. Storie dall'isola dei mostri, Bologna, Editrice PuntoZero, 1997
Fabio Rossi, Paola Fontana, Il film di fantascienza, Superdomino, Antonio Vallardi Editore, Milano 1998
(EN)  Vivian Sobchack, Screening Space: The American Science Fiction Film, Rutgers University Press; 2ª edizione, ottobre 1997, ISBN 0-8135-2492-X
Massimiliano Spanu (a cura di), Science plus Fiction, La fantascienza tra antiche visioni e nuove tecnologie, Torino, Lindau, 2001
 ISBN 978-88-6288-236-1 Roberto Chiavini, Gian Filippo Pizzo e Michele Tetro, Guida al cinema di fantascienza, Odoya, Bologna 2014.
 Cinema di fantascienza, su thes.bncf.firenze.sbn.it, Biblioteca Nazionale Centrale di Firenze. 
Fantafilm: cento anni di cinema di fantascienza a cura di Lattanzi e De Angelis (fonte utilizzata)
Sci-Fi made in Italy – Il cinema di fantascienza in Italia (URL archiviato dall'originale)
(IT, EN)  Cose da un altro mondo – viaggio nel cinema di fantascienza Archiviato il 6 aprile 2007 in Internet Archive. – mostra del Museo nazionale del Cinema (Torino 24 maggio – 27 novembre 2005)
40 anni di fantascienza nel cinema italiano – Dal 1958 al 1999 Archiviato il 3 giugno 2011 in Internet Archive. di Gianni Ursini
(EN)  Publicdomaintorrents – vecchi film di fantascienza liberamente scaricabili in quanto entrati nel pubblico dominio negli USA
Il torneo di rugby a 15 Cinque nazioni 1995 si è disputato dal 21 gennaio al 18 marzo. L'Inghilterra conquista il torneo, con 4 vittorie, portando a casa Grander Slam, Triple Crown e Calcutta Cup.
Il suo capitano Will Carling stabilisce un record: aver guidato come capitano, tre volte la propria nazionale alla conquista del Grande Slam. In precedenza il gallese Trew (1909-1911) e l'inglese Davies (1921 e 1923) avevano conquistato due volte questo trofeo simbolico come capitani.
Grande delusione è la Francia, che parte favorita, dopo le due vittorie in Nuova Zelanda, nel tour del 1994, ma che oltre a perdere con gli inglesi, subisce la prima sconfitta interna contro la Scozia dopo 26 anni.
Ottimo torneo per la Scozia, in corsa sino all'ultimo. Male Irlanda e Gallesi. I primi ambivano in alto dopo l'ottimo tour in Australia nel 1994, gli altri riescono nell'impresa negativa di passare in un anno dal Grande Slam al whitewash.
L'Inghilterra conquista a Dublino una netta vittoria (il miglior punteggio a Dublino dal 1938), contro un Irlanda inesistente, che riesce a segnare una meta solo nei minuti di recupero.
Nel primo tempo l'Irlanda domina il gioco, ma la Scozia chiude in vantaggio 9-8, prima di dilagare nella ripresa.
Le Crunch, come viene chiamata la sfida tra Inghilterra e Francia, vede il netto successo dei primi con un grande Tony Underwood, autore di due mete.
Il Galles prosegue la serie di sconfitte contro l'Inghilterra. Decisiva l'espulsione di John Davis al 64' per aver deliberatamente calpestato un avversario a terra ("stamping").
Dopo 26 anni di insuccessi, la Scozia espugna la Francia, a termine di un match assai equilibrato. Decisa la eta finale di Gregor Townsemd dopo che a sette minuti dalla fine la Francia era passata a condurre per 21-16. Decisivi anche gli errori ai calci (5 su 6) di Thierry Lacroix.
Il successo francese è assai meno netto di quanto non dica il punteggio, visto che i "galletti" arrotondano il puneggio con due mete nel recupero del secondo tempo. Il ritorno al successo è favorito dal ritorno di Mesnel e Cecillon.
Vittoria agevole per la Scozia su un Galles sempre più allo sbando. Due mete alla mezz'ora del primo tempo, chiudono di fatto il match, disputatosi sotto una nevicata.
L'Irlanda espugna l'Arms spark e condanna il Galles detentori del trofeo all'ignomia dell'ultimo posto e del withewash. nei giorni successivi, llo staff della nazionale (il coach Alan Davies, il vice Gareth Jenkins e il manager Robert Noster) rassegna le dimissioni al completo.
A Twickenham va in scena il match decisivo. Um match intenso, ma in cui le difese la fanno da padrone. Gli inglesi, comunque portano a casa il match grazie ad una maggiore disclipina (9 falli contro 19) e la precisione di Rob Andrew che realizza 24 punti equagliando il record per un match del cinque nazioni, detenuto da Sébastien Viars dal 1992.

Ciociaria (AFI: /ʧoʧaˈria/), meno comunemente Cioceria, è il nome con cui sono identificati alcuni territori del Lazio a sud-est di Roma, senza limiti ben definiti. A partire dal ventennio fascista lo stesso nome è usato impropriamente dalla stampa locale, da associazioni promozionali e manifestazioni folcloristiche come sinonimo di provincia di Frosinone e dell'insieme delle tradizioni popolari del suo territorio. L'identificazione della Ciociaria con il territorio della provincia è fatta propria dalla stessa azienda di promozione turistica della provincia di Frosinone.
Come accade per molte denominazioni storiche regionali, una descrizione geoantropica della Ciociaria che risolva il problema dei suoi confini e delle sue peculiarità etniche non è mai stata fornita. Il territorio interessato è sempre stato amministrativamente denominato Lazio, Campagna e Marittima o Campagna di Roma e gli studi storiografici e demologici che portarono alla luce gli aspetti sociali degli abitanti laziali detti ciociari, all'inizio del XIX secolo, trattano la questione in modo marginale, senza disporre di documentazioni precise.
La prima analisi sistematica al riguardo fu fatta solo nel 1916, da Adele Bianchi, che in una pubblicazione dell'istituto geografico De Agostini discriminò chiaramente una regione o subregione, risultando che «la Ciociaria comprende l'ampia Valle del Sacco, i Monti Ernici, il versante interno degli Ausoni e parte dei Lepini», grossomodo il circondario di Frosinone. Pochi anni più tardi lo studio fu ripreso da alcuni intellettuali fascisti frusinati le cui tesi geografiche e etnologiche furono anche bandiera delle loro idee politiche, e che arrivarono a costruire l'antropologia di una «razza ciociara», apportando nuova confusione al problema.
Nel 1930 l'«Enciclopedia Italiana» riprese e rielaborò gli studi della Bianchi, considerando però Ciociaria anche parte del circondario di Sora e la valle del Gari e, discostandosi dalle opinioni degli 'intellettuali fascisti frusinati', ritenne esplicitamente l'area geografica descritta «priva di una propria individualità». Dal secondo dopoguerra invece, poiché nel Lazio fu conservato l'assetto amministrativo del regime, col termine ciociaro i governi locali promossero l'identità provinciale frusinate, e fu sollevato da diversi autori il problema di individuare se esistesse anche una «regione storica» ciociara e quali fossero le sue caratteristiche ed i suoi limiti; costoro avanzarono poi soluzioni molto divergenti fra loro.
Le analisi antropologiche e toponomastiche, pubblicate dai primi anni sessanta furono tanto varie che si arrivò ad identificare la Ciociaria ora col territorio fra il Liri e i Castelli romani ora con parte dell'antica provincia pontificia di Campagna e Marittima, o persino con l'intera provincia di Frosinone o buona parte del Lazio meridionale. Altri studiosi, infatti, considerano la "Grande Ciociaria" come tutto il Lazio meridionale, includendo in essa le province di Latina e Frosinone per intero.
Alla conquista romana Volsci, Ernici e Aurunci occupavano tutto il territorio a sud della capitale, il Latium novum, che fu incluso nella Regio I Latium et Campania dell'età augustea, divisione geografica di carattere censorio e per certi versi etnico, senza funzioni amministrative. Coeva è anche la prima sistemazione urbana del Lazio in piccole comunità sufficientemente autonome da non avere altre dipendenze politiche se non la subordinazione a Roma, in un assetto territoriale perdurato fino all'età industriale.
Le caratteristiche sociali ed urbanistiche che caratterizzarono da allora i paesi e le città tra Roma e Capua e che oggi accomunano i comuni delle province di Frosinone e Latina hanno spesso indotto alcuni autori ad individuare in miti locali e nella omogeneità economica e sociale del territorio l'impronta storica su cui si sarebbe evoluta poi la Ciociaria, fino a differenziarvi per le stesse ragioni un'identità etnica specifica.
Nel Medioevo infine si stabilirono quei confini che fino all'unità d'Italia delimitavano le amministrazioni del Lazio. Dopo una serie di conflitti che videro contrapposti Bizantini e Longobardi prima, Stato Pontificio e Regno di Napoli poi, il fiume Liri e parte degli monti Ausoni divennero un confine che tagliava in due le attuali province di Frosinone e di Latina e che segnò fortemente le direttrici di sviluppo e modernizzazione, di fatto però più debole nel separare le identità culturali.
Il più antico documento che testimonia l'uso del nome Ciociaria per indicare una regione fisica risale al XVII secolo e consiste in un manoscritto in cui è registrato il toponimo Ciocciarìa. Non esistono invece documenti nel regno di Napoli o in Terra di Lavoro che attestino l'espressione geografica entro i confini delle Due Sicilie e, nonostante il documento vaticano, per lungo tempo le fonti storiche tacciono. Perché l'espressione geografica diventi nota a scrittori, storici ed intellettuali si deve aspettare il pieno evo moderno. 
Nei testi e nella letteratura per la prima volta si parla di Ciocerìa dal 1833, così si ritiene che il toponimo sia effettivamente entrato nell'uso comune, senza precise connotazioni geografiche, a partire dalle invasioni francesi nello Stato Pontificio, quando fu istituito anche nelle province romane l'obbligo di prestare il servizio di leva, situazione che portò a Roma i contadini e pastori delle periferie, che in città furono denominati, in base ai loro costumi, ciociàri (dalla ciocia).
A partire dal XVIII secolo il termine a Roma divenne d'uso comune, con cui si appellavano gli abitanti di alcuni comuni non assimilabili direttamente all'economia della capitale, prevalentemente collocati a sud della valle del Tevere, in evocazioni generiche delle tradizioni del Lazio. I toponimi Campagna di Roma e Campagna e Marittima che ricalcano direttamente il nome imperiale Campania, con cui erano conosciuti alcuni territori della Regio I, furono però da sempre le uniche denominazioni adottate per indicare i territori del Lazio meridionale, assieme al classicheggiante Latium dei cartografi e degli umanisti e, successivamente nei territori del regno delle Due Sicilie, al toponimo Terra di Lavoro, fino al 1927. L'aggettivo campanino era inoltre il vocabolo con cui si qualificavano gli abitanti della Campagna e con cui si indicava tutto ciò che riguardava l'omonima provincia pontificia, con pertinenza geografica ed amministrativa.
Una primitiva sistemazione geografica, della fine del XIX secolo, è tracciata nell'opera di uno storico romano, dove si accenna vagamente alla Ciociaria così come si conosceva nello Stato Pontificio. David Silvagni, che però non si interessa direttamente del problema, ne «La Corte Pontificia e la Società Romana» fa propria un'interpretazione di Carlo Maria Curci, e sull'orme di costui nota che «è la parte più montuosa e incolta del circondario di Frosinone e Sora», cioè i Monti Ernici del Lazio odierno, ma poi chiama «ciociari» tutti i cardinali originari delle diocesi cattoliche tra Anagni e Terracina, abbandonando ogni accezione etnica o sociale che aveva avuto fino ad allora il nome popolare dei pastori laziali.
Il Silvagni riporta quindi un elenco di ecclesiastici famosi, biasimati per il provincialismo e per dubbie capacità amministrative, in cui si citano pure le località di nascita di ciascuno, tutte esplicitamente agglomerate a costituire una regione che chiama Ciociaria, anche se palesemente estranee al comprensorio ernico (Sonnino, Ceprano, Ceccano, Gorga, Paliano, Anagni, Ninfa, Roccasecca, Carpineto, Monte San Giovanni Campano). In questa sistemazione emerge quindi un'effettiva traslazione, scarsamente documentata altrove, di ciò che si intendeva per Ciociaria e ciociaro, che da espressione di un «blasone popolare» andava costituendosi come una propria «identità geografica». La regione delineata comprende tutte le città campanine organizzate entro diocesi immediatamente soggette alla Santa Sede, perciò accomunate dallo stesso sistema politico, economico e sociale, e che furono estranee per identità e tradizione ai territori delle diocesi suburbicarie e alle vicende storiche della realtà cittadina di Roma.
Quando i territori dell'ex Stato Pontificio furono soggetti alle riforme politiche ed amministrative del governo italiano, le divisioni amministrative preunitarie vennero soppresse e il territorio fra Viterbo e Frosinone fu riunito sotto un'unica provincia, detta provincia di Roma o provincia del Lazio e per la prima volta col «Latium» dei classici si indicarono contemporaneamente i territori a nord e a sud del Tevere, e scomparvero dalle pagine degli storici e geografi e dalle denominazioni ufficiali i nomi delle antiche regioni storiche (Patrimonio di San Pietro, Sabina, Campagna di Roma, Marittima, Comarca). La nuova situazione amministrativa nazionale non corrispondeva più ai precedenti assetti provinciali e la propaganda politica finì con l'appropriarsi abusivamente di espressioni geografiche per sostenere le riforme politiche in atto.
Scomparve lentamente e perse il suo significato territoriale l'aggettivo «campanino»; il termine sabino assunse un significato più estensivo e classicheggiante, l'ampia catena oggi conosciuta come monti Ernico-Simbruini era denominata genericamente monti Sabini e si coniavano nuovi termini come Agro romano per indicare le terre bonificate dei latifondi attorno a Roma, e campagna romana, la regione che secondo Giuseppe Tomassetti si estendeva dal Monte Cavo e Torre Astura a Tivoli e Bracciano, in realtà più vicina all'immaginario degli artisti che rappresentarono i paesaggi laziali in quadri e ai racconti dei viaggiatori stranieri che ad una vera e propria realtà storico-geografica. Così pure nel 1862 Agnone diventava «Villa Latina». Nella confusione terminologica e filologica che ne seguì, il termine ciociaro sopravviveva, senza significati etnici o geografici, solo in ambito artistico-letterario: si ritrova sporadicamente in poesie di Giosuè Carducci e Pascoli e in una novella di D'Annunzio per indicare gli zampognari di Atina.
Lo stesso processo di ridefinizione delle espressioni geografiche e territoriali continuò anche nel primo Novecento: nel 1891 «Pònza» veniva rinominata «Arcinazzo Romano» mentre nel 1911 «Anticoli di Campagna» diventava «Fiuggi» (qualche anno prima furono realizzati gli stabilimenti termali e la ferrovia Roma-Fiuggi), e l'ultima traccia nella toponomastica ufficiale della regione di Campagna e Marittima fu cancellata dalle carte geografiche.
Risale solo al XIX secolo l'uso del termine ciociàro nella storiografia, con uno specifico contesto etnico di riferimento. La più antica testimonianza in tal senso, finora registrata, risale al 1781, in un'opera di Gian Gaspare Cesari a proposito di Anagni, che cita i locali «ciocciàri» e quasi mezzo secolo più tardi, nel 1824, Fra Pacifico da Monte Compatri, dei nobili di Carpineto, genericamente scrive in una lettera di conoscer «bene questi fottuti baroni ciociari», con il nobile Gioacchino De Santis, che ribadisce che «veri ciociari» erano «uomini effemminati e bevitori». Giuseppe Giusti accenna alla «cornamusa dei ciociari» e Francesco Bulgarini, nel 1848, parla di contadini montagnoli «ciociari» in riferimento a dei mezzadri provenienti stagionalmente dal circondario di Subiaco a Tivoli, per coltivare granturco. Franco Mistrali invece, nel 1861, identifica con lo stesso nome una «razza di banditi o briganti della Sabina», e parlando del cardinale Giacomo Antonelli, definisce anche lui ciociaro con scherno, per dubbie qualità morali e perché nato a Sonnino, nel 1806; e per primo registra anche un significato territoriale e gentilizio del termine.
Seguì probabilmente il Mistrali lo storico Armando Dubarry, che in un'opera del 1875 testimonia l'uso di chiamare volgarmente Ciociaria l'intera delegazione apostolica di Frosinone, all'epoca soppressa, e ivi per la prima volta viene messa chiaramente in relazione l'espressione geografica con la ciocia, calzatura, dice il francese, dei locali briganti, contadini e milizie irregolari. Così il nome etnico si avviò ad assumere un significato più ampio e generale, e l'aggettivo ciociaro fu da allora strettamente connesso al toponimo Ciociaria. In alcune descrizioni storiche di Sonnino è però possibile rinvenire più chiare considerazioni sul senso originario dell'espressione, ben distinguibili dai confusi riferimenti dei cronisti.
Tra il 1843 e il 1844 alcune opere identificano una regione attorno alla città volsca come Ciociarìa o Ciocerìa della Croce, una zona che fu centro di un radicato movimento di resistenza all'occupazione francese durato dall'inizio della repubblica romana fino al 1815, condotto da un gruppo di briganti locali che ebbero sottratto al controllo militare straniero buona parte della montagna àusone tra Roccasecca dei Volsci e Priverno. Queste, se confrontate con le altre fonti storiche che provano il legame fra l'uso volgare del termine «ciociàri» e il fenomeno del brigantaggio popolare, inducono a considerare che alcuni territori attorno a Roma, anche distanti fra loro (Subiaco, Sabina, Sonnino, Monti Ernici), particolarmente soggetti al fenomeno del banditismo e per questo spesso caduti sotto l'anarchia di governi popolari, sono stati più volte definiti Ciociaria, diacronicamente, a causa di insoliti briganti popolani e improvvisati, come nel caso di Sonnino, che calzavano le ciocie, costume affatto esotico rispetto agli altri indumenti tradizionali dei territori pontifici e alle abitudini dei mercenari, capitani di ventura e briganti cittadini, di Tuscia, Marche e Umbria.
Nei primi documenti e opere storiografiche si è insistito molto sul legame etnico fra la tradizione ciociara e le calzature laziali dette ciocie; queste però propriamente non corrispondono a nessun preciso contesto folclorico, né il territorio in cui si rinvengono nei costumi locali, riflette una specifica regione storico-geografica. Una sorta di ciocia è adottata un po' ovunque nelle regioni dell'ex Regno delle Due Sicilie, a volte in forme primitive, nonché in Albania, Grecia, Macedonia e Kosovo.
Da quando però nel Lazio la calzatura ha interessato studiosi ed artisti, anche in tempi recenti, la variabilità delle usanze popolari fu trascurata e in molti hanno usato impropriamente o approssimativamente la parola ciocia, estendendone o reinterpretandone il significato, o hanno trovato ispirazione per costruire figure letterarie piuttosto lontane dalla reale condizione popolare del Lazio. Almagià, in maniera estensiva, usa la parola ciocie per designare le analoghe calzature dei Balcani, senza citare gli effettivi nomi slavi o schipetari; Emma Calderini parla di cioce laziali e in altre opere si rinviene l'espressione cioce romane, in locuzioni che suonano un po' forzate, dal momento che la parola ciocia, in senso stretto, è propriamente romanesca e forse sublacense (a Minturno anche «cioceri»). 
Così per anni si ignorò completamente il sostrato culturale a cui si voleva far riferimento, tralasciando indagini linguistiche e folcloriche. Quanto in realtà in Italia si sa del problema è questione molto più complessa e attualmente dibattuta. La superficialità promozionale e propagandistica dei primi studi è resa più confusa dal fatto che alcuni aspetti folclorici laziali coinvolgono direttamente i territori delle Due Sicilie, dove si registrano diverse parole indigene, che denotano le ciocie e altre calzature che le rassomigliano molto, che non sono mai stati considerati di rilevanza demologica: gli «zampitti» e lo «sciòscio», cioè le ciocie meridionali. Zampitti è un vocabolo dialettale molto più affermato del romanesco ciocia, per estensione territoriale, riscontrato anche nei territori dell'ex Stato Pontificio.
Nella Marsica e nel Sud-Pontino è usato come nome etnico, e nell'etimologia e nel significato si avvicina molto alla voce italiana ciociaro: con «i sampìtte» ad Avezzano si definiscono gli abitanti della Vallelonga, Sora e della Valle Roveto, con il nomignolo di «zampitti» a Terracina si scherniscono gli abitanti di Vallecorsa e nel 1869 lo stesso nome indicava volgarmente i membri di una milizia irregolare al soldo di Papa Pio IX, ingaggiata per controllare e reprimere il brigantaggio sul confine meridionale pontificio, composta da soldati popolari che indossavano ciocie. «La zampitta» o «gli zampitti» sono anche un tipo di calzatura delle popolazioni dell'Etna, Cilento e Basilicata. Si aggiungono poi diverse valutazioni approssimative e improbabili emesse al riguardo: le calzature in uso nell'ex Regno delle Due Sicilie, diversamente da quanto studiato storicamente nel Lazio, non raggiungono mai uno standard unico nella foggia e sono diffuse senza continuità in molte regioni meridionali, e alcuni indicano di interesse etnografico solo la ciocia delle testimonianze storiografiche, a cui corrisponderebbe uno specifico territorio di diffusione, ignorando le indagini sui dialetti meridionali e ritenendo il costume laziale un'evoluzione dei corrispettivi napoletani.
Un'ipotesi approssimativa, che non può essere confermata da dati reali: non esiste un lessico popolare che rilevi varietà specifiche nella tradizione laziale o che distingua questa da quella napoletana e inoltre, poiché il dialetto marsicano e terracinese, nonché la lingua napoletana, ad esempio, conoscono il termine zampitto proprio come sinonimo dell'italiano ciocia (cfr. il napoletano sciòscio), oppure come parola il cui significato è molto similie a quello di ciociaro o di villano, sono smentite le considerazioni che vogliono esclusivo del Lazio il folclore ciociaro, isolato dal contesto etnologico dell'Italia meridionale.
Quanto al modello tipico di ciocia, ancora la maggior parte degli autori che si occupano della questione, individuano nella calzatura della tradizione di molti paesi dell'antica Campagna e Marittima, che sarebbe sempre realizzata in cuoio sia nelle suole che nelle stringhe, sempre annodate («abbote») fino al ginocchio con tredici giri il vero elemento distintivo del costume ciociaro; si sostiene poi che i materiali di cui è costituita e la conformazione avrebbero resa la ciocia adatta ai paesaggi rurali complessi, i cui abitanti erano dediti stabilmente alla pastorizia e alla mezzadria, occupandosi di entrambe e senza che l'una prevalga sull'altra. L'uso versatile e rustico l'avrebbe così resa inadeguata per affrontare gli inverni dell'Appennino abruzzese o condurre qualsiasi attività legata alle pianure della Campania e al Lazio marittimo, le vaste aree soggette a manutenzione idraulica, impantanate e malariche, e per questo colà o non ebbe grande diffusione o, anche dove si era imposta nella tradizione, fu rimpiazzata per la maggior parte delle attività quotidiane da zoccoli, stivali o altre calzature già dalla seconda metà del XIX secolo, sopravvivendo solo in forme più rudimentali.
È altresì importante notare la diffusione di cognomi, nel territorio interessato nonché a Roma, riconducibili all'aggettivo ciociàro: Cioccari sui Colli Albani, Ciocari nel Sublacense, Ciocci nell'Anagnino, Cioccio nel Frusinate e a Roma, Ciòci nella valle del Sacco, Sòcci nella valle di Comino, Macioce ad Arpino. Cognomi più vicini al toponimo sono registrati in un territorio ampio, come Ciociaro/Ciociari o Ciocia/Cioce (Terracina, Napoli e Bari); Sciòscia ad Avellino, Potenza e Foggia, Zampetti ad Albano Laziale, Ascoli Piceno, Avellino, Cisterna e Roma.
È in uso la connotazione "dialetto ciociaro" per un gruppo di parlate di derivazione romanza, conosciute storicamente come campanino, più o meno omogenee dal punto di vista lessicale e fonetico in uso nel volgare degli abitanti della valle del Sacco e dei monti Lepini, appartenenti al gruppo dei dialetti italiani centrali, e caratterizzate da sporadici aspetti di transizione verso i dialetti meridionali.
A volte identificato anche come ciociaresco, il sistema fonetico in cui sono raggruppate si differenzia nelle parlate a sud di Roma, ed ha per centro la porzione occidentale della provincia di Frosinone e l'area collinare e montana della provincia di Latina, nonché nel complesso interscambio linguistico fra i dialetti campani e centrali rintracciabile in molte città erniche (Alatri, Frosinone, Sora, Veroli), e pontine (Terracina, Monte San Biagio, Lenola, Minturno, Castelforte), con diversi problemi di classificazione generale, che interessano anche alcuni dialetti meridionali, conosciuti come sud-ciociaro (Sora, Arpino, Valle di Comino, Roccasecca).
Il dominio linguistico comune è piuttosto discontinuo e alterato non solo nell'area meridionale, ma anche a ridosso dei Colli Albani, nel circondario di Velletri, dove storicamente prevalgono esiti metafonetici napoletani e sistema verbale italiano mediano, e a nord di Anagni, in cui le parlate conservano il vocalismo arcaico sabino, tanto da formare un gruppo autonomo nella valle dell'Aniene con lo Spoletino e il Sabino. Un confine meridionale intuitivo è delineato dalla fascia Veroli-Priverno-Monte San Biagio, mentre a nord dalla linea immaginaria Vallepietra-Valmontone-Colleferro-Velletri.
Ad ovest lo spartiacque dei monti Ernico-Simbruini separa chiaramente le parlate ciociare da quelle abruzzesi della Valle Roveto, mentre ad est i paesi del Preappennino laziale (Cori-Sezze-Sonnino) caratterizzano una propaggine linguistica saldamente inserita nel confuso patois pontino. Le caratteristiche tipiche dei dialetti meridionali, come la sonorizzazione della sorda dopo N (montone > mondone), fenomeno estraneo al romanesco, e la posposizione del pronome personale possessivo (mio padre > patremo), nel ciociaro si sovrappongono ad altre tipicamente centrali, come la quasi totale assenza dello schwa e della riduzione dei nessi consonantici latini PL - CL in kj e FL in sc/c, per cui tutto il territorio interessato è comunemente incluso nell'area delle parlate italiane centrali.
Fatta eccezione per la propaganda fascista del tempo e per pochi altri, la maggior parte degli studiosi ritiene che il toponimo Ciociaria fosse originariamente diffuso solo della cultura popolare romanesca e fra gli intellettuali che ne divulgavano le tradizioni, risultando dunque insignificante al di fuori dei confini dello Stato Pontificio: il toponimo non compare in nessun documento del regno di Napoli o delle Due Sicilie per indicare la valle del Liri o il territorio di Fondi, né si fa uso dell'aggettivo ciociaro per designare una popolazione o una cultura nello Stato napoletano. Dal secondo dopoguerra, però, i topos letterari realisti e neorealisti, la ricerca di una identità politica democristiana comune nel Lazio meridionale e in parte la soppressione della provincia ecclesiastica di Capua con l'annessione delle diocesi di Montecassino, Aquino e Atina alla provincia ecclesiastica romana, sono stati i fattori culturali che hanno favorito, nell'opinione comune, la diffusione di quel punto di vista secondo cui il territorio ciociaro a sud raggiunge il Garigliano (includendo secondo alcuni persino la costa laziale).
Le tendenze letterarie e storiografiche postunitarie fiorirono anche tra gli intellettuali che si dedicarono allo studio delle identità regionali della nuova nazione. In molti non cervavano più materiale nei documenti storici, o comunque ritenevano limitata la prospettiva idealistica per lo studio delle scienze umane, e adottavano primitivi metodi comparativi e statistici entro l'insieme delle tradizioni popolari di tutta la penisola per meglio definire le tradizioni italiane: nacque la «demologia». Il librettista Targioni Tozzetti, seguendo gli studi del Pitrè, pubblicò nel 1891 un'antologia di favole popolari ceccanesi (Saggio di novelline canti ed usanze popolari della Ciociaria) in cui registra i riti e la memoria della popolazione di Frosinone e parte del circondario. Nell'opera l'autore non si preoccupò però di stabilire il contesto geografico, obbedendo a regole antistoriciste e antiromantiche, tanto che il Frusinate appare come un'estrema periferia meridionale del Lazio e perciò le novelle raccolte sono sistemate in un paragrafo intitolato genericamente novelline popolari romane.
La scuola demologica italiana non fu molto attiva nell'area laziale, se si esclude l'esperienza del Targioni Tozzetti, ma diede un discreto contributo in ambito letterario, perché ispirò molti scrittori di fine '800 che fecero propria la reazione all'idealismo e al romanticismo, gettando le basi culturali su cui si sviluppò il verismo. Nel Lazio Cesare Pascarella fu sensibile alle tematiche del nuovo pensiero, vagamente riscontrabili anche nel suo Viaggio in Ciociaria. Un tour del poeta romano da Ceccano ad Atina attraverso la valle del Liri è raccontato come un confronto grottesco fra l'autore e la popolazione locale, fra cui figurano personaggi dagli strani costumi, confuse forme di devozione, tra superstizione e blasfemia, spesso con evocazioni manieristiche di personaggi arcadici, recuperati poi nella letteratura antifascista del dopoguerra di Pasolini.
Passati i movimenti culturali postunitari che coinvolsero marginalmente il Lazio, tornarono ad interessarsi della definizione di locali identità i politici ed intellettuali di provincia, per delimitare nuovi territori e nuovi movimenti popolari (Ciociaria, Castelli Romani, Agro Pontino come Sabina e Tuscia), solo dopo la prima guerra mondiale, quando dopo i fermenti del biennio rosso, anche nei circondari di Frosinone e di Sora, come nel resto della regione, iniziarono ad organizzarsi i gruppi militanti fascisti. Le tappe che segnarono la storia del Lazio meridionale sono chiare e ad esse corrispose la propaganda culturale delle nuove classi sociali che acquisirono il potere.
Alle elezioni comunali del 1920 il partito socialista conquistò 14 comuni del Frusinate ed 11 del Sorano mentre nelle provinciali il PSI divenne il partito più influente del Circondario di Sora, conquistando i seggi di Alvito, Sora e Pontecorvo.
La reazione alla crescente partecipazione popolare alle scelte democratiche non era stata ancora coordinata e in tutto il basso Lazio sorsero spontaneamente gruppi di cittadini, a servizio di latifondisti locali e vescovi, impegnati in violente azioni repressive contro i contadini e gli operai della valle del Liri. Il controllo delle politiche antirivoluzionarie e delle azioni repressive nelle città tra Roma e Napoli invece era conteso fra gli esponenti dei Fasci Italiani di Combattimento e del Partito Nazionalista; quando però i due movimenti confluirono nel Partito Nazionale Fascista, le rivalità che erano sorte fra i fascisti laziali furono superate, e in Ciociaria anche nel progetto comune di istituire una nuova provincia fra Alatri, Sora, Cassino, Veroli, Ferentino o Frosinone, nel processo di riforma amministrativa e politica noto come «ruralizzazione» e infine nella propaganda e nel sostegno dei modelli sociali corporativisti.
Le nuove alleanze politiche si costituirono però in maniera disomogenea nell'area casertana, di cui era parte il circondario di Sora, e i partiti della valle del Liri, vicini alla causa nazionalista, finorono con l'isolare i fascisti casertani, i quali, diversamente dai frusinati, sorsero ispirati da posizioni sindacaliste e vicine alle posizioni della sinistra e a quest'ideologia rimasero ancorati fino alla soppressione della provincia di Caserta. [in quest'ultimo passaggio sembra che la creazione della Provincia di Frosinone e la contemporanea soppressione di quella di Caserta siano state il risultato di una contrapposizione tra orientamento filo fascista dei frusinati, a fronte di uno, invece, socialista/antifascista dei casertani; con la conseguente premiazione dei primi, da parte del regime, e conseguente penalizzazione degli altri. Non si accenna in alcun modo, altresì, al fatto storico che in quegli anni (1926/27) furono create diverse nuove Province in Italia, nell'ottica di un ben più ampio piano (rispetto alla lettura dei fatti un po' minimalista sopra esposta) di revisione delle ripartizioni amministrative del territorio nazionale. Fu così che, per riequilibrare anche economicamente il territorio della allora vastissima Provincia di Roma, in quegli anni, furono create anche le province di Viterbo e Rieti (quest'ultima, analogamente al caso di Frosinone, aggregando il circondario di Cittaducale - fino ad allora incluso nella Provincia di Aquila degli Abruzzi - con quello della stessa Rieti, fino ad allora parte della Provincia di Perugia). Nello stesso tempo si tento' di restituire una maggiore dignità a Napoli (ovviamente soprattutto ai fini di risollevarne l'economia) che era passata di fatto, nel 1861, dal rango di Capitale di Stato a semplice capoluogo di una delle Province meno estese del Regno.
Il risultato comporto', per Caserta, la soppressione della sua Provincia (d'altro canto questa città era - ed è tuttora - piuttosto prossima al capoluogo campano). Si consideri che il suddetto intervento di revisione dei territori provinciali, operato in quegli anni - e su scala evidentemente nazionale - comporto' la nascita anche di altre province, come Aosta, Varese, Pistoia, Terni, Matera, Brindisi, Pescara, Nuoro, Enna, Ragusa - province queste tutte create nel 1927 come Viterbo, Rieti e Frosinone]. Nel 1920 fu anche ricostruito il centro storico di Sora, in parte distrutto dal terremoto di Avezzano nel 1915: la progettazione dei principali edifici religiosi fu affidata all'ingegner Paolo Cassinis, membro dell'ASCI, e per ciascuna chiesa fu adottato un manierismo medievalista vicino ai modelli architettonici di Roma e circondario, raccogliendo elementi gotico-cistercensi, bizantini e romanici. Con la nomina a podestà di Annibale Petricca poi fu approvata la ripianificazione urbanistica del Corso Volsci; i palazzi furono riedificati ex novo in stile eclettico neo-classicista, unico caso nel Basso Lazio insieme a Via Vitruvio di Formia, e fu così cancellato ogni tratto di napoletanità presente nella città, fino ad allora con Castel di Sangro ed Avezzano il centro più settentrionale di diffusione del neoclassico e del barocco napoletano.
Negli stessi anni, col dissolversi delle leghe operaie e arginato il partito socialista, a cui fu sottratta con una serie di commissariamenti, già dal 1923, l'amministrazione dei principali comuni del Frusinate e del Sorano, alcuni politici attivi nel territorio ernico sostennero la proposta di istituire la provincia di Frosinone. Costoro si organizzarono e raccolsero le proprie idee e la propria propaganda attorno al sindaco di Frosinone Pietro Gizzi, finanziati anche dalle élite industriali ed agrarie locali.
Così nel 1924, per divulgare il progetto di costituire la provincia di Frosinone, il Gizzi, seguendo l'esempio delle varie iniziative culturali che sorgevano in altre città laziali (a Viterbo «La nuova Provincia» ed a Rieti «Latina Gens» e «Terra Sabina») per l'istituzione di nuove entità amministrative, si fece promotore della rivista «La Ciociaria», affidandone la direzione a Guglielmo Quadrotta. Alla rivista collaboravano pubblicisti e storici del frusinate, alcuni dei quali dichiaratamente fascisti. Precedentemente un altro giornale di propaganda, aveva pubblicato studi indirizzati alla ricerca o costruzione di un'«identità ciociara», il settimanale «Ciociaria Nuova», del giornalista Carlo Mancia (vicino alla subfederazione del PNF di Frosinone): ivi si proponeva l'annessione del circondario di Sora e parte dell'attuale Casertano a quello di Frosinone, per ricostruire l'antico Latium adjectum; gli studiosi che scrivevano su «Ciociaria Nuova» passarono poi a pubblicare su «La Ciociaria» del Quadrotta e, probabilmente condividendo i disegni politici di chi prevedeva la soppressione della provincia di Terra di Lavoro, arrivarono nei loro articoli anche a proporre una vera e propria «nuova regione» che, secondo il Gizzi, avrebbe dovuto comprendere l'intera Valle del Liri da Tagliacozzo a Sessa Aurunca, le paludi pontine da Anzio a Terracina, nonché parte dell'attuale Molise con Venafro, ed essere chiamata Ciociaria.
La propaganda politica fascista fu tanto radicata che continuò anche con l'estinguersi delle lotte operaie. Le riforme ambite dagli esponenti della rivista «La Ciociaria», divenuta poi «Rassegna del Lazio e dell'Umbria», non furono mai realizzate completamente, ma ciò non impedì ai nuovi organi di potere di codificare entro i programmi di revisione degli anni precedenti il patrimonio artistico e letterario del basso Lazio, indirizzando nello stesso senso anche il locale sistema editoriale e promozionale: nel 1927, su pressione dei sindaci ernici, Mussolini promulgò la nascita della provincia di Frosinone, inverando in parte le proposte del movimento culturale frusinate, e così negli ambienti fascisti Ciociaria divenne sinonimo di provincia di Frosinone.
A partire dagli anni sessanta poi si consolidò anche nella pubblicistica e nell'editoria locale e nazionale il significato di Ciociaria adottato nel ventennio, ciò anche se già attorno al 1930 l'Almagià sfatava il nascente concetto geografico, che nella Enciclopedia Italiana considerò come l'espressione di una «regione indefinita» e «priva di una propria individualità», mentre le opinioni più retoriche dei fascisti frusinati furono presto dimenticate. Il Quadrotta, nel 1968, propose di nuovo di identificare i confini ciociari con quelli dell'antico Latium Novum, annettendovi questa volta pure i Castelli Romani. Attualmente è ancora molto diffusa l'equazione Ciociaria = provincia di Frosinone, largamente condivisa nella popolazione laziale senza le originarie implicazioni politiche, nonché in alcune locali associazioni culturali e promozioni commerciali, nelle pubblicazioni dell'Ente Provinciale per il Turismo di Frosinone e ampiamente anche nella stampa nazionale. Nel Cassinate e nel Sorano, insieme alle proposte per l'istituzione della provincia del Lazio meridionale, sta nascendo un movimento culturale che contrasta l'idea corrente di «Ciociaria» e l'unità etnica e folclorica della provincia di Frosinone che con essa si vuole esprimere: si cercano nelle tradizioni e nella storia della Terra di Lavoro fonti geografiche e etnologiche che provino l'esistenza di un'identità territoriale comune, propria delle popolazioni della Media e Bassa Valle del Liri-Garigliano.
La frequentazione da parte di registi e letterati dei territori a sud di Roma, descritta e testimoniata in molte opere e pubblicazioni, ha favorito anche la divulgazione del costume ciociaro e la spettacolarizzazione. Alcuni artisti dicono di aver qui trovato l'ispirazione, per ambientazioni letterarie e set cinematografici, di soggetti e contesti, spesso vaghi, che generalmente esprimevano un indeterminato provincialismo meridionale. Le corrispondenze fra queste poetiche e la geografia laziale accomunano un insieme di film, ambientati tra il Tevere e il Garigliano, e i caratteri e la recitazione di alcuni attori. Sia per le tematiche trattate che per diverse collaborazioni tra i registi in questi film si riscontra una poetica comune, che spesso viene messa in relazione ad una indefinita idea di Ciociaria, anche se solo pochi autori e attori di fatto hanno sentito e attestato una «identità ciociara» nelle proprie opere, culturale o territoriale, ancor meno se a questo tema si voglia ricondurre una loro scelta artistica. 
Nel 1960 De Sica girò La Ciociara, tratto dall'omonimo romanzo di Alberto Moravia: il successo di pubblico e critica fanno sì che l'opera diventi l'eponimo di una discreta produzione neorealista, anche di opere che precedettero l'uscita del film, a cui avevano dato il loro notevole contributo artisti che vissero nel Lazio meridionale, come Cesare Zavattini e Giuseppe De Santis. Da allora, spesso eludendo le opinioni e le testimonianze di registi e autori o il supporto di un'accurata documentazione, delle vaghe idee come quella di ciociari e de «la Ciociarìa» furono prese per una sorta di topos neorealista da alcuni critici e scrittori, immagine di un'Italia rurale e primitiva, ancorata ai problemi del padronato e della disoccupazione, lontana pure dalle lotte politiche, dalle rivendicazioni sociali e dagli stereotipi antropologici del XX secolo; categorie che ancora oggi riscuotono successo. Si considerano ciociari tutti i film e gli attori nati fra Roma e il Garigliano in diverse pubblicazioni, convegni e manifestazioni culturali contemporanei, dai western alle commedie, con ancora una volta delle espressioni abusate, nella pubblicistica locale e nella promozione territoriale, non essendo riscontrato negli ambienti artistici e della letteratura specifica nessun vero luogo comune specifico per queste ambientazioni.
Vittorio De Sica, in Pane, amore e fantasia del 1953, cita il Bosco di Forca d'Acero, località di San Donato Val di Comino, senza però aver mai fatto alcun riferimento alla Ciociaria, né come sua terra di nascita né come location. Parlava nel cinquanta invece di «realtà della Ciociaria» il De Santis, in proposito del suo film Non c'è pace tra gli ulivi, che sosteneva: «vera e storica, e cioè trascende i confini della Ciociaria per diventare una caratteristica universale, è l'esistenza dei soprusi e delle violenze da parte di individui che accentrando il potere economico, di esso si servono per continuare a padroneggiare ed arricchirsi sui più deboli». Ricordò la Ciociaria anche Nino Manfredi: egli affermava, introducendo il suo film velatamente autobiografico Per grazia ricevuta, girato in parte a Fontana Liri Vecchia (paese d'origine, tra l'altro, di Marcello Mastroianni), di esser nato in «un paese della Ciociaria, che si chiama Castro dei Volsci» e di avervi «covato per anni dei sentimenti che somigliavano alla ribellione e ho sentito il bisogno di esprimerli». Di fatto perciò, un'idea geografica e culturale, o anche artistica, di Ciociaria è riscontrata solo in pochi film e in rare testimonianze di alcuni artisti, non sempre univoca, ben delineata solo dal punto di vista sociale e antropologico.
I problemi storico-geografici sono stati pure sovrapposti e confusi con quelli artistici e poetici: così da una parte si è diffusa nell'opinione comune una categoria indefinita come quelle di cinema ciociaro, che non è chiaro se debba contenere tutti i film ambientati nel Lazio meridionale o i film ispirati dalle poetiche neorealiste laziali, dall'altra, nel mondo dello spettacolo, è maturato uno stereotipo spesso visto come un insulto, di persona beota e buffa, «il ciociàro», di cui, fra gli altri, Martufello in molte occasioni è stato valida maschera.
Con l'affermarsi del romanticismo, delle correnti artistiche neoclassiche e degli studi archeologici nei paesi nordici, molte zone del Lazio odierno destarono l'interesse di artisti e incisori per l'abbondante presenza di antiche rovine monumentali, che proseguirono una tendenza iniziata già dalla seconda metà del XVIII secolo, quando intellettuali e granturisti iniziarono a frequentare Roma e il circondario e a diffondere in tutta Europa l'interesse per i quadri pastorali italiani. Animati dalla crescente domanda di souvenir e cartoline artistiche, molti italiani presero a raffigurare i principali reperti archeologici dei territori pontifici con scopi per lo più documentativi, in cui spesso il culto romantico per il patrimonio classico si colorava in fantastiche rappresentazioni bucoliche e pastorali, sostenute da interpretazioni mitiche su civiltà perdute o da armonie e idilli di maniera.
In questo stesso quadro artistico una reazione positiva al formalismo dei disegni degli archeologi e alle ricostruzioni fantastiche dei «granturisti», fu coltivata nella debole produzione iconografica di alcuni incisori ed illustratori che, nel raffigurare soggetti popolari laziali, gettarono le basi di un tòpos conosciuto volgarmente come la ciociara, oscillante fra la documentazione folclorica e la ricerca artistica di nuovi caratteri iconici femminili. Dagli archivi tematici risulta oggi che Bartolomeo Pinelli, agli inizi del XIX secolo, fu il primo a denominare i personaggi e i costumi dei suoi lavori «ciociari», in acqueforti di ottima qualità descrittiva ma senza pretese artistiche. Lo stesso soggetto venne rappresentato più volte poi anche in tele o acquerelli, di autori minori, quali i quadri pittoreschi di Nicola Palizzi (Scuola di Posillipo), le contadine di Joanny Chatigny o gli oli di Jan Baptist Lodewyck Maes, in cui il realismo ed il sentimentalismo delle opere romantiche fu abbandonato per rappresentare allegorie semplici e simboli primitivi, nuovi nella tradizione figurativa italiana, come la conca e la cannata, quali segni di operosità e femminilità, o il corallo, ripresi poi anche nelle opere di grandi artisti (Hayez, Depero). Fra le opere più significative:
Enrico Bartolomei: l'opera poco conosciuta del perugino Enrico Bartolomei è per lo più tematizzata sullo studio del costume ciociaro. La donna il cui vestito ricorda quello delle popolazioni dei Lazio meridionale, ha in mano un secchio colmo d'uva, senza nessuno dei simboli iconografici di altre opere dallo stesso soggetto.
Francesco Hayez: nell'opera di Francesco Hayez intitolata La ciociara (1842), diversamente dalle incisioni e dalle rappresentazioni folcloriche del primo ottocento, la donna è rappresentata in solitudine; l'unico simbolo nel quadro è la collana di corallo che si piega secondo le forme del seno. La donna è sulla cima di un monte, seduta su una roccia, con alle spalle un paesaggio collinare. All'orizzonte una vasta pianura brulla e desolata che finisce verso il mare ricorda l'Agro pontino.
Vito D'Ancona: il dipinto (1865) raffigura una donna in costume tradizionale ciociaro.
Filippo Balbi: costui rappresenta La ciociara (1880) nell'atto di disvelare un paniere ricolmo di uova bianche, vestita di bianco e rosso e con una collana di corallo, simboli propri della tradizione iconografica cattolica.
Cesare Tallone: l'opera, il cui titolo originale è Ritratto della sorella del pittore Giuseppina Tallone in Scribante in costume di Ciociara (1885-1887), documenta un costume ciociaro; la donna ha in mano un tamburello.
Fortunato Depero: il Depero rinnova il soggetto de la ciociara (1919) adattandolo alla poetica del futurismo: la donna è al centro della stanza, vestita con un grembiule ricamato con trama floreale. Dalla stanza si aprono due finestre che mostrano un'altra donna con in testa un otre che ricorda una conca e lo scorcio di una chiesa che ricorda le acropoli di molti paesi della provincia di Frosinone.
Vicente March: il soggetto è una giovane donna che tiene in mano un otre, il cui vestito ricorda molto quello de la ciociara di Hayez, privato però della luminosità e della sontuosità del panneggio, in una poetica vagamente realista e impressionista.
Ciociaria. Terra di emozioni - Land of emotions, Editrice Frusinate, Frosinone 2006.
Le collezioni dell'Aerofototeca Nazionale per la conoscenza del territorio: la provincia di Frosinone, Editrice Frusinate, Frosinone 2006.
Almagià R., Le pitture murali della Galleria delle carte geografiche, in «Monumenta Cartographica Vaticana», Città del Vaticano 1952.
Almagià R., La valle di Comino o cominese, in «Bollettino della Società geografica italiana», 1911.
Arnone Sipari L., Spirito rotariano e impegno associativo nel Lazio meridionale: i Rotary Club di Frosinone, Cassino e Fiuggi, 1959-2005, Università degli Studi di Cassino, Cassino 2005.
Baris T., Il fascismo in provincia. Politica e realtà a Frosinone (1919-1940), Laterza, Roma-Bari 2007.
Candidi Dionigi M., Viaggi in alcune città del Lazio che diconsi fondate dal Re Saturno, Perego Salvioni, Roma 1809.
Candeloro G., Il fascismo e le sue guerre, in Storia dell'Italia moderna, Feltrinelli 1956.
Centra L., Castelli di Ciociaria tra storia e leggenda, Tipografia Nuova Tirrena, 1996.
Dell'Omo M., Montecassino un'abbazia nella storia, Arti grafiche Amilcare Pizzi, Cinisello Balsamo (MI) 1999.
Farina F. & Vona I., L'organizzazione dei Cistercensi nell'epoca feudale, Tipografia di Casamari, 1988 Casamari di Veroli (FR).
Federico M., Il biennio rosso in Ciociaria, 1919-1920. Il movimento operaio e contadino dei circondari di Frosinone e Sora tra dopoguerra e fascismo, E.D.A., Frosinone 1985.
Ferri M. & Celestino D., Il Brigante Chiavone, Tipografia Pasquarelli, Sora 1984. *Gregorovius F., «Wanderjahre in Italien», Brockhaus, Leipzig 1877.
Rizzello M., I culti orientali nella media valle del Liri, Centro Studi Sorani V. Patriarca, Tipografia Pasquarelli, Sora 1984.
Santulli M., Ciociaria sconosciuta, Tip. «La Monastica», Casamari di Veroli 2002.
Taglienti A., Monte San Giovanni Campano - Canneto - Strangolagalli alla luce delle pergamene, Tipografia di Casamari, Veroli 1995.
Zangrilli F., Bonaviri G., La Ciociaria tra letteratura e cinema, Metauro ed., Pesaro 2002.

Si tratta di un nome recente di tradizione letteraria, popolarizzato sia in Italia che in altri paesi (come quelli di lingua inglese) dal Cyrano de Bergerac, la famosa opera di Edmond Rostand, e dalle opere da essa tratte.
Per il nome di Cyrano, il protagonista, Rostand prese spunto da un personaggio realmente esistito, Savinien Cyrano de Bergerac. L'origine del cognome "Cyrano" è ignota; tra le varie ipotesi formulate in proposito, si è pensato ad un'elaborazione del nome Ciro oppure ad un'abbreviazione di Sigiranno, un nome germanico composto da sig ("vittoria") e hramn ("corvo"); il nome Sigiranno era portato da un santo abate francese, noto infatti anche come "san Cirano".
L'onomastico si può festeggiare il 4 dicembre in memoria del già citato san Sigiranno (o san Cirano), abate presso Lonrai.
 Enzo La Stella T., Santi e fanti - Dizionario dei nomi di persona, Roma, Zanichelli, 2009, ISBN 978-88-08-06345-8.
 K. M. Sheard, Llewellyn's Complete Book of Names, Llewellyn Publications, 2011, ISBN 0-7387-2368-1.
La circoncisione maschile (dal latino circumcidere, che significa "tagliare intorno") consiste nella rimozione chirurgica (escissione) del prepuzio dal pene umano.In una procedura tipica il prepuzio viene aperto e poi, dopo l'ispezione, separato dal glande; quindi lo strumento per la circoncisione, se utilizzato, viene posizionato e in seguito il prepuzio viene rimosso, concludendo con una sutura mucosocutanea. Una anestesia topica o locale iniettata può essere utilizzata per alleviare il dolore e lo stress fisiologico. Per gli adulti l'anestesia generale può essere un'opzione e la procedura viene spesso eseguita senza strumentario specializzato. La procedura è più spesso eseguita per motivi religiosi o preferenze personali, ma può essere indicata anche per scopi terapeutici e di profilassi. È infatti considerata una opzione per il trattamento della fimosi patologica, della balanopostite refrattaria e per le infezioni croniche delle vie urinarie. È invece controindicata nei casi in cui siano presenti anomalie della struttura genitale o cattive condizioni generali di salute.Le posizioni espresse dalle principali organizzazioni mediche di tutto il mondo sono variegate: in alcuni casi si ritiene che la circoncisione neonatale comporti un modesto beneficio per la salute, comunque superiore ai lievi rischi legati all'intervento; in altri casi, all'opposto, la si ritiene priva di alcun beneficio e anzi significativamente rischiosa per chi vi si sottopone. Nessuna grande organizzazione medica consiglia la circoncisione universale per tutti i maschi neonati, fatta eccezione per le raccomandazioni promosse dall'Organizzazione mondiale della sanità per alcune zone dell'Africa; tuttavia nemmeno la sconsigliano fortemente. Questioni etiche e giuridiche in materia di consenso informato e di autonomia decisionale sono state sollevate a proposito della circoncisione neonatale non terapeutica.Circa un terzo dei maschi di tutto il mondo è circonciso. La procedura è diffusa nel mondo musulmano e in Israele (dove è quasi universale), negli Stati Uniti, in parte del sud-est asiatico e in Africa. È invece relativamente rara in Europa, in America Latina, in alcune zone del Sudafrica e in gran parte dell'Asia. L'origine storica della circoncisione non è nota con certezza e la più antica testimonianza documentale proviene dall'Egitto. La pratica fa parte della legge ebraica ed è una prassi consolidata per l'Islam, per la Chiesa copta.
Spesso la circoncisione neonatale viene praticata per ragioni non mediche, ad esempio per convinzioni religiose o per preferenze personali, talvolta influenzate da norme sociali. Con l'esclusione di particolari zone dell'Africa ad alta prevalenza di HIV/AIDS, le principali organizzazioni mediche mondiali ritengono assai modesti i benefici prodotti da tale pratica sulla salute dell'individuo. Nessun organismo medico raccomanda pertanto la circoncisione neonatale non terapeutica, ma nessuna ne sostiene il divieto. Il Koninklijke Nederlandsche Maatschappij tot beveringering der Geneeskunst, che probabilmente esprime la più forte opposizione alla circoncisione neonatale di routine, punta soprattutto l'attenzione circa la possibilità che i genitori, nel sentito desiderio di circoncidere il proprio figlio, ricorrano a praticanti scarsamente addestrati invece che a medici professionisti. Per evitare questo le organizzazioni scientifiche consigliano pertanto ai medici di assecondare i desideri dei genitori.A causa dell'epidemia di HIV/AIDS l'Africa subsahariana può essere considerata come un caso speciale. La constatazione che la circoncisione possa ridurre significativamente la trasmissione femmina-maschio dell'HIV ha spinto le istituzioni mediche a promuovere tale pratica come metodo aggiuntivo per il controllo della diffusione del virus HIV. L'Organizzazione mondiale della sanità (OMS) e l'UNAIDS (2007) consigliano la circoncisione come parte di un programma globale per la prevenzione della trasmissione dell'HIV in aree con alti tassi endemici.
La circoncisione può avere un'indicazione clinica nei casi di bambini affetti da fimosi patologica e nei maschi suscettibili di balanopostite cronica e infezioni ricorrenti del tratto urinario. L'Organizzazione Mondiale della Sanità consiglia la circoncisione, come misura preventiva, per gli uomini sessualmente attivi appartenenti ai gruppi con alto rischio di contrarre l'HIV.
La circoncisione è controindicata nei bambini che presentano alcune anomalie della struttura degli organi genitali, come ad esempio l'apertura uretrale fuori luogo (nota come ipospadia ed epispadia), la curvatura della testa del pene (griposi) o genitali ambigui, poiché il prepuzio può essere necessario per effettuare un intervento di chirurgia ricostruttiva. La circoncisione è controindicata anche nei neonati prematuri e in coloro che non sono clinicamente stabili e in condizioni generali di buona salute. Se un individuo, bambino o adulto, è noto per avere o ha una storia familiare di gravi disturbi della coagulazione del sangue (come l'emofilia), si raccomanda che il sangue sia esaminato per i fattori della coagulazione prima di procedere all'intervento di circoncisione.
Il prepuzio si estende dalla base del glande fino a coprirlo interamente quando il pene è flaccido. Alcune teorie sulla finalità del prepuzio propongono che possa servire per proteggere il pene durante lo sviluppo del feto, per mantenere una certa umidità nel glande o per migliorare il piacere sessuale. Il prepuzio può anche essere un percorso di infezione per alcune malattie. La circoncisione rimuove il prepuzio dal suo attaccamento alla base del glande.
Nella circoncisione infantile alcuni strumenti come la clamp Gomco (o Yellen), il dispositivo Plastibell e la clamp Mogen sono comunemente utilizzati negli Stati Uniti e in molti altri Paesi. Questi interventi seguono la stessa procedura di base: in primo luogo viene stimata la quantità di prepuzio da rimuovere; l'operatore poi lo apre tramite l'orifizio prepuziale e successivamente viene inserito il dispositivo di circoncisione (ciò, a volte, richiede una fenditura dorsale), che rimane in sede fino a quando il flusso di sangue si è fermato; infine il prepuzio viene amputato. Per gli adulti la circoncisione viene spesso eseguita senza pinze e con dispositivi alternativi non chirurgici, come il dispositivo ad anello elastico radiale a compressione controllata.
La procedura di circoncisione provoca dolore e per i neonati questo dolore può interferire con l'interazione madre-bambino o causare altri cambiamenti comportamentali. Per questa ragione è raccomandato il ricorso all'analgesia. Il dolore che incorre in una procedura ordinaria può essere gestito grazie a metodi farmacologici e no. I metodi farmacologici, come le iniezioni localizzate o le creme analgesiche, sono ritenuti sicuri ed efficaci. Il blocco nervoso e il blocco del nervo dorsale del pene sono i metodi più efficaci nel ridurre il dolore, anche paragonati all'anestesia locale mediante lidocaina-prilocaina (EMLA). Quest'ultima si è dimostrata più efficace di un placebo. Si è notato che le creme possano causare irritazione alla pelle dei neonati con un basso peso; pertanto per questo gruppo di neonati ci si orienta verso le tecniche di blocco nervoso del pene.Per i neonati i metodi non farmacologici, come l'uso di una sedia comoda imbottita e il ciuccio al saccarosio, sono più efficaci nel ridurre il dolore rispetto a un placebo, ma l'American Academy of Pediatrics (AAP) afferma che tali metodi siano insufficienti da soli e dovrebbero essere utilizzati come integrazione di tecniche più efficaci. Una procedura rapida riduce la durata del dolore; si è dimostrato che l'uso della clamp Mogen permetta di portare a termine la procedura in un tempo inferiore e quindi diminuire lo stress indotto dal dolore. I dati disponibili non indicano che sia necessaria una gestione del dolore post-procedurale. Per gli adulti l'anestesia generale è un'opzione e la procedura richiede un periodo di astinenza da quattro a sei settimane dalla masturbazione o da un rapporto per consentire alla ferita di guarire.
Vi è una forte evidenza che la circoncisione riduca la probabilità di infezione da HIV negli uomini eterosessuali in popolazioni ad alto rischio. Studi su popolazioni maschili eterosessuali dell'Africa subsahariana mostrano una diminuzione di tale rischio tra il 38% e il 66% in un arco di tempo di due anni. Tuttavia, che questa pratica possa essere di beneficio anche nei paesi sviluppati non è, al 2015, ancora ben chiaro.Vi sono delle spiegazioni plausibili, basate sulla biologia umana, del perché la circoncisione possa ridurre la probabilità di contagio da femmina a maschio dell'HIV. Gli strati superficiali della cute del pene contengono cellule di Langerhans, che vengono attaccate dal virus HIV; rimuovendo il prepuzio si riduce il numero di tali cellule. Quando un pene non circonciso è eretto durante un rapporto sessuale possono verificarsi piccoli strappi della superficie interna del prepuzio ed entrare quindi in contatto con le pareti vaginali, fornendo così un percorso di trasmissione. Quando un pene non circonciso è flaccido, la tasca tra l'interno del prepuzio e la testa del pene fornisce un ambiente favorevole alla sopravvivenza dei patogeni; la circoncisione elimina questa tasca. Alcune prove sperimentali sono state fornite a sostegno di tali teorie.L'OMS e il Programma delle Nazioni Unite per l'AIDS/HIV (UNAIDS) affermano che la circoncisione maschile sia un intervento efficace per la prevenzione dell'HIV, ma deve essere effettuata da medici professionisti ben addestrati e in condizioni di consenso informato. L'OMS ha giudicato la circoncisione come un intervento di sanità pubblica conveniente nel rapporto costo/effetti per la prevenzione della diffusione del virus HIV in Africa, anche se non necessariamente più conveniente rispetto all'uso del preservativo. I Centri per la prevenzione e il controllo delle malattie hanno stimato che la circoncisione neonatale sia valutabile positivamente nel rapporto costo/effetti per prevenire l'HIV negli Stati Uniti. La raccomandazione congiunta OMS/UNAIDS rileva inoltre che la circoncisione fornisce una protezione solo parziale dall'HIV e non dovrebbe comunque sostituire i metodi conosciuti di prevenzione.I dati disponibili non indicano che la circoncisione possa fornire una protezione dall'HIV per le donne eterosessuali. Mancano inoltre dati relativi all'effetto che la circoncisione può avere sulla probabilità di contagio negli uomini che praticano sesso anale con partner femminili. Rimangono indeterminati anche gli eventuali benefici della circoncisione per gli uomini che hanno rapporti omosessuali.
Il Papillomavirus umano (HPV) è la malattia sessuale più comunemente trasmessa. Essa colpisce sia uomini, sia donne. Mentre la maggior parte delle infezioni risultano asintomatiche e vengono eliminate dal sistema immunitario, alcuni tipi di verruche genitali, se non trattate, possono favorire alcuni tipi di tumori, come le neoplasie della cervice uterina e il tumore del pene. Le verruche genitali e il tumore dell'utero sono i due problemi più comuni derivanti dall'infezione da HPV.La circoncisione è associata a una ridotta prevalenza dei tumori associati a infezione da HPV, il che significa che un uomo circonciso selezionato casualmente ha meno probabilità di essere trovato sofferente di tumori correlabili all'HPV rispetto a un uomo non circonciso. Anche la probabilità di incorrere in infezioni multiple viene ridotta. Non vi è però una forte evidenza che indichi la riduzione del tasso di nuove infezioni da HPV, ma la circoncisione è correlata all'aumento della clearance del virus dal corpo. Ciò può spiegare il motivo di una così ridotta prevalenza dei tumori correlati all'HPV negli uomini circoncisi.Anche se le verruche genitali sono causate dall'HPV, non esiste una relazione statisticamente significativa tra esse e la circoncisione.
I vari studi effettuati per valutare l'effetto della circoncisione sull'incidenza di altre infezioni sessualmente trasmissibili sono giunti a conclusioni contrastanti. Nel 2006 una meta analisi ha trovato che per gli uomini circoncisi vi è una minore incidenza della sifilide, dell'ulcera molle e, probabilmente, dell'herpes genitale. Nel 2010 una revisione dei dati di studi clinici ha scoperto che la circoncisione aveva ridotto l'incidenza di infezioni da HSV-2 (virus dell'herpes simplex, di tipo 2) del 28%. I ricercatori hanno trovato risultati diversi circa la protezione contro la trichomonas vaginalis e la chlamydia trachomatis e nessuna evidenza di protezione contro la gonorrea e la sifilide. Tra gli uomini aventi rapporti omosessuali gli studi hanno riportato scarsi risultati a favore di una certa protezione contro infezioni sessualmente trasmissibili diverse dall'HIV, con la possibile eccezione della sifilide.
La fimosi è l'incapacità di ritrarre il prepuzio sul glande. Alla nascita il prepuzio non può essere ritirato a causa della presenza di aderenze tra esso e il glande, condizione considerata normale (fimosi fisiologica). Nel corso del tempo il prepuzio si separa naturalmente dal glande e la maggior parte dei ragazzi sono in grado di ritrarlo fin dai quattro anni. Se l'incapacità di farlo diventa problematica (fimosi patologica), che è comunemente causata dalla balanite xerotica obliterante (BXO), la circoncisione è l'opzione di trattamento preferibile. La procedura può anche essere usata come profilassi per prevenire lo sviluppo di fimosi.L'infiammazione del glande e del prepuzio si chiama balanopostite, mentre se colpisce solo il glande è chiamata balanite. La maggior parte dei casi si verifica nei maschi non circoncisi, interessando tra il 4% e l'11% di questa popolazione. Lo spazio caldo e umido sotto il prepuzio è ritenuto un ambiente che facilita la crescita dei patogeni, soprattutto quando l'igiene è scarsa. Lieviti, in particolare la candida albicans, sono la causa più comune di infezioni al pene e sono difficilmente riscontrabili nei maschi circoncisi. Entrambe le condizioni vengono solitamente trattate con antibiotici topici (crema di metronidazolo) e antimicotici (crema di clotrimazolo). La circoncisione è una opzione di trattamento per la balanoposthitis refrattaria o ricorrente, ma negli ultimi anni la disponibilità di farmaci efficaci ha reso meno necessario il ricorso a tale pratica.
L'infezione delle vie urinarie è una patologia infettiva che colpisce parti dell'apparato urinario come l'uretra, la vescica e i reni. Vi è il rischio dell'1% di infezioni del tratto urinario nei bambini sotto i due anni di età e la maggior parte dei casi si verificano nel primo anno di vita. Vi sono buone, ma non certe, evidenze che la circoncisione possa ridurre l'incidenza di tali infezioni nei ragazzi sotto i due anni di età e si stima che tale riduzione possa essere quantificabile in un fattore di 3-10 volte minore. Tuttavia la prevenzione dell'infezione delle vie urinarie non giustifica l'uso di routine della procedura. Vi è una probabilità maggiore che la circoncisione possa dare beneficio ai ragazzi che hanno un alto rischio di contrarre infezioni del tratto urinario a causa di difetti anatomici e può essere consigliata nel caso di infezioni ricorrenti.Vi è una spiegazione biologica plausibile per questa riduzione del rischio: l'orifizio attraverso il quale l'urina passa sulla punta del pene (meato urinario) ospita batteri che causano malattie più frequentemente nei maschi non circoncisi che in quelli circoncisi, soprattutto sotto i sei mesi di età. Poiché questi batteri rappresentano un fattore di rischio per tali infezioni, la circoncisione può ridurlo grazie a una diminuzione della popolazione batterica.
Sono stati compiuti diversi studi sulle possibili implicazioni fisiche della circoncisione sulla qualità dei rapporti sessuali di coloro che si sono sottoposti alla procedura, ma non vi sono chiari risultati. La mancanza di risultati definitivi è in parte da imputare alla difficoltà nell'eseguire gli studi su vasti campioni di popolazione e ciò sia per la mancanza di indicatori fisiologici, sia per la soggettività delle risposte, spesso viziate da scrupoli religiosi e culturali. Tuttavia una review e meta-analisi effettuata nel 2013 non ha evidenziato particolari differenze riguardo al desiderio sessuale, alla dispareunia, all'eiaculazione precoce, al tempo di latenza eiaculatoria intravaginale, all'anorgasmia e alla disfunzione erettile, tra i maschi circoncisi e non circoncisi. Anche uno studio istologico compiuto sui tessuti del pene di maschi circoncisi e no, in particolare sui corpuscoli di Meissner, non ha trovato alcun tipo di evidenza che possa suggerire una differente percezione degli stimoli sensoriali.
La circoncisione avrebbe un effetto protettivo contro il rischio di tumore del pene, mentre per le partner sessuali contro il rischio di carcinoma del collo dell'utero. Il tumore del pene, tuttavia, ha un'incidenza nei Paesi sviluppati di un solo caso ogni 100 000, con tassi più elevati nell'Africa subsahariana (per esempio, 1,6 in Zimbabwe, 2,7 in Uganda e 3,2 in Swaziland, sempre per 100 000 persone). La circoncisione infantile sarebbe correlata a una riduzione di rischio, in particolare del carcinoma invasivo a cellule squamose. Non vi è una correlazione tra la circoncisione in età adulta e il rischio di incorrere in cancro invasivo del pene, infatti in tali casi, o la circoncisione è stata fatta già in presenza della malattia neoplastica oppure in situazioni pre-cancerose note.Importanti fattori di rischio per il cancro del pene includono la presenza di fimosi e l'infezione da virus del papilloma umano, entrambi i quali appaiono meno frequentemente in seguito alla circoncisione. Infatti la probabilità di sviluppare questa neoplasia appare uguale tra i circoncisi e i non circoncisi che non hanno mai avuto fimosi. La circoncisione è anche associata a una prevalenza ridotta di tipi cancerogeni da HPV negli uomini e a un ridotto rischio di cancro cervicale (che è causato da un tipo di HPV) nelle partner femminili. Poiché il tumore del pene è raro e la procedura di circoncisione non è immune da rischi, tale pratica non viene ritenuta valida, in molti Stati occidentali, come una misura profilattica di prevenzione.
La circoncisione neonatale è generalmente un intervento sicuro, se eseguito da un professionista con esperienza e in condizioni asettiche. Le complicanze acute più comuni sono il sanguinamento, l'infezione e la rimozione in eccesso o in difetto del prepuzio. Queste complicazioni si verificano in meno dell'1% delle procedure e costituiscono la stragrande maggioranza di tutte le complicanze acute legate alla circoncisione che si possono registrare negli Stati Uniti. Complicanze minori sono riportate nel 3% delle procedure. Un tasso di complicanze specifico è difficile da determinare a causa della scarsità di dati e dell'incoerenza nella loro classificazione. Le complicanze sono maggiori quando la procedura viene eseguita da un operatore inesperto, in condizioni non sterili o quando il bambino è in età avanzata.Complicanze acute significative accadono raramente e si verificano, negli Stati Uniti, in circa 1 procedura neonatale su 500. Complicanze molto gravi sono abbastanza rare e sono spesso riportate in letteratura come casi individuali. La mortalità è stimata in 1 caso ogni 500 000 procedure neonatali condotte negli Stati Uniti.La circoncisione non sembra poter diminuire la sensibilità del pene, danneggiare la funzione sessuale o ridurre la soddisfazione sessuale. Tuttavia nel 2010 la Royal Dutch Medical Association ha affermato che sono state segnalate "complicanze nel campo della sessualità". La procedura può inoltre comportare rischi per quanto concerne la risposta al dolore per i neonati, l'angoscia da castrazione per i ragazzi nella fase fallica e una insoddisfazione per il risultato. Per evitare danni psicologici si ritiene prudente evitare la pratica dopo il primo anno di vita e fino all'adolescenza, soprattutto se è già avvenuta in qualche forma la scoperta della masturbazione, anche nel caso in cui quest'ultima potrebbe essere la causa di alcune piccole irritazioni.
La circoncisione è una delle procedure chirurgiche più eseguite al mondo. Circa un terzo dei maschi di tutto il mondo sono circoncisi, più spesso per motivi diversi dall'indicazione medica. È più comunemente praticata tra l'infanzia e i primi vent'anni. L'OMS ha stimato che 664.500 maschi dai quindici anni erano stati circoncisi nel 2007 (30% della prevalenza globale), quasi il 70% dei quali era musulmano. La circoncisione è più diffusa nel mondo musulmano, in Israele, nella Corea del Sud e in alcune parti del sud-est asiatico e in Africa. È relativamente rara in Europa, in America Latina, in parte dell'Africa del Sud, nell'Oceania e in gran parte dell'Asia. La prevalenza è quasi universale in Medio Oriente e nell'Asia centrale. La circoncisione per motivi non religiosi in Asia, al di fuori della Repubblica di Corea e nelle Filippine, è rara, mentre la prevalenza è generalmente bassa (meno di 20%) in Europa. La prevalenza di maschi circoncisi a Taiwan è del 9% e in Australia del 58,7%, mentre negli Stati Uniti e in Canada è stimata rispettivamente al 75% e al 30%; in Africa si assiste a una variazione da meno del 20%, in alcuni Paesi meridionali, alla quasi totalità della popolazione maschile nel nord e nell'ovest del continente.I tassi di circoncisione neonatale di routine nel corso del tempo sono variati in modo significativo in base al Paese. Negli Stati Uniti le indagini di dimissione ospedaliera stimavano valori vicini al 48,3% intorno al 1990, 61% nel 2000 e intorno al 56,6% nel 2008. Queste stime sono inferiori ai tassi reali, in quanto non contano le circoncisioni non ospedaliere o le procedure eseguite per necessità mediche. Il Canada ha visto un lento declino a partire dai primi anni settanta, forse per via delle dichiarazioni della AAP e della Canadian Pediatric Society emesse nel 1970, che spiegavano che la procedura non era clinicamente indicata. In Australia il tasso è diminuito tra gli anni settanta e gli anni ottanta, ma è in lento aumento a partire dal 2004. Nel Regno Unito la prevalenza è di circa il 25% nel 1940, ma è diminuita drasticamente dopo che il National Health Service (NHS) non ha più coperto le spese dell'intervento. La prevalenza in Corea del Sud è aumentata notevolmente nella seconda metà del XX secolo, passando da valori vicino allo zero, registrati attorno al 1950, a circa il 60% nel 2000, con le crescite più significativi degli ultimi due decenni di quel periodo di tempo. Questo è probabilmente dovuto all'influenza degli Stati Uniti su questo Paese dopo la seconda guerra mondiale.Le istituzioni mediche possono influenzare il tasso di circoncisione neonatale in un Paese, decidendo se i costi della procedura siano a carico dei genitori o devono essere coperti da assicurazione o per mezzo di un sistema sanitario nazionale. Politiche che mettono i costi a carico dei genitori portano a minori tassi di circoncisione neonatale e il calo dei tassi nel Regno Unito è un esempio. Un altro è relativo agli Stati Uniti, dove si possono comparare i tassi dei diversi stati in cui i costi sono coperti dal programma Medicaid rispetto a quelli dove sono a carico dei privati. Modifiche ai vari indirizzi sono guidate dai risultati delle ricerche, dalla politica, dalla demografia e dalla cultura della comunità.
La circoncisione è la più antica procedura chirurgica programmata del mondo. Lo storico anatomista e iperdiffusionista Grafton Elliot Smith ha suggerito che sia praticata da oltre 15 000 anni. Non vi è un chiaro consenso su come si sia diffusa in tutto il mondo, ma una teoria ritiene che tale pratica sia stata iniziata in una zona geografica ben precisa per poi essere stata esportata altrove, altre invece sostengono che diversi gruppi culturali abbiano cominciato autonomamente. Nell'opera History of Circumcision del 1891 il medico Peter Charles Remondino suggerì che fosse cominciata come pratica per evirare, in maniera meno grave, un nemico catturato: la penectomia o la castrazione avrebbe probabilmente avuto un esito fatale, mentre una qualche forma di circoncisione lo avrebbe definitivamente segnato come sconfitto, lasciandolo però vivo per essere utilizzato come schiavo.La storia delle migrazioni e l'evoluzione della pratica della circoncisione hanno seguito principalmente le culture dei popoli in due regioni distinte. Nelle terre a sud e a est del Mediterraneo, cominciando con il Sudan e con l'Etiopia, la procedura è stata praticata dagli antichi Egizi e dai semiti e poi, in seguito, dagli ebrei e dai musulmani; questi ultimi l'hanno esportata fino a coinvolgere i bantu.
In Oceania la circoncisione viene praticata dagli aborigeni australiani e dai polinesiani. Vi sono prove che sia stata praticata dai nativi americani, ma solo pochi dettagli in proposito sono disponibili.
Gli studi suggeriscono che la circoncisione fosse praticata nella penisola araba fin dal IV millennio a.C., quando i Sumeri e i Semiti si spostarono nella zona dell'odierno Iraq. La prima testimonianza storica della circoncisione proviene dall'Egitto: si tratta di una immagine scolpita nella tomba di Ankh-Mahor a Saqqara e risalente a circa il 2400-2300 a.C., che ritrae tale pratica eseguita su un adulto. La circoncisione era praticata dagli Egizi probabilmente per ragioni igieniche, ma era anche in parte legata alla loro ossessione per la purezza e veniva associata con lo sviluppo spirituale e intellettuale. Il significato ultimo della circoncisione tra gli Egizi resta oscuro, ma sembra che potesse essere considerata una pratica di grande prestigio e importanza o un rito di passaggio all'età adulta. Veniva pertanto eseguita durante una cerimonia pubblica, in cui veniva sottolineata la continuità delle generazioni e l'elemento della fertilità. Potrebbe essere stato un segno di distinzione dell'élite: il Libro dei Morti egizio descrive come il dio del sole, Ra, abbia circonciso sé stesso.La circoncisione trova un posto di rilievo anche nella Bibbia ebraica. La narrazione della Genesi, capitolo 17, descrive la circoncisione di Abramo, dei suoi familiari e degli schiavi, facendo di lui il primo individuo conosciuto a essersi sottoposto alla procedura. Nello stesso capitolo ai discendenti di Abramo viene comandato di circoncidere i loro figli l'ottavo giorno di vita. Molte generazioni più tardi, Mosè fu cresciuto nell'élite egizia, quindi la circoncisione era senza dubbio a lui familiare. Per gli ebrei del tempo la circoncisione non era tanto un atto spirituale, ma un segno fisico della loro alleanza (berith) con Yahweh e un prerequisito per l'adempimento del comandamento di produrre prole. Oltre che promuovere la circoncisione come mandato religioso, gli studiosi suggeriscono che i patriarchi ebrei la raccomandassero anche per facilitare l'igiene del pene nei climi caldi e sabbiosi, come un rito di passaggio all'età adulta o come una forma di sacrificio di sangue.
Alessandro Magno conquistò il Medio Oriente nel IV secolo a.C., portando con sé anche i valori e la cultura greca. I Greci aborrivano la pratica della circoncisione, rendendo difficile la vita per gli ebrei circoncisi che vivevano con loro. Antioco Epifane mise fuorilegge la circoncisione, così come fece l'imperatore romano Adriano, contribuendo a provocare la rivolta di Bar Kokhba. Durante questo periodo della storia la circoncisione ebraica si limitava alla sola rimozione di una parte del prepuzio e alcuni ebrei ellenizzati tentavano di nascondere la circoncisione allungando le parti esistenti dei loro prepuzi. Ciò fu considerato dai capi ebrei un problema serio e durante il II secolo d.C. cominciarono a cambiare i requisiti della circoncisione ebraica: venne richiesta la completa rimozione del prepuzio e sottolineata la visione ebraica della circoncisione come destinata a essere non solo l'adempimento di un comandamento biblico, ma anche un segno essenziale e permanente dell'appartenenza a un popolo.Il Vangelo secondo Luca fa un breve cenno della circoncisione di Gesù, ma tale pratica non fa parte degli insegnamenti ricevuti da lui. Nelle sue lettere l'apostolo Paolo parla della circoncisione come di un concetto spirituale, sostenendo che la procedura fisica non fosse più necessaria sia per i giudei sia per i gentili convertiti al cristianesimo sulla base di quanto era stato deciso dal concilio di Gerusalemme. Anche se non è menzionata nel Corano (scritto all'inizio del VI secolo d.C.), la circoncisione è considerata essenziale per l'Islam ed è quasi universalmente eseguita tra i musulmani.
Si ritiene che la pratica della circoncisione sia stata introdotta nelle tribù di lingua bantu dell'Africa da parte sia degli ebrei (dopo una delle loro numerose espulsioni dai paesi europei), sia dai Mori musulmani in fuga dopo la Reconquista spagnola del 1492. A partire dal XVI secolo le tribù bantu promuovevano ciò che è descritto nella legge ebraica, compresa la circoncisione, e alcuni elementi delle restrizioni dietetiche ebraiche.
Rispetto ai dettagli storici riguardanti la circoncisione in Medio Oriente vi sono poche notizie verificabili circa tale pratica presso gli aborigeni australiani e i polinesiani. Ciò che è noto proviene da storie tramandate oralmente e dai racconti di missionari e esploratori. Per queste popolazioni la circoncisione è cominciata come un sacrificio di sangue e una prova di coraggio, per poi diventare un rito di iniziazione e di attestazione di virilità nei secoli più recenti. La rimozione del prepuzio veniva eseguito tramite conchiglie e si pensa che l'emorragia venisse fermata tramite fumo di eucalipto.Alcune popolazioni americane sono note per praticare la circoncisione e Cristoforo Colombo trovò tale pratica tra i nativi americani. Essa veniva praticata anche dagli Incas, dagli Aztechi e dai Maya. Probabilmente tale pratica ebbe inizio presso le tribù del Sud America come un sacrificio di sangue o di mutilazione rituale allo scopo di provare il coraggio e la resistenza; solo in seguito il suo utilizzo si è evoluto come rito di iniziazione.
La circoncisione è stata ritenuta una comune procedura medica fino ai tempi dell'epoca tardo vittoriana. Nel 1870 l'influente chirurgo ortopedico Lewis Albert Sayre, uno dei fondatori della American Medical Association, cominciò a praticarla come presunta cura in diversi casi di ragazzi che presentavano paralisi o significative difficoltà motorie. Egli riteneva che la circoncisione potesse migliorare tali problemi, in base alla teoria della "nevrosi riflessa" della malattia, con la consapevolezza che un prepuzio stretto avrebbe infiammato i nervi e causato quindi problemi sistemici. Durante gli stessi anni la pratica della circoncisione fu considerata anche per fini igienici: il prepuzio era ritenuto colpevole di ospitare le infezioni che causano smegma (una miscela di cellule della pelle lubrificanti). Sayre pubblicò studi sul tema e promosse fortemente tali teorie durante numerose conferenze. I medici dell'epoca, sulla base dei lavori di Sayre, pensarono che tale pratica potesse prevenire o curare una vasta gamma di problemi, tra cui la masturbazione (ritenuta in tale epoca un grave problema in sé o comunque una reazione al fastidio indotto da piccole infezioni), la sifilide, l'epilessia, l'ernia, il mal di testa, il piede torto, l'alcolismo e la gotta. Entro la fine del secolo, sia in America sia in Gran Bretagna la circoncisione infantile era quasi universalmente raccomandata.Dopo la fine della seconda guerra mondiale la Gran Bretagna creò un sistema sanitario nazionale e così dovette assicurare che ogni procedura medica coperta da tale servizio fosse valida ed efficace. In un articolo del 1949 di Douglas Gairdner, Il destino del prepuzio, si sosteneva in modo convincente che i dati disponibili in quel momento mostravano che i rischi della procedura fossero superiori ai benefici noti. La circoncisione non fu quindi coperta dal sistema sanitario nazionale e i numeri di coloro che la praticavano scesero sia in Gran Bretagna sia nel resto d'Europa. Nel 1970 le associazioni mediche nazionali australiane e canadesi emisero raccomandazioni contro la circoncisione infantile di routine. Negli Stati Uniti l'American Academy of Pediatrics ha, nel corso dei decenni, rilasciato una serie di dichiarazioni in materia di circoncisione, a volte positive e a volte negative.Nel 1986 fu suggerita una correlazione tra circoncisione e riduzioni dei tassi di contrazione del virus HIV nei rapporti eterosessuali. L'evidenza sperimentale era necessaria per stabilire una relazione causale, quindi tre studi randomizzati controllati furono commissionati per ridurre l'effetto di eventuali fattori confondenti. Tali studi ebbero luogo in Sud Africa, Kenya e Uganda. Tutti e tre gli studi furono fermati in anticipo dalle rispettive commissioni di controllo per motivi etici, poiché gli uomini appartenenti al gruppo circonciso avevano un tasso più basso di contrazione dell'HIV rispetto al gruppo di controllo. In seguito l'Organizzazione mondiale della sanità ha promosso la circoncisione per le popolazioni ad alto rischio, come parte di un programma globale per ridurre la diffusione del virus HIV, anche se alcuni contestano la validità di tali decisioni. Il sito web Male Circumcision Clearinghouse fu creato da OMS, UNAIDS, FHI e AVAC per fornire indicazioni basate su prove attuali, informazioni e risorse che sostengono la circoncisione come una tre le procedure da eseguire per la prevenzione dell'HIV.
In alcune culture i maschi devono essere circoncisi poco dopo la nascita o durante l'infanzia o intorno alla pubertà, come parte di un rito di passaggio. La circoncisione è comunemente praticata nelle fedi ebraica e islamica.
La circoncisione (brit o bris) è molto importante per l'ebraismo, con oltre il 90% dei fedeli che hanno eseguito la procedura per obbligo religioso. I fondamenti per la sua osservanza si trovano nella Torah della Bibbia ebraica, nel libro della Genesi (capitolo 17), in cui si menziona un patto tra Abramo e i suoi discendenti circa la circoncisione. La legge ebraica richiede che la circoncisione lasci il glande nudo quando il pene è flaccido ed è parte del rituale brit milà, che stabilisce che deve essere eseguita, solitamente dopo una serata di studio, da un circoncisore specialista (il mohel) l'ottavo giorno della vita di un neonato (con alcune eccezioni nel caso di cattive condizioni di salute). Durante la cerimonia viene annunciato il nome del bambino.I convertiti al giudaismo devono essere circoncisi, mentre coloro che sono già circoncisi subiscono un rituale di circoncisione simbolica. Sebbene non sia richiesta dal giudaismo perché uno possa essere considerato ebreo, i fedeli ritengono che possono esserci gravi conseguenze spirituali negative se viene trascurato questo precetto. Con la procedura si rappresenta simbolicamente l'assunzione da parte dell'uomo della responsabilità di perfezionare l'opera del creatore, la natura stessa; a testimoniare sulla fedeltà al patto viene chiamato il profeta Elia, colui che secondo la Bibbia annuncerà la nascita del Messia, il quale è rappresentato da una sedia vuota portata nella stanza per l'occasione.
Nonostante tra i musulmani vi sia un dibattito aperto sulla questione se la circoncisione - chiamata khitān - sia o meno un obbligo religioso (farḍ) o una pratica raccomandata, essa è praticata quasi universalmente dai maschi musulmani. L'Islam basa la pratica della circoncisione sul capitolo diciassettesimo della Genesi, lo stesso capitolo biblico a cui fanno riferimento gli ebrei. La pratica non è tuttavia menzionata nel Corano, ma i credenti ritengono che sia una tradizione consolidata da parte dell'Islam e praticata dallo stesso profeta Maometto (successore spirituale di Abramo) e quindi la sua pratica è considerata una sunna (tradizione del profeta). Per i musulmani la circoncisione è una questione di pulizia, purificazione e controllo di sé (nafs). Non vi è accordo tra le molte comunità islamiche circa l'età in cui la circoncisione debba essere eseguita. Essa può essere effettuata da subito dopo la nascita fino a circa quindici anni, ma l'età più frequente è tra i sei e i sette anni. La tempistica corrisponde con il completamento da parte del ragazzo della recitazione di tutto il Corano e con l'arrivo dell'età in cui si assume la responsabilità della preghiera quotidiana o di fidanzamento. La circoncisione può essere celebrata all'interno della famiglia o come evento comunitario. La circoncisione è raccomandata, ma ancora una volta non obbligatoria, in caso di conversione all'Islam.
Nel Nuovo Testamento (Atti degli apostoli, 15), si afferma che il cristianesimo non richiede la circoncisione, tuttavia nemmeno la vieta. Nel 1442 i vertici della Chiesa cattolica dichiararono che tale pratica non fosse necessaria. I cristiani Copti praticano invece la circoncisione come un rito di passaggio. La Chiesa ortodossa etiope la richiede e vi è una prevalenza quasi universale tra gli uomini ortodossi in Etiopia. In Sud Africa qualche confessione cristiana disapprova tale pratica, mentre altre la richiedono ai propri fedeli.
Alcuni gruppi culturali africani, come gli yoruba e gli igbo della Nigeria, circoncidono abitualmente i loro figli neonati. La procedura è praticata anche da parte di alcuni gruppi culturali o da singole famiglie del Sudan, dello Zaire, dell'Uganda e del Sudafrica. Per alcuni di questi gruppi la circoncisione sembra essere puramente culturale, senza che vi sia alcun particolare significato religioso o l'intenzione di distinguere gli appartenenti a un gruppo. Per altri, tuttavia, la circoncisione può essere fatta come segno di depurazione o può essere interpretata come un simbolo di sottomissione.
Alcuni aborigeni australiani ricorrono alla circoncisione come una prova di coraggio e di autocontrollo, come parte di un rito di passaggio all'età adulta, che si traduce nella piena adesione sociale e cerimoniale. Essa può essere accompagnata dalla pratica della scarificazione del corpo, dalla estrazione dentaria e dalla subincisione del pene. La circoncisione è una delle tante prove cerimoniali richieste a un giovane prima che si possa considerare abbastanza esperto per mantenere e tramandare le tradizioni culturali. Fortemente associata con la famiglia di un uomo, essa è parte del processo necessario per preparare un ragazzo a prendere moglie e formare la propria famiglia.
L'utilità della circoncisione, quando non è finalizzata a risolvere problemi funzionali, è oggetto di controversia. Sebbene alcune correnti nella medicina moderna sostengano questa pratica, la questione resta dibattuta e manca di analisi effettuate su un numero adeguato di soggetti e indipendentemente dalla cultura di provenienza.Il dibattito include questioni etiche, come la liceità di circoncidere i neonati, che da adulti si trovano un corpo modificato senza volerlo. Si segnala che un tribunale finlandese ha dichiarato illegale la circoncisione infantile se non a fini terapeutici; un'analoga sentenza è stata emessa nel 2012 in Germania.La diffusione di questa pratica negli Stati Uniti, anche quando non è indispensabile, è legata probabilmente ad alcune circostanze culturali che hanno contribuito ad accrescerne il favore tra medici e genitori. Per esempio, alcune ricerche risalenti al 1890 ritenevano di aver dimostrato effetti benefici nella rimozione del prepuzio, pensando che la sua presenza fosse legata a casi di asma, epilessia, disfunzioni erettili e insonnia.Guadagnarono credibilità anche alcune ricerche che mostravano una minore incidenza di cancro al pene e alla prostata nei circoncisi. Questo ha diffuso la pratica nei Paesi dell'America Centrale. È stato poi dimostrato che una buona igiene del glande (per rimuovere lo smegma) nei maschi non circoncisi basta per renderli equivalenti ai circoncisi per quanto concerne i rischi del cancro.Esistono varie tecniche per ripristinare il prepuzio, con stiramento della pelle ("restoring"), che si allunga fino a eguagliare un pene non circonciso, e chirurgiche. Il completamento del "restoring" può richiedere anche cinque anni.
Il rapporto costo-efficacia della circoncisione è stato studiato al fine di determinare se la politica di circoncidere tutti i neonati o fornire la prestazione a prezzi agevolati possa comportare una riduzione nella spesa sanitaria pubblica. Essendo l'AIDS una malattia inguaribile e di costosa gestione, si ritiene utile studiare la possibilità che la circoncisione possa ridurre la sua diffusione in alcune parti dell'Africa con tassi endemici di HIV e bassa prevalenza di circoncisi. Diverse analisi hanno concluso che i programmi che sostengono la circoncisione per gli uomini adulti in Africa sono convenienti e in alcuni casi comportano un risparmio. Per il Ruanda è stato dimostrato che la circoncisione ha un buon rapporto costo-efficacia per un vasto gruppo di persone di età differente, dai neonati agli adulti, con i maggiori risparmi ottenuti se la procedura viene eseguita nel periodo neonatale, per via del minor costo della procedura e per il maggior lasso di tempo in cui il rischio di infezione da HIV è inferiore. Tale pratica, utilizzata al fine di ridurre la diffusione del virus HIV, è stata trovata utile in Sud Africa, Kenya, Uganda, con un risparmio stimato sui costi di miliardi di dollari in vent'anni. Hankins et al. (2011) stima che un investimento di 1,5 miliardi di dollari nella circoncisione per adulti in tredici Paesi africani ad alta priorità produrrebbe un risparmio di 16,5 miliardi di dollari.Il rapporto costo-efficacia complessivo della circoncisione neonatale è stato studiato anche negli Stati Uniti, un contesto molto diverso rispetto all'Africa, sia per qualità e quantità delle infrastrutture di sanità pubblica, sia per disponibilità di farmaci e di tecnologia medica, oltre alla disponibilità a fare uso di tale tecnologia. Uno studio del CDC suggerisce che la circoncisione neonatale avrebbe una rilevanza economica positiva sulla società, considerando esclusivamente la sua efficacia nel diminuire il rischio di trasmissione dell'HIV nei rapporti eterosessuali. Nel 2012 l'American Academy of Pediatrics raccomandava che le spese per la circoncisione neonatale negli Stati Uniti non fossero a carico degli interessati, bensì fossero coperte da terzi, come il programma federale Medicaid o assicurazioni. Uno studio della Università Johns Hopkins del 2012, che ha considerato i benefici attribuiti alla circoncisione nella riduzione dei rischi da HIV, HPV, HSV-2 e IVU, ha calcolato che se il tasso di circoncisione negli Stati Uniti fosse sceso dal 55% al 10% (il tasso europeo), sarebbero aumentate le spese sanitarie di 407 dollari a maschio e di 43 dollari a femmina. Il costo della procedura è più elevato per un maschio adulto rispetto a un neonato.
(EN) D. A. Bolnick et al., Surgical Guide to Circumcision, Springer-Verlag Gmbh, 2012, ISBN 978-1-4471-2857-1.
(EN) Caga-anan E.C. et al., Clinical Ethics in Pediatrics: A Case-Based Textbook, Cambridge University Press, 8 settembre 2011, ISBN 978-0-521-17361-2.
 M. Chebel, La circoncisione: dalle origini ai nostri giorni, Catania, De Martinis, 1993, ISBN 88-8014-004-3.
(EN) Clark M., Islam For Dummies, John Wiley & Sons, 10 marzo 2011, ISBN 978-1-118-05396-6.
 W. L.Countryman, Sesso e morale nella Bibbia, Torino, Claudiana, 1998, ISBN 88-7016-283-4.
(EN) D. Gollaher, Circumcision: A History Of The World's Most Controversial Surgery, 2001, ISBN 978-0-465-02653-1.
(EN) Hay W. e Levin M., Current Diagnosis and Treatment Pediatrics 21/E, McGraw Hill Professional, 25 giugno 2012, ISBN 978-0-07-177971-5.
(FR) P. Hidiroglou, Les rites de naissance dans le judaisme, Parigi, Les belles lettres, 1997, ISBN 2-251-38035-3.
 D. Hume, Storia naturale della religione, Bari, Laterza, 1994, ISBN 88-420-4466-0.
(EN) Lissauer T. e Clayden G., Illustrated Textbook of Paediatrics, 4ª ed., Elsevier, ottobre 2011, ISBN 978-0-7234-3565-5.
(EN) Muhammad Lutfi al-Sabbagh, Islamic ruling on male and female circumcision, Alexandria, World Health Organization, Regional Office for the Eastern Mediterranean, 1996, ISBN 92-9021-216-0.
(EN) T. Riggs, Christianity: Coptic Christianity, in Worldmark Encyclopedia of Religious Practices: Religions and denominations, Thomson Gale, 2006, ISBN 978-0-7876-6612-5.
(EN) Rudolph C. et al., Rudolph's Pediatrics, 22ª ed., McGraw-Hill Companies, Incorporated, 18 marzo 2011, ISBN 978-0-07-149723-7.
(EN) Sawyer S., Pediatric Physical Examination & Health Assessment, Jones & Bartlett Publishers, novembre 2011, ISBN 978-1-4496-7600-1.
(EN) WHO - UNAIDS, Male circumcision: Global trends and determinants of prevalence, safety and acceptability (PDF), World Health Organization, 2007, ISBN 978-92-4-159616-9.(EN) Wolter C. e Dmochowski R., Circumcision, in Handbook of Office Urological Procedures, Springer, 2008, ISBN 978-1-84628-523-3.
(EN) Circumcision, in Encyclopaedia Judaica, 2ª ed., USA, Macmillan Reference, 2006, ISBN 978-0-02-865928-2.
(EN) World Health Organization, Guideline on the Use of Devices for Adult Male Circumcision for HIV Prevention - NCBI Bookshelf, NCBI Bookshelf.
(EN) O'Conner-Von S, Turner HN, American Society for Pain Management Nursing (ASPMN) position statement: male infant circumcision pain management, in Pain Manag Nurs, vol. 14, nº 4, 2013,  pp. 379–82, DOI:10.1016/j.pmn.2011.08.007, PMID 24315261.
(EN) Earp BD, Do the Benefits of Male Circumcision Outweigh the Risks? A Critique of the Proposed CDC Guidelines, in Front Pediatr, vol. 3, 2015,  pp. 18, DOI:10.3389/fped.2015.00018, PMC 4364150, PMID 25853108.
(FR) Halioua B, Lobel B, [Actual controversies about circumcision], in Presse Med, vol. 43, nº 11, 2014,  pp. 1168–73, DOI:10.1016/j.lpm.2014.04.021, PMID 25218249.
(EN) British Medical Association, The law and ethics of male circumcision: guidance for doctors, in J Med Ethics, vol. 30, nº 3, 2004,  pp. 259–63, PMC 1733850, PMID 15173359.
 Circoncisione, su thes.bncf.firenze.sbn.it, Biblioteca Nazionale Centrale di Firenze. 
(EN)  Circumcision Information and Resource Pages Sito informativo sull'argomento incentrato sui diritti intorno alla salute del fanciullo nel mondo.