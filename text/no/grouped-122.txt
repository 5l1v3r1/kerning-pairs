
Schloss Glienicke var sommerslottet til Karl av Preussen. Det ligger i området av Berlin kalt Wannsee, i bydelen Steglitz-Zehlendorf.  Slottet er fra 1990 på UNESCOs liste over verdens kulturarv som en del av Slott og parker i Potsdam og Berlin.  Det forvaltes av Stiftung Preußische Schlösser und Gärten Berlin-Brandenburg.
Det opprinnelige bygget fra ca. 1750 ble i 1826 ble ombygget av Karl Friedrich Schinkel til sommerslott for prins Karl. Slottet ble bygget i senklassisistisk stil. 
Ved gatefronten står to gyldne løver, utformet av Schinkel etter modell av løvefontenen foran Villa Medici. I slottet finnes en rekke antikke kunstgjenstander, som prinsen brakte med seg fra sine reiser.
Slottsparken kalles Volkspark Glienicke. I nærheten finnes bl.a. Glienicker Brücke og Jagdschloss Glienicke.
(en) Kategori:Jagdschloss Glienicke – bilder, video eller lyd på Wikimedia CommonsSchloss Klein Glienicke (Stiftung Preußische Schlösser und Gärten Berlin-Brandenburg)
Slekten ble adlet i 1747 med stiftsamtmann Oluf Borch (1689–1763). Hans sønn stiftsamtmann Christian de Schouboe (1737–1789) var far til norsk statsrådssekretær Ulrich Frederich Anton de Schouboe (1782–1863) og norsk statsråd Oluf Borch de Schouboe (1777–1844). Med den sistnevntes sønn undertollbetjent Wilhel Christian de Schouboe (1811–1892) døde adelsslekten ut i mannslinjen. Julie Elise de Schouboe (1813–1911) døde i 1911 som det siste medlem av Norges adel.
Til slekten hører et våpenskjold som på gul bakgrunn viser en blå, kronet linnorm, og derover et blått skjoldhode med en sol med ansikt.
Moe, Bernt: «Om de i Norge for tiden værende adelige Familier», Tidsskrift for den norske Personalhistorie, Ny Rk., hefte 2, 1847, s. 130ff.
Fabritius, Albert: Schouboe i Engelstoft, Povl og Dahl, Svend (red.) Dansk biografisk leksikon. København, J.H. Schultz Forlag. 1932–44.
 Achen, S. T.: Danske adelsvåbener, København 1973 (med tegninger av våpenskjoldene til slektene i Thiset og Wittrup)

Scotia-ekspedisjonen (Scottish National Antarctic Expedition, SNAE) 1902–04 var en ekspedisjon til Antarktis, organisert og ledet av den skotske naturforskeren William Speirs Bruce. Selv om ekspedisjonen ble overskygget av den prestisjefylte Discovery-ekspedisjonen under ledelse av Robert F. Scott, gjennomførte Scotia-ekspedisjonen et omfattende program med utforskning og vitenskapelig arbeid. Den første meteorologiske stasjonen i Antarktis ble etablert, og det ble oppdaget nytt land øst for Weddellhavet. Den store samlingen med biologiske og geologiske prøver førte sammen med prøver fra Bruces tidligere reiser til etableringen av Scottish Oceanographical Laboratory i 1906.
Bruce hadde tilbrakt mesteparten av 1890-årene på ekspedisjoner til Antarktis og Arktis, og i 1899 var han Storbritannias mest erfarne polarforsker. I mars samme år søkte han å få delta på Discovery-ekspedisjonen. Hans forslag om å utvide ekspedisjonens virkeområde til å dekke Weddellhavet med et eget skip ble imidlertid avslått som «ondsinnet rivalisering» av presidenten i Royal Geographical Society (RGS), Clements Markham. Som en konsekvens ble Scotia-ekspedisjonen etablert som et uavhengig, privat finansiert foretak.
Ekspedisjonen har blitt beskrevet som «den desidert mest kostnadseffektive og nøye planlagte vitenskapelige ekspedisjonen i den heroiske tidsalder for antarktisutforskning». Bruce mottok imidlertid ingen formell heder eller anerkjennelse fra det britiske parlamentet, og ekspedisjonsmedlemmene ble til tross for iherdig lobbyvirksomhet ikke tildelt den prestisjefylte Polarmedaljen. Bruce ledet ikke flere ekspedisjoner til Antarktis etter Scotia-ekspedisjonen, men han gjennomførte en rekke undersøkelser i arktiske strøk. Hans fokusering på grundig vitenskapelig utforskning var ikke lenger i tiden, og i motsetning til bedriftene til Scott, Shackleton og Amundsen, mistet hans resultater snart offentlighetens interesse. Det permanente minnet om Scotia-ekspedisjonen er Orcadas værstasjon som ble satt opp i 1903 på Laurie Island i Sør-Orknøyene og som har vært i kontinuerlig drift siden.
Som medisinstudent etablerte Bruce sin kunnskap om naturvitenskap og oseanografi ved å ta sommerkurs med anerkjente lærere som
Patrick Geddes og John Arthur Thomson. Han jobbet også som frivillig for oseanografen John Murray og hjalp til med å klassifisere prøver samlet inn under Challengerekspedisjonen. I 1892 oppga Bruce medisinstudiene og mønstret på en reise til Antarktis med «Balaena» som en del av Dundee-ekspedisjonen 1892–93. På hjemreisen begynte han å planlegge en ekspedisjon til Sør-Georgia, men han lyktes ikke med å skaffe finansiering. Deretter jobbet han ved en meteorologisk stasjon på toppen av Ben Nevis, før han ble med som vitenskapelig assistent på Jackson-Harmsworth-ekspedisjonen 1894–97 til Frans Josefs land. Mellom 1897 og 1899 gjennomførte han ytterligere turer til Arktis – til Spitsbergen og Novaja Semlja – først på en privat ekspedisjon ledet av major Andrew Coats, senere som vitenskapsmann på forskningsfartøyet «Princess Alice». Dette skipet var eid av Albert I av Monaco, en anerkjent oseanograf som ble en venn og støttespiller av Bruce.Etter tilbakekomsten fra Arktis i 1899 sendte Bruce et langt brev til Royal Geographical Society (RGS) i London, der han søkte om en vitenskapelig stilling i den store antarktisekspedisjonen selskapet planla, senere kjent som Discovery-ekspedisjonen. Hans nyvunne erfaringer gjorde det «lite sannsynlig at det fantes andre personer på De britiske øyer som var bedre kvalifisert». Bruces brev beskrev hans relevante erfaringer i detalj. Det ble bekreftet mottatt, men ikke behørig besvart før det hadde godt over ett år. Innen den tid hadde ambisjonene til Bruce oversteget hans opprinnelige forventning om en underordnet stilling i den vitenskapelige staben. Nå foreslo han et skip nummer to for ekspedisjonen, finansiert med skotske midler, som kunne arbeide i Weddellhav-kvadranten mens hovedskipet var basert i Rosshavet. Dette forslaget ble avvist som «ondsinnet rivalisering» av presidenten i Royal Geographical Society, Clements Markham. Etter en opphetet korrespondanse bestemte Bruce seg for å fortsette uavhengig av RGS. Slik ble ideen om en særskilt nasjonal skotsk antarktisekspedisjon født. Bruce ble støttet av den velstående Coats-familien, som var forberedt på å gi helhjertet økonomisk støtte til en skotsk ekspedisjon under hans ledelse. Som et resultat hadde han imidlertid skaffet seg et livslangt fiendskap med Markham.
Høsten 1901 kjøpte Bruce den norske hvalfangstskuta «Hekla» for £2 620. I løpet av de neste månedene ble skipet fullstendig ombygget til et antarktisk forskningsfartøy med to laboratorier, mørkerom og omfattende spesialutstyr. To store roterende spoler, hver med 6 000 favner (11 000 meter) kabel, ble installert på dekket for å kunne gjennomføre dypvannstråling etter marine prøver. Utstyr for å foreta dybdemålinger ble installert, i tillegg til utstyr for å samle inn prøver fra sjøbunnen og for meteorologiske og magnetiske observasjoner. Skroget ble kraftig forsterket for å kunne motstå trykket fra den antarktiske isen, og skuta ble rigget om til en bark med hjelpemaskiner. Dette arbeidet økte kostnadene for skipet til £16 700, som ble betalt av Coats-familien. Familien donerte tilsammen £30 000 av ekspedisjonens totale finansieringsbehov på £36 000. Under det nye navnet var «Scotia» klar for sjøtesting i august 1902.
Ekspedisjonens vitenskapelige besetning besto av seks personer, inkludert Bruce. Zoolog var David Wilton, som i likhet med Bruce hadde deltatt på Jackson-Harmsworth-ekspedisjonen. Han hadde tilegnet seg ferdigheter på ski og med hundekjøring gjennom flere års opphold i Nord-Russland. Robert Rudmose Brown fra University of Dundee, forhenværende assistent i botanikkavdelingen ved British Museum, var gruppens botaniker. Dr. James Harvie Pirie, som hadde arbeidet med Challenger-ekspedisjonen under John Murray, var geolog, bakteriolog og ekspedisjonslege. Robert Mossman ledet meteorologi- og magnetismestudiene, mens medisinstudenten Alastair Ross var taksidermist.Bruce valgte ut Thomas Robertson som kaptein på «Scotia». Robertson hadde erfaring både fra Antarktis og Arktis, blant annet som kaptein på «Active» under Dundee-ekspedisjonen. Resten av offiserer og mannskap, tilsammen 25 personer, var skotter. De hadde inngått treårskontrakter, og mange hadde erfaring fra ishavsfangst.
Målsetningene med ekspedisjonen ble publisert i Scottish Geographical Magazine og i Geographical Journal (utgitt av RGS) i oktober 1902. Disse omfattet etablering av en vinterbase «så nær Sørpolen som praktisk mulig», dypvanns- og annen forskning i Sørishavet, og systematiske meteorologiske observasjoner og studier, geologi, biologi, topografi og geofysikk. Det skotske preget på ekspedisjonen kom klart til uttrykk i The Scotsman kort tid før avreise: «Lederen og alle vitenskapsmenn og sjømenn på ekspedisjonen er skotter; finansieringen har i all hovedsak blitt samlet inn på denne siden av grensen; det er et produkt av frivillig innsats; og i motsetning til ekspedisjonen som vil bli gjennomført samtidig i utforskningen av Antarktis, står den ikke i gjeld til staten.»
«Scotia» seilte fra Troon i Skottland den 2. november 1902. På reisen sørover hadde hun stopp i den irske havnen Dún Laoghaire, i Funchal på Madeira og på Kapp Verde-øyene, før det ble gjennomført et mislykket forsøk på å gå i land på den lille, isolerte øygruppen St. Peter og St. Paul-øyene nær ekvator. Forsøket var nær ved å koste geologen og skipslegen James Harvie Pirie livet, da han feilberegnet avstanden til land og hoppet i det hairike havet i et forsøk på å komme i land. Den 6. januar 1903 nådde «Scotia» Port Stanley på Falklandsøyene, der forsyninger ble etterfylt før hun seilte videre til Antarktis.
Den 26. januar 1903 satte «Scotia» seil mot antarktiske farvann. Ekspedisjonen møtte tung pakkis 40 kilometer nord for Sør-Orknøyene den 3. februar, og de strevde med å manøvrere seg videre. Dagen etter var imidlertid «Scotia» i stand til å ta seg videre sørover. En liten gruppe ble satt i land på Saddle Island, hvor en stor mengde biologiske og geologiske prøver ble samlet inn. Isforholdene forhindret videre fremdrift før 10. februar, da «Scotia» fortsatte sørover, «lensende fremover i sju knop under seil». Den 17. februar var posisjonen 64°18'S, og fem dager senere passerte de den 70. breddegrad langt inne i Weddellhavet. Kort tid senere tørnet Robertson nordover igjen etter å ha nådd 70°25'S, da ny sjøis dannet seg og truet skipet.Da de ikke hadde lyktes med å finne land, måtte ekspedisjonen bestemme seg for et overvintringssted. Denne beslutningen hastet siden sjøen var i ferd med å fryse til, og skipet kunne bli sperret inne i isen. Bruce bestemte seg for å sette kursen tilbake mot Sør-Orknøyene og forsøke å finne en ankerplass der. Jevnført med det uttalte målet om å overvintre så langt sør som mulig, lå Sør-Orknøyene mer enn 3 200 kilometer fra Sørpolen, men den nordlige beliggenheten hadde sine fordeler. Den relativt korte perioden skipet ville ligge innefrosset ville gi mer tid til tråling og mudring på våren. I tillegg lå øygruppen beleilig til for etablering av en meteorologisk stasjon – den relative nærheten til det søramerikanske fastlandet åpnet mulighetene for permanent bemanning.
Det krevde én måned med strevsom seilas før «Scotia» nådde Sør-Orknøyene. Etter flere mislykkede forsøk på å lokalisere en høvelig ankerplass, og med roret alvorlig skadet av is, fant de til slutt en skjermet bukt på sørsiden av Laurie Island, den østligste øya i øygruppen. Den 25. mars var skipet forsvarlig oppankret noen hundre meter fra stranden, klar for å bli innefrosset. Hun ble klargjort for å tjene som vinterkvarter: maskinene ble demontert, dampkjelene tømt og et seildukstak ble strukket over dekk. Deretter fikk Bruce satt i gang et omfattende vitenskapelig program som omfattet meteorologiske observasjoner, tråling etter havprøver, botaniske ekskursjoner og innsamling av biologiske og geologiske prøver. Den største oppgaven som ble gjennomført i denne perioden var byggingen av en steinhytte, døpt «Omond House» etter Robert Omond, direktør for Edinburgh Observatory som var en av ekspedisjonens støttespillere. Denne skulle tjene som husly for de som skulle bli igjen på Laurie Island for å betjene den planlagte meteorologiske stasjonen. Bygningen ble tørrmurt av lokal stein; til tak ble det benyttet trestokker dekket med seilduk. Den ferdige hytta målte seks ganger seks meter, hadde to vinduer, og ble utrustet for seks personer. Rudmose Brown skrev: «Tatt i betraktning at vi ikke hadde mørtel og murerverktøy, er det et vidunderlig flott hus, og veldig solid. Jeg vil derfor tro at det vil bli stående i hundre år ...»Mannskapet klarte i all hovedsak å holde seg ved god helse. Unntaket var skipsmaskinisten, Allan Ramsay, som hadde fått hjerteproblemer på Falklandsøyene under utreisen. Han valgte å følge med ekspedisjonen videre, men ble stadig dårligere ettersom vinteren skred frem. Han døde den 6. august og ble gravlagt på øya.Aktivitetsnivået økte da vinteren gikk over til vår. Det ble foretatt mange utfarter med hundesleder, også til de omkringliggende øyene. En trehytte ble bygget for magnetiske observasjoner, og det ble satt opp en ni fot høy varde der unionsflagget og det skotske flagget vaiet side om side på toppen. «Scotia» ble gjort sjøklar igjen, men var isfast gjennom september og oktober; det var ikke før 23. november sterk vind brøt opp isen i bukta og frigjorde ekspedisjonsskipet. Fire dager senere avgikk hun for Port Stanley, og etterlot en gruppe på seks under Robert Mossmans ledelse på Laurie Island.
Den 2. desember nådde ekspedisjonen Port Stanley og mottok de første nyhetene fra omverdenen. Etter en ukes hvile seilte «Scotia» videre til Buenos Aires for å bli reparert og utrustet for en ny sesong. Bruce hadde ytterligere ett ærend i byen: han ville forsøke å overtale de argentinske myndighetene til å overta ansvaret for den meteorologiske stasjonen på Laurie Island etter at ekspedisjonen hadde reist. Under overfarten til Buenos Aires gikk «Scotia» på grunn i munningen av Río de la Plata og sto på grunn i flere dager før hun kom seg løs på julaften, og en taubåt fikk buksert henne til havn.«Scotia» lå i dokk i fire uker, og i mellomtiden forhandlet Bruce og de argentinske myndighetene om fremtiden til værstasjonen. Bruce ble assistert av den britiske sendemannen, den britiske konsulen og Dr. W.G. Davis, direktør for det argentinske meteorologiske kontoret. Det britiske utenriksdepartementet hadde ingen innsigelser til planen. Den 20. januar 1904 bekreftet Bruce at det var inngått en avtale om at tre vitenskapelige assistenter fra de argentinske myndighetene skulle reise til Laurie Island og arbeide i ett år under Robert Mossman – i første omgang på åremål. Deretter overleverte han formelt Omond House med inventar og utrustning og alle magnetiske og meteorologiske instrumenter til argentinerne. Stasjonen ble omdøpt Base Orcadas og har vært i kontinuerlig drift siden. Den har gjennomgått en rekke ombygginger og utvidelser.En rekke av de opprinnelige ekspedisjonsmedlemmene mønstret av i Buenos Aires – noen på grunn av sykdom og én på grunn av tjenesteforsømmelse. Erstatninger ble rekruttert lokalt. «Scotia» forlot den argentinske hovedstaden 21. januar og ankom Laurie Island 14. februar. En uke senere, da besetningen som skulle oppholde seg på Orcadas til de ble hentet av den argentinske kanonbåten «Uruguay» var kommet i orden, satte «Scotia» seil for sin andre tur til Weddellhavet.
«Scotia» seilte sørøstover i rolig vær med retning mot den østre delen av Weddellhavet. De traff ikke på pakkisen før de hadde passert polarsirkelen, og de fortsatte greit frem til 3. mars da tett pakkis stoppet skipet ved 72°18’S, 17°59’V. En dybdemåling ble foretatt og viste et havdyp på 1131 favner (2068 meter) – under halvparten av tidligere generelle målinger. Dette tydet på at de nærmet seg land. Noen timer senere nådde de en isbarriere som blokkerte videre fremdrift mot sørøst. I løpet av de neste dagene fulgte de iskanten sørover i 240 kilometer. En ny dybdemåling fire kilometer fra iskanten viste kun 159 favner (291 meter), en sterk indikasjon på at det befant seg land innenfor iskanten. Konturene av dette landet kom snart svakt til syne, og Bruce kalte det Coats Land etter sine hovedsponsorer. Dette var den første klare indikasjonen på den østlige grensen til det indre av Weddellhavets, og tydet på at sjøområdet var vesentlig mindre enn man tidligere hadde antatt. En planlagt ilandstigning med et sledeparti ble skrinlagt på grunn av tilstanden på sjøisen.
Den 9. mars 1904 nådde «Scotia» sin sørligste bredde, 74°01’S. Her var skipet fastskrudd i isen, og utsiktene til å bli innesperret for vinteren meldte seg. Det var i denne perioden med inaktivitet at sekkepipe-blåseren Gilbert Kerr ble fotografert mens han spilte for en pingvin. Imidlertid løsnet isen sitt grep om skipet den 13. mars, og «Scotia» begynte å bevege seg sakte mot nordøst ved hjelp av dampmaskinen. På denne delen av sjøreisen fremskaffet det regulære programmet med dybdemålinger, tråling og innsamling av bunnprøver en omfattende dokumentasjon på Weddellhavets oseanografi og marine liv.«Scotia» satte kursen mot Cape Town via en rute som tok henne til Gough Island, en isolert midtatlantisk vulkanøy som aldri tidligere hadde blitt studert av vitenskapsmenn. Den 21. april var Bruce og fem andre i land på øya og samlet inn prøver. Skipet fortsatte deretter til Cape Town, der hun ankom 6. mai. Etter å ha utført ytterligere undersøkelser i Saldanha Bay, seilte «Scotia» hjemover 24. mai via St. Helena og Ascension.
Ekspedisjonen fikk en varm velkomst da den ankom Clyde den 21. juli 1904. En offisiell mottakelse med 400 gjester ble avholdt, der John Murray leste opp et telegram med gratulasjoner fra Edward VII. Bruce mottok Royal Scottish Geographical Societys gullmedalje, mens kaptein Robertson fikk sølvmedaljen.Et viktig resultat av ekspedisjonen var katalogiseringen av over 1100 dyrearter, hvorav 212 var inntil da ukjente. Det kom imidlertid ingen offisiell anerkjennelse fra London, der Markhams innflytelse medvirket til at ekspedisjonens arbeid ble oversett eller rakket ned på. Deltakerne mottok ikke den prestisjefylte Polar Medal, som hadde blitt skjenket til medlemmer av Discovery-ekspedisjonen som vendte hjem to måneder etter «Scotia». Polarmedaljen ble også utdelt i forbindelse med Ernest Shackletons ekspedisjoner, samt Douglas Mawsons  ekspedisjon. Bruce kjempet i årevis for å rette opp det han mente var en grov urett, en krenkelse av landet og ekspedisjonen hans, men til ingen nytte. Noe av motvilligheten som det etablerte miljøet i London viste, kan ha vært et svar på den åpent skotske nasjonalismen Bruce sto for, og som han viste i forordet han skrev til Rudmore Browns ekspedisjonsberetning: «Mens vitenskap var ekspedisjonens amulett, prydet Skottland dens flagg; og det kan hende at i bestrebelsene etter å tjene menneskeheten ved å legge et ledd til vitenskapens gullkjede, at vi har vist at nasjonen Skottland er en makt man må regne med.»
Et betydelig resultat av Scotia-ekspedisjonen, var Scottish Oceanographical Laboratory som Bruce etablerte i Edinburgh i 1906. Den offisielle åpningen ble foretatt av fyrst Albert av Monaco. Laboratoriet tjente flere funksjoner: som oppbevaringssted for den store samlingen biologiske, zoologiske og geologiske prøver som hadde hopet seg opp i løpet av «Scotia»s ekspedisjon og under Bruces tidligere ekspedisjoner i Arktis og Antarktis, dernest som en base for utarbeidelse av vitenskapelige rapporter fra Scotia-ekspedisjonen, og ikke minst som et samlingspunkt der polarforskere kunne møtes – både Nansen, Amundsen og Shackleton besøkte laboratoriet – og nye, skotske polarbragder planlegges og organiseres. Bruce kom imidlertid ikke til å lede flere antarktisekspedisjoner, og hans planer om en kryssing av det antarktiske kontinentet ble skrinlagt på grunn av manglende økonomisk støtte. Han fortsatte imidlertid å oppsøke arktiske områder i både vitenskapelig og kommersiell sammenheng.
Det tok flere år å fullføre de vitenskapelige rapportene fra SNAE. De fleste ble publisert mellom 1907 og 1920, men ett bind ble ikke utgitt før i 1992. Et forslag om å gjøre om laboratoriet til et permanent nasjonalt skotsk institutt for oseanografi førte ikke frem, og på grunn av pengeproblemer ble Bruce tvunget til å stenge laboratoriet i 1919. Han døde to år senere, bare 54 år gammel.På dette tidspunkt hadde Scotia-ekspedisjonen nærmest gått i glemmeboka selv i Skottland, og den hadde blitt fullstendig overskygget i polarhistorien av de glorifiserte bedriftene til Scott og Shackleton. I polarlitteraturen er Bruces ekspedisjon vanligvis redusert til en kort omtale eller fotnote, og med liten oppmerksomhet rundt hva den oppnådde. Bruce manglet personlig utstråling, hadde ikke teft for PR-virksomhet («... så stikkete som den skotske tistelen» ifølge en gammel venn), og hadde en tendens til å skaffe seg mektige uvenner. Imidlertid gjennomførte hans ekspedisjon «et mer omfattende program enn noen tidligere eller samtidige antarktisekspedisjoner». ifølge oseanografen Tony RiceEkspedisjonsskipet «Scotia» ble rekvirert under første verdenskrig og ble benyttet som lasteskip. Den 18. januar 1916 tok hun fyr og brant ut på en sandbanke i Bristolkanalen. Havområdet nord for Antarktishalvøya og Sør-Orknøyene ble i 1932 navngitt Scotiahavet etter «Scotia».En moderne utgave av «Scotia»-ekspedisjonen benyttet i 2003 informasjon samlet av SNAE som grunnlag for å undersøke klimaendringene på Sør-Georgia i løpet av det siste århundret. Denne ekspedisjonen slo fast at deres bidrag til den internasjonale debatten omkring global oppvarming var et verdig testament over SNAEs pionerarbeid.
Goodlad, James A. (2003). Scotland and the Antarctic. Royal Scottish Geographical Society. ISBN 0-904049-04-3. 
Fiennes, Ranulph: Captain Scott Hodder & Stoughton, London 2003 ISBN 0 340 82697 5
Huxley, Elspeth: Scott of the Antarctic Weidenfeld and Nicolson, London 1977 ISBN 0 297 77433 6
Rudmose Brown, R.N., Pirie, J.H. and Mossman, R.C.: The Voyage of the Scotia Mercat Press, Edinburgh, 2002 ISBN 1 84183 044 5
Speak, Peter: William Speirs Bruce: Polar Explorer and Scottish Nationalist NMS Publishing, Edinburgh 2003 ISBN 1 901663 71 X

Scott Spencer Storch (født 16. desember 1973) er en canadisk hiphop-produsent. Han har produsert musikken til blant annet 50 Cent, Lil' Kim, Bone Thugs-n-Harmony, Jessica Simpson og The Game.
Storch er av jødisk opprinnelse, og sluttet på ungdomsskolen for å satse på en karriere innen musikk. Han har spilt piano siden han var barn, og begynte å spille på jazzklubber, og som innleid musiker i studio.
Etterhvert begynte han å jobbe sammen med The Roots, og ble etterhvert tatt inn under superprodusent Dr. Dres vinger.
ScoutFace var et nettsamfunn for speidere over hele verden og ble ofte oppfattet som «speidernes Facebook». Det hadde ca. 51 000 medlemmer. På førsteplass kom Brasil med 6 461 brukere. Norge hadde 642 medlemmer.
Medlemmer kunne laste opp speider-videoer og bilder, og komme i kontakt med speidere over hele verden. Scoutface ble opprettet i Romania og ble lansert 1. desember i 2007. I 2015 ble nettstedet midlertidig stengt på grunn av mangel på frivillige og økonomiske ressurser. Siden 2016 har det offisielle nettstedet scoutface.org vært omdirigert til scouts.org.

Sebastian Freiherr von Rotenhan (født 1. november 1949 i Bamberg) er en bayersk politiker (CSU), godseier og skogbesitter. Han er siden 1998 medlem av den bayerske landdag.
Etter Abitur (artium) i 1969 avtjente han verneplikten som offiserskadett frem til 1971. Han forlot hæren som kaptein av reserven. Deretter studerte han bedriftsøkonomi, og var stipendiat i St. Paul, Minnesota, USA. Siden 1978 leder han driften av familiegodset.
Freiherr von Rotenhan var fra 1981–1985 kretsformann i Junge Union og 1978–1996 medlem av kommunestyret. Fra 1984–1996 var han kretsråd. Han er medlem i den bayerske skogeierforeningens styre.
https://web.archive.org/web/20051106005615/http://www.bayern.landtag.de/lebenslauf/lebenslauf_555500000198.html
Seksuell dysfunksjon  (se også seksuell funksjon) refererer til vanskeligheter som oppleves av en person eller et par i alle stadier av en normal seksuell aktivitet, inkludert lyst, opphisselse eller orgasme.
Seksuell dysfunksjon kan klassifiseres i fire kategorier: nedsatt seksuell lyst, sviktende genital respons, orgastisk dysfunksjon og smerter i forbindelse med samleie.
Nedsatt seksuell lyst, eller nedsatt libido, er karakterisert ved manglende lyst på seksuell aktivitet eller fravær av seksuelle fantasier. Nedsettelsen kan vare en kort periode eller over lengre tid. Tilstanden varierer fra en generell mangel på seksuell lyst til mangel på seksuell lyst for den nåværende partner. Tilstanden kan ha startet etter en periode med normal seksuell funksjon, eller personen kan alltid ha hatt liten eller ingen seksuell lyst.
Årsakene varierer betydelig, men inkluderer en mulig nedgang i produksjonen av normalt østrogen hos kvinner eller testosteron hos både menn og kvinner. Andre årsaker kan være aldring, tretthet, graviditet, medisiner (for eksempel SSRI) eller psykiatriske tilstander, som depresjon og angst. Tap av libido fra SSRI reverseres vanligvis etter at SSRI er seponnert, men i noen tilfeller gjør det ikke.  Selv om en rekke årsaker til lav seksuell lyst nevnes, har kun noen av disse vært gjenstand for empirisk forskning. Mange av årsakene er basert på terapeuters inntrykk.
Sviktende genital respons var tidligere kjent som frigiditet hos kvinner og impotens hos menn, men disse har nå blitt erstattet med mindre fordømmende betingelser. Impotens er nå kjent som erektil dysfunksjon, og frigiditet har blitt erstattet med en rekke begreper som beskriver spesifikke problemer med for eksempel lyst eller opphisselse.
For både menn og kvinner kan disse forholdene manifestere seg som en aversjon mot, og unngåelse av, seksuell kontakt med en partner. Hos menn kan det være at en (delvis eller fullstendig) ikke klarer å oppnå eller opprettholde en ereksjon, eller det kan være mangel på seksuell opphisselse og nytelse av seksuell aktivitet.
Det kan være medisinske årsaker til disse lidelsene, som redusert blodtilførsel eller mangel på vaginal smøring. Kronisk sykdom eller hvordan forholdet mellom partnerne er, kan også bidra. I motsetning til orgasmeforstyrrelser, skyldes erektil dysfunksjon hos menn i første rekke fysiske forhold. Suksessen til Viagra (sildenafilsitrat) vitner om dette. 
Erektil dysfunksjon, eller impotens, er en seksuell dysfunksjon preget av manglende evne til å utvikle eller opprettholde en ereksjon av penis. Det finnes ulike bakenforliggende årsaker, som for eksempel skader på Nervi erigentes som hindrer eller forsinker ereksjon, eller diabetes, som bare reduserer blodstrømmen til vev i penis. Mange av disse årsakene til erektil dysfunksjon er reversible.
Årsakene til erektil dysfunksjon kan være psykiske eller fysiske. Psykologisk impotens kan ofte bli bedret av nesten alt som pasienten tror på, det er en veldig sterk placeboeffekt. Fysisk skade er mye mer alvorlig. En viktig fysisk årsak til ED er kontinuerlig eller alvorlig skade på Nervi erigentes. Disse nervene passerer ved siden av prostata og springer ut fra det sakrale plexus, og de kan bli skadet ved prostata- og colo-rektale operasjoner.
På grunn av deres pinlige natur og skammen pasientene føler, var temaet tabu i lang tid, og er gjenstand for mange myter. Folkelige remedier har lenge vært brukt. Innføringen av kanskje det første farmakologisk effektive middel for impotens, sildenafil (varenavn Viagra) på 1990-tallet førte til en bølge av offentlig oppmerksomhet, drevet delvis av nyhetsverdien av historiene, delvis av tung annonsering.
Det latinske ordet impotentia coeundi beskriver ganske enkelt manglende evne til å sette inn penis inn i skjeden. Det er nå stort sett erstattet av mer presise betegnelser.
Orgastisk dysfunksjon (orgasmeforstyrrelser) er vedvarende forsinkelser eller fravær av orgasme etter en normal seksuell opphisselsesfase. Lidelsen kan ha fysiske, psykiske, eller farmakologiske årsaker. SSRIer er en vanlig farmasøytisk årsak. SSRIer kan utsette orgasme eller fjerne den helt.
Smerte ved samleie påvirker nesten utelukkende kvinner og er kjent som dyspareuni (smertefullt samleie) eller vaginisme (en ufrivillig kramper i musklene i skjedeveggen som forstyrrer samleiet).
Dyspareuni kan være forårsaket av utilstrekkelig smøring (vaginal tørrhet) hos kvinner. Dårlig smøring kan skyldes utilstrekkelig spenning og stimulering, eller hormonelle endringer forårsaket av menopause, graviditet eller amming. Irritasjon fra prevensjonskremer og skum kan også forårsake tørrhet, det samme kan frykt og angst for sex gjøre.
Det er uklart nøyaktig hva som forårsaker vaginisme, men det er antatt at tidligere seksuelle traumer (for eksempel voldtekt eller overgrep) kan spille en rolle. En annen kvinnelig seksuell smertelidelse kalles vulvodynia eller vulva vestibulitt. I denne tilstanden opplever kvinner brennende smerter under sex som synes å være relatert til problemer med huden i vulva og vagina. Årsaken er ukjent.
Erektil dysfunksjon forårsaket av vaskulær sykdom er vanligvis sett bare blant eldre personer som har åreforkalkning. Vaskulær sykdom er vanlig hos personer som har diabetes, perifer vaskulær sykdom, hypertensjon og blant røykere. Når blodstrømmen til penis er svekket, er erektil dysfunksjon sluttresultatet.
Hormonmangel er en relativt sjelden årsak til erektil dysfunksjon. Hos menn med testikkelsvikt som Klinefelter syndrom eller de som har fått strålebehandling, kjemoterapi eller ble eksponert for kusmavirus i barndommen, kan testiklenes produksjon av testosteron svikte. Andre hormonelle årsaker til ereksjonssvikt er hjernesvulster, hypertyreose, hypotyreose eller sykdommer i binyrene.Strukturelle abnormiteter i penis som Peyronies sykdom kan gjøre samleie vanskelig. Sykdommen er preget av tykke fibrøse bånd i penis som fører til en deformert utseende penis.Narkotika er også en årsak til erektil dysfunksjon. Personer som tar medisiner for å senke blodtrykket, bruker antipsykotika, antidepressiva, beroligende midler, narkotika, antacida eller alkohol kan ha problemer med seksuell funksjon og tap av libido.Priapisme er en smertefull ereksjon som forekommer i flere timer og forekommer i fravær av seksuell stimulering. Denne tilstanden oppstår når blodet blir fanget i penis, og ikke er i stand til å strømme ut igjen. Dersom tilstanden ikke umiddelbart behandles, kan det føre til alvorlige arr og permanente tap av erektil funksjon. Lidelsen forekommer hos unge menn og barn. Personer med sigdcelleanemi og de som misbruker visse medisiner kan ofte utvikle denne lidelsen.
Seksuell dysfunksjon kan oppstå fra emosjonelle faktorer, blant annet mellommenneskelige eller psykologiske problemer. Mangel på tillit og åpen kommunikasjon mellom partnerne kan være en årsak. Psykiske problemer som depresjon, seksuell frykt eller skyldfølelse, tidligere seksuelle traumer, seksuelle forstyrrelser kan også virke inn.
Seksuell dysfunksjon er spesielt vanlig blant folk som har angstlidelser. Ordinær engstelse kan selvsagt føre til erektil dysfunksjon hos menn uten psykiatriske problemer, men klinisk diagnostiserte sykdommer som panikklidelse er vanlige årsaker til prematur ejakulasjon og unngåelse av samleie. Smerter under samleie forekommer ofte sammen med angstlidelser hos kvinner.Seksuell aktivitet kan også være påvirket av fysiske faktorer. Disse vil inkludere bruk av rusmidler, som alkohol, nikotin, narkotika, sentralstimulerende midler, antihypertensiva, antihistaminer, og noen psykofarmaka. For kvinner kan nesten alle fysiologiske endringer som påvirker det reproduktive systemet - premenstruelt syndrom, graviditet, postpartum, menopause - ha en negativ effekt på libido. Skader i ryggen kan også påvirke seksuell aktivitet, det samme gjelder problemer med en forstørret prostata, problemer med blodtilførsel, nerveskader (som ved ryggmargsskader). Sykdom, for eksempel diabetisk nevropati, multippel sklerose, tumorer og (sjelden) tertiær syfilis, kan også ha innvirkning på seksuell aktivitet. Det samme gjelder svikt i ulike organsystemer (som hjerte og lunger), endokrine sykdommer i skjoldbruskkjertelen, hypofysen eller binyrene, hormonelle mangler (lavt testosteron, østrogen eller androgener) og noen medfødte defekter.
Den fjerde utgaven av Diagnostic and Statistical Manual of Mental Disorders lister følgende psykiske seksuelle forstyrrelser:
Transseksuelle og transkjønnede personer kan ha seksuelle problemer (før eller etter kirurgi), men faktisk å være transseksuelle eller transseksuell er ikke et seksuelt problem i seg selv.
Siden årsaken til seksuell dysfunksjon hos mange menn er relatert til angst om ytelse, kan psykoterapi hjelpe. Situasjonell angst oppstår fra en tidligere dårlig hendelse eller mangel på erfaring. Denne angsten fører ofte til utvikling av frykt for seksuell aktivitet og unngåelse. Unngåelse fører til en syklus av økt angst og desensitivisering av penis. I noen tilfeller kan erektil dysfunksjon skyldes disharmoni i parforholdet. Ekteskapsrådgiving anbefales i denne situasjonen.
Livsstilsendringer som for eksempel  røykeslutt, samt avvenning fra narkotika- eller alkoholmisbruk kan også hjelpe i noen typer av erektil dysfunksjon.
Flere medisiner som Viagra, Cialis og Levitra har blitt tilgjengelige for å hjelpe menn med erektil dysfunksjon. Disse medikamentene virker for ca 60 % av pasientene. 
Selv om det ikke er noen godkjente legemidler for å behandle kvinnelige seksuelle lidelser, drives det nå forskning på flere legemidler for å undersøke om de har effekt. En vakuumpumpe er det eneste godkjente medisinske utstyret for opphisselses- og orgasme forstyrrelser hos kvinner. Den er utformet for å øke blodtilførselen til klitoris og de ytre kjønnsorganer. Kvinner som opplever smerte med samleie, får ofte foreskrevet smertestillende eller desensitiviserende midler. Andre får foreskrevet smøreolje og / eller hormonbehandling. Mange pasienter med kvinnelig seksuell dysfunksjon blir ofte også henvist til psykolog for psykososial rådgivning.En manuell fysioterapi, Wurn-teknikk som er utformet for å redusere bekken- og vaginal sammenklistring, kan også være gunstig for kvinner som opplever seksuell smerte og dysfunksjon. I en kontrollert studie, Increasing orgasm and decreasing intercourse pain by a manual physical therapy technique , fikk tjuetre (23) kvinner som hadde klagd over smertefullt samleie og / eller seksuell dysfunksjon et 20-timers program med manipulerende fysioterapi. Resultatene ble sammenliknet med den validerte Female Sexual Function Index, med post-test vs forundersøkelse skåre. Resultatene av behandlingen viste forbedringer i alle seks anerkjente områder av seksuell dysfunksjon. Resultatene var signifikante (P </ = 0,003) på alle mål, med individuelle mål og P-verdier som følger: begjær (P <0.001), opphisselse (P = 0.0033), smøring (P <0.001), orgasme (P <0.001), tilfredshet (P <0.001), og smerter (P <0.001). En annen studie for å forbedre seksuell funksjon hos pasienter med endometriose viste tilsvarende statistiske resultater.
De tidligste forsøkene på å behandle seksuelle dysfunksjoner, spesielt erektil dysfunksjon ble utført av muslimske leger og farmasøyter i middelalderens islamske verden. De var de første til å foreskrive medisiner for behandling av dette problemet, og de utviklet flere metoder for terapi for dette problemet, inkludert en metode hvor ettmedikament ble foreskrevet, og en kombinert metode der pasienten fikk enten et medikament eller mat. De fleste av disse medikamentene ble gitt oralt (gjennom munnen), men noen pasienter ble også behandlet med lokale metoder og gjennom urinrøret. Seksuelle dysfunksjoner ble behandlet med klinisk testede medikamenter i den islamske verden fra det 9. århundre til det 16. århundre av en rekke muslimske leger og farmasøyter, deriblant Muhammad ibn Zakariya Razi, Thabit bin Qurra, Ibn Al-Jazzar, Avicenna (The Canon of medicine) , Averroes, Ibn al-Baitar og Ibn al-Nafis (The Comprehensive Book on Medicine).I moderne tid regner vi at egentlige kliniske studier av seksuelle problemer startet først i 1970 da Masters og Johnson's Human Sexual Inadequacy  ble publisert. Det var resultatet av over ti års arbeid med 790 pasienter ved Reproductive Biology Research Foundation i St. Louis. Dette arbeidet sprang ut fra Masters og Johnson's tidligere Human Sexual Response  (1966).
Før Masters og Johnson var den kliniske tilnærmingen til seksuelle problemer i hovedsak hentet fra tenkningen til Freud. Seksuelle problemer ble regnet som psykopatologi, og man så på sjansen for hjelp eller bedring med en viss pessimisme. Seksuelle problemer var bare symptomer på en underliggende sykdom, og den diagnostiske tilnærmingen var psykopatologisk. Det var lite skille mellom funksjonsproblemer og variasjoner, og man skilte heller ikke mellom perversjon og problemer. Til tross for arbeidet til psykoterapeuter som Balint ble seksuelle dysfunksjoner grovt delt inn i frigiditet eller impotens, tilstander som tidlig vekket negative konnotasjoner i populærkulturen.
Det Human Sexual  Inadequacy  oppnådde, var å flytte tenkning fra psykopatologi til læring , bare hvis et problem ikke ble bedre av opplæring, ville psykopatologiske problemer bli vurdert. Dessuten var behandlingen rettet mot par, mens partnerne tidligere ville bli behandlet individuelt. Masters og Johnson så at sex var en felles handling. De mente at seksuell kommunikasjon og ikke individuelle problemer, var det viktigste ved seksuelle problemer. De foreslo også samterapi, et matchende par av terapeuter til pasientene. De argumenterte med at en enslig mannlig terapeut ikke fullt ut kunne forstå kvinnelige problemer.
Den grunnleggende behandlingsprogrammet til Masters og Johnson var et intensivt to ukers program for å utvikle effektiv seksuell kommunikasjon. Programmet begynte med diskusjon og fortsatte deretter med fokus på sansing mellom paret for å utvikle felles erfaringer. Utfra erfaringene kunne man konstatere spesifikke vansker og tilnærmet seg disse med en spesifikk terapi. I et begrenset antall tilfeller med bare menn (41) hadde Masters og Johnson utviklet bruken av en kvinnelig surrogat, en tilnærming de snart oppga på grunn av de etiske, juridiske og andre problemstillinger det forårsaket.
Da de anslo omfanget av seksuelle problemer, hadde Masters og Johnson definert en grense mellom dysfunksjon og avvik. Dysfunksjoner var forbigående, og oppleves av de fleste mennesker, hos menn omfattet dysfunksjoner primær eller sekundær impotens, prematur ejakulasjon, manglende ejakulasjon, hos kvinner primær orgasmisk dysfunksjon og situasjonsbestemt orgasmisk dysfunksjon, smerter under samleie (dyspareuni) og vaginisme. Ifølge Masters og Johnson er seksuell opphisselse og klimaks en normal fysiologisk prosess hos alle funksjonelt intakte voksne, men selv om det er autonomt, kan det bli hemmet. Masters og Johnson behandlingsprogram for dysfunksjon var 81,1 % vellykket.
Til tross for arbeidet til Masters og Johnson, ble feltet i USA raskt gjenstand for tilnærminger som var entusiastiske snarere enn systematiske, noe som visket ut skillet mellom "berikelse" og terapi. Det har blitt hevdet at virkningen av arbeidet var slik at det ville være umulig å gjenta et slik rent eksperiment.
Kaplan, Helen Singer, The New Sex Therapy: Active treatment of sexual dysfunctions  , New York, Brunner / Mazel, 1974. ISBN 0876300832

Selåsvatn stasjon ligger langs Sørlandsbanen i Åmli i Aust-Agder. Den ble åpnet 1935 da jernbanestrekningen mellom Neslandsvatn og Nelaug ble tatt i bruk. I 1967 ble den nedgradert til stoppested, i 1970 fikk den status som fjernstyrt stasjon, og i 1988 ble persontrafikken nedlagt.
Stasjonsbygningen ble tegnet av Gudmund Hoel og Bjarne Friis Baastad. Den var av samme type som ved Vatnestrøm og Helldalsmo. Bygningen ble revet i 1987.
Thor Bjerke, Finn Holom (2004). Banedata 2004. Hamar/Oslo: Norsk Jernbaneklubb/Norsk Jernbanemuseum. s. 241. ISBN 82-90286-28-7. 
Aasmund Dahl, red. (1984). NSBs bygningsregistrering: Kristiansand distrikt: Sørlandsbanen. NSB Arkitektkontoret. s. 165–170. 

Selina Chirchir (født 28. august 1968) er en kenyansk tidligere friidrettsutøver som spesialiserte seg i mellomdistanseløp. 
Hun representerte landet sitt under Sommer-OL 1984 i Los Angeles, der hun ble utslått i de innledende rundene på 800 meter.

Selleri (vitenskapelig navn Apium graveolens) tilhører skjermplantefamilien og finnes i to hovedtyper; knollselleri og stangselleri. Begge er toårige.
Enkelte mennesker har allergi mot selleri, og kan risikere et livstruende anafylaktisk sjokk hvis de får det i seg.

Sverre Ingebregt Selmer Nilsen (født 25. mai 1931, død 18. juni 1991) fra Bakfjorden i Måsøy, Finnmark, var en norsk landsforræder og spion for GRU under Den kalde krigen.
Selmer Nilsen ble rekruttert av KGB i 1948, etter at familien hans hadde hatt kontakt med sovjetiske agenter siden den annen verdenskrig. Blant annet hadde to av hans eldre brødre vært i Sovjetunionen under krigen, med den hensikt å siden kunne brukes som spioner mot de tyske troppene i Finnmark. 
Etter krigen ble Selmer Nilsen mot sin egen og familiens vilje tvunget til å samarbeide med russerne. Man skal i denne sammenhengen heller ikke glemme hvordan oppfatningen om russerne som befriere fra 1944 satt dypt i folk i Finnmark. Århundrer med pomorhandel mellom folkene på Nordkalotten hadde skapt et fellesskap som ble avbrutt av revolusjonen i november 1917. Til og med emigrasjon til det før-revolusjonære Russland fra Øst-Finnmark fant sted slik folk lengre sør ellers reiste og hadde reist til Amerika. Morten Jentofts bok De som dro østover fra (2001) forteller historien om hvordan de klarte seg i det nye landet.
Selmer Nilsen spionerte i tidsrommet 1956-63 i traktene rundt Bodø, og observerte blant annet landingene til det amerikanske spionflyet U-2 som landet flere ganger i Bodø i dette tidsrommet for å fylle drivstoff. Nilsen holdt flyplassen under oppsikt i 1960 da det like etterpå ble kjent at et av flyene hadde blitt skutt ned over Sovjetunionen og piloten Francis Gary Powers ble tatt til fange etter å ha skutt seg ut.
Han ble arrestert i Havøysund i Finnmark i 1967, etter nesten 20 år i Sovjetunionens tjeneste. For dette ble Nilsen dømt til sju og et halvt års fengsel.

Semele (gresk: Σεμέλη, Semelē) er i gresk mytologi en datter av boiotiske helten Kadmos og Harmonia. I en av de mange opphavsmytene til Dionysos, var Semele hans mor som hun unnfanget med Zevs. I en annen versjon av Dionysos' opphavsmyte er han sønn av Persefone. Navnet «Semele», som andre elementer i Dionysoskulten (eksempelvis thyrsos og dityrambe), er ikke gresk, men trakisk-frygisk.
Det synes som om bestemte elementer i kulten om Dionysos og Semele ble overtatt av trakere fra den lokale befolkningen da disse utvandret til Anatolia og hvor trakerne deretter ble kalt for frygere. Disse kultelementene ble deretter overført til senere greske kolonister langs kysten av Anatolia. Den greske historikeren Herodotos, som har gitt en redegjørelse om Kadmos, har spekulert i at Semele levde 1600 år før hans egen tid, eller en gang for 2000 f.Kr. Semele er bevitnet som identifisert med den etruskiske gudinnen Semla, avbildet på baksiden av et bronsespeil på 300-tallet f.Kr. Muligens fra etruskisk innflytelse ble Semele i Roma identifisert med gudinnen Stimula.
I henhold til en del lingvister er navnet «Semele» trakisk-frygisk, avledet fra et urindoeuropeisk rotord *dgem i betydningen «jord». Julius Pokorny rekonstrerte hennes navn fra dens urindoeuropeiske rot som «jord» og knyttet det til trakiske Zemele, «Moder jord». Imidlertid mener Walter Bukert at mens Semele er «åpenbart ikke-gresk», legger han til at «det er ikke mer mulig å bekrefte at Semele er et trakisk-frygisk ord for jord enn det er å bevise forrangen av lydiske baki- over Bacchus som et navn for Dinoysos.»
I en versjon av myten var Semele en av Zevs' prestinner, og ved en anledning ble hun sett av Zevs da hun slaktet en okse på hans alter og deretter svømte i elven Asopos for å rense seg for blodet. Da Zevs fløy over henne i forkledningen av en ørn begjærte han henne, og etter å ha oppsøkt henne, besøkte han henne jevnlig i all hemmelighet.Zevs' hustru Hera oppdaget affæren med Semele da denne senere ble gravid. Hera forkledde seg som en gammel kjerring, gjorde seg til venn med Semele som betrodde seg at hennes elsker faktisk var Zevs. Hera lot som om hun ikke trodde henne, og plantet tvilens frø i Semeles sinn. Semele ba derfor vitebegjærlig om en velsignelse fra Zevs, og han ville glede sin elskerinne. Han lovte i eds form å gi henne hva hun måtte be om. Hun ba da Zevs om avsløre seg i all sin guddommelighet. Han ba henne om ikke å be om dette, men hun insisterte og han var tvunget ved sin ed til å vise seg. Dødelige kan derimot ikke se på himmelguden uten å brenne opp og hun døde øyeblikkelig da han viste seg fram, fortært av hans guddommelige flammer.Zevs klarte å rive til seg hennes ufødte barn, Dionysos, og reddet livet hans ved å sy ham inn i låret sitt (derav epitetet Eirafiotes, «innsydd», i De homeriske hymnene). Noen få måneder senere ble Dionysos født. Av den grunn ble han kalt for «den to-fødte».Da han vokste opp, berget Dionysos sin mor fra dødsriket Hades, og hun ble en gudinne på fjellet Olympos, gudenes hjem, under det nye navnet Thyone, overvåket de vanvittige som var inspirert av hennes sønn Dionysos.
Det er en fortelling i Fabulæ 167 av Gaius Julius Hyginus, eller en senere forfatter som har fått sitt verk tilskrevet Hyginus. I denne er Dionysos (kalt for Liber) sønn av Jupiter og Proserpina, og ble drept av titanene. Jupiter ga sitt utrevne hjerte som en drikke til Semele som på denne måten ble gravid. Men i en annen fortelling svelget Zevs selv hjertet for å gi sin sæd til Semele. Hera deretter overtalte Semele til om å be Zevs komme til seg som den guden han var. Han så gjør og hun dør i et flammehav, men Zevs redder hennes barn og sydde det inn i læret. Det er imidlertid ingen antydning i teksten at Semele er en jomfru. Som et resultat av dette ble Dionysos «også kalt for Dimetor [av to måneder]... ettersom de to Dionysoi ble født av en far, men av to mødre.»Enda en variant av fortellingen er funnet hos Kallimakhos (200-tallet f.Kr.) og Nonnos (400-tallet e.Kr.). I denne versjonen er den første Dionysos kalt for Zagreus. Nonnos presenterer ikke unnfangelsen som jomfruelig; heller er det redaktørens notater som sier at Zevs svelget Zagreus' hjerte, og besøkte den dødelige kvinnen Semele som han deretter forførte og gjorde gravid. I Dionysiaka 7.110 klassifiserte han Zevs' affære med Semele som én i en rekke av tolv, de andre elleve kvinnene som han satte barn på var Io, Europa, nymfen Plouto, Danaë, Aigina, Antiope, Leda, Dia, Alkmene, Laodameia, mor til Sarpedon, og Olympias.
De mest vanlige stedene for fortellingene om Semele er palasset som utgjorde akropolis i Theben, og som ble kalt for Kadmeia. Da geografen Pausanias besøkte Theben på 100-tallet e.Kr. ble han vis brudekammeret hvor Zevs skal ha besøkt henne og avlet Dionysos. Ettersom en orientalsk sylindersk segl med inskripsjoner er funnet i palasset som kan bli datert til 1300-1200-tallet f.Kr., har myten om Semele antagelig mykensk opprinnelse eller av enda tidligere opprinnelse. Ved den mytiske bunnløse innsjøen og det forhistoriske stedet Lerna ved østkysten av Peloponnes skal Dionysos ha gått ned i Hades for å redde sin mor. Han ble ledet av hyrden Prosymnos til nedgangen ved at denne rodde ham ut til midten av innsjøen.
Via de greske mytene om Semele ble hun lokalisert i Theben, de fragmentariske homeriske hymnene til Dionysos har gjort stedet hvor Zevs ga en andre fødsel til guden til et fjernt og mytisk vagt beskrevet:
«For noen sier ved Drakanon; og noen på vindfylte Ikaria; og noen på Naxos, o'gudommeligfødte, Insewn; og andre ved dypvirvelende elv Asopos som gravide Semele bar deg til Zevs, tordenelskeren. Og andre dog, herre, sier du ble født i Theben; men alle disse farer med løgn. Far til mennesker og guder ga deg en fødsel fjernt fra mennesker og i hemmelighet fra hvitarmede Hera. Det er et bestemt Nysa, et fjell særs høyt og rikt med trevekster, langt fra Fønikia, nær elvene til Aigyptos...»Semele ble dyrket i Athen ved den årlige festivalen Lenaia da en årsgammel okse, symbolsk på Dionysos, ble ofret til henne. En niendedel ble brent ved alteret på gresk vis; resten ble revet og spist rått av de som ofret.Aiskhylos har skrevet en tragedie om Semele. Det har siden gått tapt, bortsett fra noen få linjer som er sitert av andre skribenter, og et papyrusfragment fra Egypts Oxyrhynchos, P. Oxy. 2164.
Semele er dokumentert i etruskisk mytologi med den etruskiske navnformen Semla, avbildet på baksiden av et bronsespeil fra 300-tallet f.Kr.
I antikkens Roma var en lund (lucus) i nærheten av Ostia, lokalisert mellom Aventinerhøyden og elven Tiber, dedikert til en gudinne kalt Stimula. Den tyske klassiske forskeren Roscher inkluderte navnet Stimula i Indigitamenta, en liste av romerske guddommer som ble drevet av prestene for sikre seg at den riktige guddommen ble fremmet i offentlige ritualer. I sitt dikt om den romerske kalender, identifiserte Ovid denne gudinnen med Semele:
Augustin av Hippo skrev at gudinnen er navngitt etter stimulae, «piggstav», «pisk», hvilket henviste til at en person er drevet til ekstreme handlinger. Gudinnen lund var åstedet for en dionysisk skandale som førte til at de romerske myndighetene forsøkte å undertrykke kulten (Senatus consultum de Bacchanalibus). Romerne så på feiringen bakkanal med mistenksomhet, basert på rapporter om ekstatiske oppførsel som sto i motsetning til romerske dydene og diskresjonen til ritualer som krevde innvielser. I 186 f.Kr. vedtok det romerske senatet harde aksjoner for å begrense kulten, men uten å forby den. Religiøse forestillinger og myter knyttet til Dionysos ble suksessfullt tilpasset og adoptert og forble gjennomtrengende i romersk kultur, noe som er åpenbart i eksempelvis de dionysiske scenene i romersk veggmalerier og på dekorasjonene av sarkofager fra 100- til 300-tallet e.Kr.
Den greske kulten for Dionysos hadde blomstret blant etruskerne i den arkaiske perioden, og hadde blitt kompatibel med etruskiske religiøse forestillinger. Et av hovedprinsippene til de dionysiske mysterier som ble spredt til Latium og Roma var konseptet om gjenfødsel, hvor det var komplekse myter om gudens egen fødsel som sto sentralt. Fødsel- og barneguddommer var viktige i romersk religion. Ovid identifiserte Semeles søster Ino som den oppdragende gudinnen Mater Matuta. Denne gudinne hadde et betydelig kultsenter i Satricum som ble bygget i 500–490 f.Kr. Den kvinnelige ledsager som opptrer med Bacchus (Dionysos) i akroterionske statuer der kan ha vært Semele eller Ariadne. Paret var en del av aventinertriaden i Roma som Liber og Libera, sammen med Ceres. Triadens tempel er lokalisert i lunden til Stimula, og lunden og dens helligdom (sacrarium) var lokalisert utenfor Romas hellige område (pomerium), kanskje som «den mørke siden» av aventinertriaden.
Burkert, Walter (1985): Greek Religion, Cambridge, Mass.: Harvard University Press, ISBN 0-674-36280-2
Dalby, Andrew (2005): The Story of Bacchus, London: British Museum Press, ISBN 0-7141-2255-6 (US ISBN 0-89236-742-3)
Kerenyi, Karl (Károly) (1976): Dionysus: Archetypal Image of the Indestructible Life, Bollingen, Princeton

Senkakuøyene  (尖閣諸島; Senkaku-shotō; japansk navn) eller Diàoyúdǎo/Diàoyútái (forenklet kinesisk: 钓鱼岛; tradisjonell kinesisk: 釣魚台; kinesisk navn; Diaoyu: kinesisk navn på engelsk) er en omstridt gruppe ubefolkede øyer i Østkinahavet. De befinner seg 120 nautiske mil nordøst for Taiwan, 200 nautiske mil øst for det kinesiske fastlandet og 200 nautiske mil sørvest for den japanske øya Okinawa. Administrativt utgjør øyene en del av det japanske prefekturet Okinawa. De ble annektert av Japan i 1895, og etter Japans nederlag i andre verdenskrig var de okkupert av USA fra 1945 til 1972, da de ble overført tilbake til japansk kontroll. Også Folkerepublikken Kina og Republikken Kina gjør krav på øyene. 
Øygruppen består av fem holmer og tre øde klipper, og har et samlet landareal på 6,16 km². Arealet til den største holmen er på 4,38 km². Til tross for den begrensede størrelsen har øyene seilt opp som et av de større stridsspørsmålene mellom Folkerepublikken Kina og Japan. Denne konflikten tilspisset seg i september 2012, og førte til store antijapanske protester i Kina. Havområdet rundt øyene er rikt på fisk, og man tror det kan finnes naturgass under sjøbunnen.
Øyene er nevnt i kinesiske kilder fra 1400-tallet. De ble da omtalt som Diaoyu i bøker som Reise i medvind (forenklet kinesisk: 顺风相送; tradisjonell kinesisk: 順風相送; pinyin: Shùnfēng Xiāngsòng) (1403) og Rapport fra den keiserlige utsendings ferd til Ryukyu (forenklet kinesisk: 使琉球录; tradisjonell kinesisk: 使琉球錄; pinyin: Shĭ Liúqiú Lù) (1534). På de keiserlige kinesiske kartene fra Ming-dynastiet ble det kinesiske navnet for øygruppen, Diaoyu, og det japanske navnet for hovedøya, Uotsuri, brukt; begge betyr «fiske».
Den første beskrivelsen av øyene som ble utgitt i Europa, var i en bok importert av Isaac Titsingh i 1796. I hans lille bibliotek med japanske bøker fantes blant annet En illustrert beskrivelse av tre land av Hayashi Shihei. Denne teksten, som ble gitt ut i Japan i 1785, beskrev kongedømmet Ryukyu. I 1832 støttet Royal Asiatic Society en posthum utgivelse av Titsinghs franske oversettelse.Den første omtale av øyene på engelsk kom i 1848, da Edward Belcher utga en reisebeskrivelse av en tur med HMS «Sammarang». Kommandør Belcher kommenterte at «navnene i denne regionen  har blitt tatt med uten nøye vurdering.» Belcher rapporterte om ankring ved Pinnacle Island i mars 1845.I 1870–80-årene ble det engelske navnet Pinnacle Islands (tårnøyene) brukt om skjærene som er i tilknytning til den største øya Uotsuri-jima/Diaoyu Dao (ble da kalt Hoa-pin-su, 和平屿, «fredsøya»); Kuba-jima/Huangwei Yu (da kalt Ti-a-usu); og Taishō-jima/Chiwei Yu. Senere ble Pinnacle Islands brukt som navn på hele øygruppen.
Øyene ble formelt annektert av Japan 14. januar 1895.Fra rundt 1900 etablerte den japanske forretningsmannen Koga Tatsushirō et foredlingsanlegg for sarda på øyene med 200 arbeidere. Denne virksomheten ble lagt ned i 1940, og øyene har siden vært ubebodde. I 1970-årene solgte Koga Tatsushirōs etterkommere Zenji og Hanako Tatsushirō de fire øyene til Kurihara-familien fra prefekturet Saitama. Under forutsetningen at Kuriharafamilien ikke skulle selge øyene videre med mindre det var til den japanske stat, eller offentlige organisasjoner.Kunioki Kurihara eier Uotsuri, Kita-Kojima og Minami-Kojima. Kuniokis søster eier Kuba.
Ryukyuøyene er øygruppen som strekker seg  i en bue fra Kyushu, den sørligste av de store japanske øyene, til Taiwan. Den største øya er Okinawa. Etter slaget om Okinawa i juni 1945 ble Ryukyuøyene okkupert og styrt av det amerikanske forsvaret. Etter San Francisco-traktaten i 1952 fikk området lokal politisk makt, men var egentlig fortsatt okkupert og ble styrt av USAs sivile administrasjon av Ryukyuøyene. I 1972 ble Senkakuøyene overført til japansk kontroll som en del av tilbakeleveringen av Okinawa, og øyene ble en del av prefekturet Okinawa.I 1971 erklærte også myndighetene til Republikken og Folkerepublikken Kina at øyene tilhørte dem.
Etter at styret ble overført til de japanske myndighetene, ble øyene lagt under administrasjonen til kommunen Ishigaki på Okinawa. De sentrale japanske myndighetene har imidlertid nektet Ishigaki å undersøke eller utvikle øyene. I 1979 ble øyene besøkt av en offisiell delegasjon på vegne av den japanske regjeringen. Delegasjonen besto av 50 vitenskapsfolk, offentlige tjenestemenn, og Hiroyuki Kurihara, en av eierne. Delegasjonen bodde på Uotsuri i rundt fire uker og undersøkte det lokale økosystemet, hvor de fant muldvarper og sauer, og studerte det maritime livet, for å se om øyene kunne befolkes av mennesker.I årene fra 2002 til 2012 betalte det japanske innenriks- og kommunikasjonsdepartementet Kurihara-familien en leie på 25 millioner yen årlig for å leie Uotsuri, Minami-Kojima og Kita-Kojima. Det japanske forsvarsdepartementet leier øya Kuba for et ukjent beløp. Kuba blir brukt av det amerikanske forsvaret som øvelsesområde for bombing fra fly. De japanske sentrale myndighetene eier Taisho-øya.
Fredag 14. september 2012 sendte Folkerepublikken Kina seks militære patruljebåter inn i det japanske territorialfarvannet ved øyene for å hevde sin suverenitet. Dette kom etter at den japanske regjeringen hadde bestemt seg for å kjøpe tre av øyene av den japanske familien Kurihara for rundt 150 millioner kroner, noe kineserne så på som en «sniknasjonalisering» av øyene. De kinesiske fartøyene trakk seg unna da Japan sendte inn sin kystvakt. Dette utløste omfattende anti-japanske opptøyer i Kina gjennom den følgende helgen, hvor både den japanske ambassaden i Beijing og japanske fabrikker og butikker ble angrepet blant annet med steinkasting. Dette var de mest omfattende demonstrasjonene i Kina på mange år.Den amerikanske forsvarsminister Leon Panetta var på en lenge planlagt reise i området og han ba partene om å besinne seg. USA er traktatforpliktet overfor Japan til å støtte landet militært om det blir angrepet, men amerikanerne har ikke offisielt uttalt om de anser disse øyene som japansk territorium. Amerikansk militær innblanding regnes som lite sannsynlig. 19. september 2012 ble det meldt om omfattende hackerangrep mot nettsidene til sentrale japanske samfunnsaktører, som forsvars-, informasjons- og innenriksdepartementet, banker, høyesterett, teknologiinstituttet og store næringslivsbedrifter. Ifølge japansk politi kom disse angrepene fra Kina. Det ble fra kinesisk hold også truet med handelskrig, og den politiske konfrontasjonen førte til at børsen i Tokyo falt betraktelig.23. november 2013 erklærte Kina en luftforsvarssone over øyene. Sonen overlapper den japanske sonen. USA aksepterer ikke sonen og har sendt in B-52 bombefly som ikke har identifisert seg. USA har imidlertid meldt til sivile flyselskap at de skal melde i fra når de flyr inn i sonen.
Både Japan, Folkerepublikken og Republikken Kina gjør krav på Senkaku/Diaoyu-øyene. Øyenes betydning for landene ligger i historiske forhold, militærstrategiske interesser og i at området rundt øyene er viktig for skipsfart, har rike fiskeressurser og antatte oljeforekomster. Kina har trolig funnet naturressurser i det de har døpt Chunxiaofeltet, som ligger bare fire kilometer inn på den kinesiske siden av den japanske midtlinjen. Tvisten om øyene er en havrettskonflikt (økonomisk sone). Senkaku/Diaoyu-øyenes status vil trolig avgjøre hvor stor del av olje- og gassfeltene lenger nord som tilfaller Kina og Japan.
Míng-dynastiet oppdaget og utøvde suverenitet over øyene siden det 14. århundre. De drev fiske rundt øyene og brukte dem som beskyttelse under stormer. På øyene høstet de også shi cong yong, en sjelden urt brukt i kinesisk medisin. Enkekeiserinne Cixi ga øyene til en Dr. Sheng-Xuan-hui, som helbredet henne ved bruk av disse urtene.
Kina hevder at Japan aksepterte at de hadde suverenitet over Senkaku/Diaoyu-øyene før 1895. I et dokument fra 1885 advarer Japans utenriksminister, Inoue Kaoru, regjeringen om å merke øyene som japansk eiendom, fordi kineserne ikke ville like det og fordi det var kinesiske navn på dem: «Vi må vente til rett øyeblikk». De viser også til et japansk kart fra 1785 som viser at øyene er kinesiske.
Japan skulle ha avstått øyene etter andre verdenskrig (Kairodeklarasjonen og Potsdamavtalen). Kina aksepterer at Japan etter Shimonosekitraktaten hadde suverenitet over Senkakuøyene fra 1895 til 1931. Kina protesterte ikke på Shimonosekitraktaten fordi de ikke var i posisjon til det og at de måtte avgi en hel provins.
Senkaku/Diaoyu-øyene ligger på Kinas kontinentalsokkel og er en forlengelse av Taiwans østlige fjellkjede. Ryukyuøyene har ingen kontinentalsokkel.«Okinawarenna beviser at Kinas og Japans kontinentalsokler ikke henger sammen, at renna fungerer som en grense mellom disse og at den ikke bør ignoreres...» De viser til Havrettskonvensjonen hvor kyststater har rettigheter over sin kontinentalsokkel selv om den strekker seg mer enn 200 nautiske mil fra kysten og beregning av avstandene fra kysten skal ikke inkludere klipper der det ikke er mulig for mennesker å bo eller drive næringsvirksomhet. Derfor går den kinesiske grenselinjen der Okinawarenna begynner. Med disse argumentene er det ikke nødvendig for Kina å hevde suverenitet over Senkaku/Diaoyu-øyene. De kommer likevel innenfor Kinas «grenser».
Senkaku/Diaoyu-øyene var ingenmannsland (terra nullius), og ble gjort japanske ved en regjeringsbeslutning 14. januar 1895.
Japan har utøvd suverenitet ved å regulere økonomisk aktivitet, leie dem ut til private som samlet inn guano og albatrossfjær. De har bygd en værstasjon og en helikopterlandeplass. De har også foretatt landmåling. Kystvakten patruljerer området rundt øyene.
Hvis Kina noen gang har hatt eiendomsretten, hvorfor protesterte de ikke før i 1971?Etter havrettskonvensjonen kan Japan opprette en økonomisk sone ut til 200 nautiske mil fra kysten av Senkaku/Diaoyu- og Ryukyuøyene. Avstanden er for kort til dette, derfor argumenterer de for midtlinjen. Suverenitet over Senkaku/Diaoyu-øyene gir Japan et mye større sjøområde.
Japan tolker Okinawarenna som at «renna bare er en tilfeldig fordypning i en kontinuerlig kontinentalgrense mellom de to landene... og renna bør ignoreres...»
Hovedøya heter Uotsuri-jima på japansk og Diaoyu Dao på kinesisk, begge navnene betyr Fiskeøya. Senkaku shoto er en japansk oversettelse av Pinnacle Islands («Sen» betyr spiss eller kvass; «kaku», tårn og «shoto», øyene; «Tårnspissøyene»), mens kineserne bruker Diaoyu Qundao for hele øygruppen.
Diaoyu Dao / Uotsuri-jima (kinesisk for «Fiskeøyene»): fra det 15. århundre til i dag.
Senkakuøyene (japansk oversettelse av Pinnacle Islands «Tårnspissøyene»): fra 1950 til i dag.Da øyene er administrert av Japan bruker de fleste «Senkaku». I nøytrale artikler bruker de ofte «Diaoyu/Senkaku».
Disse småøyene i Østkinahavet ligger rundt 120 nautiske mil nordøst for Taiwan, 200 nautiske mil øst for det kinesiske fastlandet og 200 nautiske mil sørvest for den japanske øyen Okinawa.
410 km vest for Okinawa i JapanDet omkringliggende havet på kontinentalsokkelen er rundt 100–150 meter dypt bortsett fra i Okinawarenna i sør som har en stor seksjon som er 1 000 dyp, og med dybde helt ned til 2 716 metter. Backarkdepresjonen gjør det vanskelig å beskrive området.
Et keiserlig, kinesisk edikt gav tillatelse til å samle urter på øyene i 1893.Diaoyu Dao/Uotsuri Jima, den største av øyene, har det største antallet endemiske arter, blant annet senkakumuldvarpen (Mogera uchidai) og Okinawa-kuro-oo-ari-mauren. Senkakumuldvarpen er en truet art, og den er under press fra geiter som ble satt ut i 1978.Det er sett albatross på øyene. På Namxiao Dao/Minami Kojima fins en av de få hekkeplassene til den sjeldne gulhodealbatrossen (Phoebastria albatrus).
En av grunnene til at disse tilsynelatende uviktige øyene er blitt et viktig diplomatisk tvistespørsmål, er at det formodes at det kan finnes naturgass under sjøbunnen lenger nord. Dette er i områder der Japan og Kina har overlappende interesser og krav, og øygruppens tilhørighet kan i alle fall i en viss grad påvirke hvilket land disse potensielle ressursene til slutt tilfaller. Det finnes også rike fiskeressurser i området.
«USA skal megle i øy-krangel mellom Kina og Japan», Aftenposten 16. september 2012

Senmiddelalderen er en betegnelse for en historisk epoke som strekker seg fra ca. 1300 til 1500. Middelalderen blir delt inn i tidlig middelalder, høymiddelalderen og senmiddelalderen. Middelalderen ble etterfulgt av renessansen eller tidlig moderne tid.
Rundt 1300 ble en århundrelang periode med europeisk blomstring, både kulturelt og befolkningsmessig, avbrutt av en rekke tilbakeslag. En serie med hungersnød og pest, bla. den store hungersnøden og svartedauden, reduserte befolkningen, trolig til det halve. Dette kom delvis av klimaforandringer forårsaket av slutten på den varme perioden i Middelalderen og begynnelsen på den lille istid, og delvis av en Malthus-katastrofe forårsaket av overpopulasjon. I tillegg til befolkningsnedgang kom også sosial uro og krigføring. Frankrike og England gjennomgikk flere store bondeopprør og, ikke minst, hundreårskrigen. Den forente katolske kirken ble delt av «det vestlige skisma». 
På den andre siden var 1300-tallet også en tid med stor fremgang innen kunst og vitenskap. Gjenoppdagelsen av de antikke greske og romerske tekstene ledet til det samtiden kalte Renessansen – gjenfødelsen. Denne prosessen hadde allerede startet gjennom kontakten med araberne under korstogene, men hadde blitt bremset ned i forbindelse med Konstantinopels fall til tyrkerne, da flere bysantinske lærde måtte søke tilflukt i vest, spesielt i Italia. Oppfinnelsen av boktrykkerkunsten hadde stor effekt på det europeiske samfunnet. Den forenklede spredningen av det skrevne ord demokratiserte læring og reduserte makten til den katolske kirken. Resultatet skulle omsider bli den protestantiske reformasjonen. Veksten til det Osmanske riket kulminerte med Konstantinopels fall i 1453 (tilfeldigvis det samme året som slutten på hundreårskrigen), og forhindret all handel med østen. Men Christofer Columbus' oppdagelse av Amerika i 1492, og Vasco da Gamas reise til India (rundt Afrika) i 1498, åpnet nye handelsruter og forsterket økonomien og makten til europeiske nasjoner.
Denne utviklingen sett under ett gjør det nærliggende å snakke om slutten på Middelalderen, og begynnelsen på den moderne tid. Det skal sies at delingen mellom middelalder og nytid alltid vil være et konstruert skille, siden antikk lærdom aldri var helt fjernt for det europeiske samfunnet. Det er derfor en viss kontinuitet mellom den klassiske og den moderne tid. Noen historikere, spesielt i Italia, foretrekker å ikke snakke om noen form for senmiddelalder, men heller se på 1300-tallets renessanse som en direkte overgang til den moderne tid.
Slaget ved Bannockburn i 1314 markerte slutten på Englands streben etter å få kontroll over Skottland, og skottene ble deretter en sterk stat under Stuartene. Fra 1337 ble Englands oppmerksomhet rettet over kanalen mot Frankrike, bedre kjent som hundreårskrigen. Henrik Vs seier i slaget ved Agincourt i 1415 banet veien for en kortvarig forening av de to kongedømmene, men hans sønn, Henrik VI, kuttet snart alle de tidligere båndene. Umiddelbart etter krigens slutt i 1453, begynte de dynastiske stridighetene i rosekrigene (1455–1485). Krigen endte med Henrik VIIs tiltredelse, og et sterkt, sentralisert Tudor-monarki. Mens Englands oppmerksomhet ble rettet andre steder, klarte Irland å tilordne seg uavhengighet under engelsk hegemoni.
Hovedartikkel: KalmarunionenEtter den mislykkede union mellom Sverige og Norge som varte fra 1319 til 1365, ble den hel-Skandinaviske unionen, Kalmarunionen etablert i 1397. Sverige var motvillig medlem i den dansk-dominerte unionen, og brøt endelig ut i 1523, etter Stockholms blodbad i 1520. Men Norge forble et underordnet medlem helt til 1814.
Den norske kolonien på Grønland døde ut under mystiske omstendigheter i løpet av 1400-tallet.
Det franske Valoisdynastiet som etterfulgte Captetingerdynastiet i 1328, var fra starten av praktisk talt uten makt i sitt eget land, delvis på grunn av de engelske styrkene i hundreårskrigen, og delvis på grunn av det sterke hertugdømmet Burgund. Jeanne d'Arc forandret krigens kurs i fransk favør, og under Ludvig XI ble Burgund underlagt den franske tronen.
I Tyskland ble Det tysk-romerske riket overført til habsburgerne i 1438, hvor makten forble til rikets oppløsning i 1806. Riket forble, etter habsburgerne, fragmentert, og mye makt og innflytelse ble holdt av finansielle institusjoner, som hanseatene og familien Fugger.
Det bysantinske riket hadde en lang tid dominert de sørlige delene av Øst-Europa når det gjaldt politikk og kultur. Ved rikets fall i 1453, hadde det nesten kollapset i skatteskyld til Det osmanske riket, som var sentrert rundt byen Konstantinopel og noen få enklaver i Hellas. Fra 1453 kom det østeuropeiske området fullstendig under tyrkisk kontroll, hvor det forble helt til slaget ved Wien i 1683.
I nord var utviklingen stort sett sentrert rundt Litauen, som senere skulle bli den polsk-litauiske union. Lenger øst ble Den gylne horde slått i slaget ved Kulikovo i 1380, som førte til at Storfyrstedømmet Moskva (forløperen til den russiske stat) ble opprettet, etter Kievrikets fall. Ivan III, den store, la fundamentet for en russisk nasjonalstat mot slutten av 1400-tallet.
Rundt 1300 sluttet den varme perioden i middelalderen, og ble etterfulgt av den lille istid. Det kalde klimaet resulterte i et redusert landbruk, hungersnød, pest og krigføring. Det som satte størst preg på samfunnet var Den store hungersnøden mellom 1315 og 1317, svartedauden  og hundreårskrigen. Etter som befolkningen i Europa hadde blitt halvert, ble det mer land for de som overlevde, og arbeidskraften ble dyrere. Forsøk fra landeiere på å redusere arbeidslønnen, som den engelske Arbeidsvedtekten av 1351, var dømt til å feile. Resultatet var slutten på livegenskapen over store deler av Vest-Europa. I Øst-Europa var det noen få store byer med et levedyktig borgerskap som fungerte som en motvekt mot de store godseierne, og disse borgerne klarte å tvinge allmuen inn i en enda mer undertrykkende pine.
Italia ble rammet av pesten i 1347, og pesten spredte seg videre via handelsveier til andre deler av Europa og det nordlige Afrika og Midtøsten gjennom 1348. Videre spredte den seg til Mesopotamia, Sør-Spania, Nord-Europa (bl.a. Norge) og til sist Russland i 1351. Polen stengte grensene sine, og ble spart for pesten. Island ble delvis spart, siden mannskapene på skip dit stort sett døde før de kom fram. Ca. 1/3 av befolkningen her døde.
Pesten kom til Norge sommeren 1349, via et skip med korn fra England til Bergen. Minst en tredjedel av befolkningen i Norge, og kanskje så mye som 60% av befolkningen i Europa, døde, dvs 50 av 80 millioner. På verdensbasis regner man med at 75 millioner mennesker omkom i epidemien.
Ifølge enkelte norske historikere kom pesten til Oslo noen måneder før den kom til Bergen. Det skal ha vært et lite utbrudd høsten 1348, men dette ble stoppet av vinterkulden. Det siste kjente offer for svartedauden i Norge var stavangerbispen som døde 7. januar 1350.
Gjennom slag som det ved Bannockburn (1415) og ved Grandson i 1476 ble det klart at den store militære æraen for føydal-kavaleriet var over, og det skulle bli erstattet med et godt utstyrt infanteri. Engelskmennene hadde en stor fordel overfor franskmennene i hundreårskrigen på grunn av de svært effektive engelske langbuene, opprinnelig en oppfinnelse fra Wales. I det lange løp bidro den militære utviklingen, sammen med økonomiske og politiske hensyn, til at leiesoldater var å foretrekke fremfor de føydalske troppene. Sveitsergarden var for eksempel svært ettertraktet.
Oppfinnelsen av kruttet forandret krigføringen betydelig. Ikke gjennom håndvåpen, der de ikke skulle få betydning på en god stund, men som beleiringsvåpen. Kanonene skulle vise seg å være svært effektive i å rive ned slottsmurer, noe som betydde at den føydale godsherrens makt ikke lenger var absolutt.
Begge disse utviklingene bidro til at det føydale systemet brøt sammen, og åpnet veien for en sterk, sentralisert nasjonalstat.
Hovedartikkel: Det vestlige skismaFra og med begynnelsen av det 14. århundre ble paven mer og mer underlagt den franske tronen, noe som kulminerte i overføringen til Avignon i 1309. Da paven bestemte seg for å returnere til Roma i 1377, ble forskjellige paver valgt i Avignon og Roma, resultatet ble det store skisma (1378 – 1417). Skismaet var like mye av politisk som av religiøs natur; mens England støttet paven i Roma, støttet britenes militære fiender, Frankrike og Skottland, Avignon-pavene.  
Ved konsilet i Konstanz (1414 – 1418) ble pavedømmet nok en gang forent og paven skulle residere i Roma. Selv om den vestlige kirken skulle forbli forent i enda hundre år, og paven skulle tilordne seg større materiell rikdom enn noen gang, hadde det store skisma gjort uopprettelig skade. De interne stridighetene i kirken hadde ført til anti-kirkelige holdninger blant folket og dets herskere, og splittelsen hadde åpnet dørene for reformbevegelser.
Hovedartikkel: John WycliffeDen katolske kirken hadde lenge kjempet mot kjetterske bevegelser. I senmiddelalderen begynte det å komme krav om at selve kirken måtte reformeres. De første kravene kom fra Universitetet i Oxford, nærmere bestemt, professoren John Wycliffe. Wycliffe mente at Bibelen ene og alene skulle stå for den religiøse autoriteten. Han kritiserte kalken, sølibat og avlat. Han gjennomførte også en engelsk oversettelse av Bibelen. Til tross for innflytelsesrike støttespillere blant det engelske aristokrati, ble Wycliffes supportere, Lollardene, undertrykt i England
Hovedartikkel: Jan HusLærene til den tsjekkiske presten Jan Hus var stort sett basert på Wycliffe, og var av liten originalitet. Hans forfølgere derimot, Husittene, kom til å ha mye mer politisk påvirkning enn det Lollardene hadde hatt. Hus samlet en stor tilhengerskare i Bøhmen, og da han ble brent som kjetter i 1415,  ble det opprør. Den etterfølgende Husittkrigen resulterte ikke i noen form for religiøs nasjonal uavhengighet for tsjekkerne, men både kirken og det tyske element innenfor det bøhmiske området ble svekket.
Den protestantiske reformasjonen faller strengt tatt utenfor tidsperioden som er betegnet som middelalderen, men førte altså til at den forente vestlige kristenhet – som var karakteristisk for den middelalderske perioden – gikk i oppløsning.
Martin Luther, en tysk munk, satte reformasjonen i bevegelse ved å utstede sine 95 teser den 31. oktober, 1517. Bakgrunnen var at pave Leo X hadde gjenopptatt avlathandelen for byggingen av den nye Peterskirken i 1514. Få år etter hadde Luther utvidet sin kritikk til en rekke av de mer sentrale punktene i den katolske lære. Luther ble avkrevet å trekke tilbake påstandene sine ved Riksdagen i Worms i 1521. Da han nektet, ble han lyst fredløs av keiser Karl V av det Tysk-romerske riket.
Flere forandringer skjedde innenfor europeisk næringsliv i denne perioden. Hanseatene holdt tilbake kontrollen av Østersjøen og Nordsjøen og Champagne-markedet ble mindre viktig i handel mellom nord og sør. I stedet ble handelsruten mellom Flandern og Italia å foretrekke. Videre begynte engelske ullselgere å eksportere klær fremfor ull, noe som rammet det nederlandske klesmarkedet. Det Osmanske rikets overtakelse av det Bysantiske riket, førte til at Levanthandelen ble mer problematisk. Som et resultat av dette ble nye handelsruter åpnet. Sjøveien til India rundt Afrika, og over Atlanterhavet til Amerika.
I det økonomiske landskapet så europeiske nasjoner veksten av Aksjeselskap – selskap som kunne finansiere store næringer og fabrikater, og som ofte fikk spesielle privilegier og monopol fra staten. De største finansmennene, en rolle ofte holdt av jødene, finansierte ofte krigene til herskerne. Familier som Fugger i Tyskland, Medici i Italia og de la Poles i England, fikk stor politisk og økonomisk makt.
Filosofen William av Ockham, og hans prinsipp kjent som Ockhams barberhøvel, førte til en reduksjon av fruktløse akademiske debatter, og banet veien for eksperimentell vitenskap. Ifølge Ockham skulle filosofi kun omhandle emner der det kunne oppnås full erkjennelse, et prinsipp som ofte er kjent som parsimoni. Forløperen til eksperimentell vitenskap i middelalderen kan allerede ses i gjenoppdagelsen av Aristoteles, og verkene til Roger Bacon. Den siste utfordringen for de lærde ble presentert av Nikolaus av Cusa, som siden ble kjent med Kopernikus', det heliosentriske verdensbilde.
De fleste europeiske oppfinnelser fra 1300- og 1400-tallet var ikke originale. De var heller av arabisk eller kinesisk opprinnelse. Det revolusjonerende aspektet lå ikke i selve oppfinnelsene, men i anvendelsen. Selv om krutt lenge hadde vært kjent i Kina, var det europeerne som fullt ut utnyttet dets militære potensial, og muliggjorde den europeiske ekspansjonen på denne tiden. I denne forbindelsen var også utviklingen innenfor navigasjon et viktig element. Kompasset og astrolabium sammen med teknologi innenfor skipsfart, muliggjorde navigasjon på verdenshavene. Gutenbergs boktrykkerkunst muliggjorde ikke bare reformasjonen, men også en utbredelse av kunnskap som etter hvert ville føre til et mer sosialt likt samfunn.
Bildekunsten gjennomgikk en voldsom utvikling i senmiddelalderen. En forløper til renessansen kunne allerede ses tidlig i det 13. århundre, i verk av Giotto. Når det gjelder maleri snakker man om en nordlig renessanse, sentrert rundt lavlandene (nåværende Benelux), og den italienske renessansen med Firenze som sentrum. Mens nordlig kunst var mer konsentrert rundt teksturer og overflater, som kan ses i malerier av Jan van Eyck, var italienske malere opptatt av anatomi og geometri. Oppdagelsen av enkeltpunktperpektivet, assosiert til Brunelleschi, var et viktig steg mot optisk realistisk kunst. Den italienske renessansen nådde sitt høydepunkt i verkene til Leonardo da Vinci, Michelangelo og Rafael.
Mens gotisk arkitektur mer eller mindre sto på moten i Nord-Europa, slo denne formen for arkitektur aldri an i Italia. Her var arkitektene inspirert av antikken og kronverkene for denne perioden var Brunelleschis domkirke i Firenze.
Den viktigste utviklingen i middelalderens litteratur var overtakelsen av morsmål fremfor latin. Mest populært var romantikk og tematikken var ofte knyttet til legendene om Den hellige gral.
Forfatteren som mest av alle markererte den nye tiden, var Dante Alighieri. Hans hovedverk, Den guddommelige komedie, skrevet på italiensk, beskriver et middelaldersk religiøst verdenssyn, men gjør det i klassisk stil. Andre pionerer for det italienske språk var Francesco Petrarca, hvis Canzoniere er regnet som det første lyriske dikt, og Giovanni Boccaccios Dekameronen. Geoffrey Chaucer hjalp til med å etablere det engelske språket som et litterært språk, med sitt verk Canterbury Tales. Som Boccaccio, var Chaucer opptatt av hverdagslivet, fremfor religiøse og mytologiske spørsmål. I Tyskland var det Martin Luthers oversettelse av Bibelen som skulle bidra til utbredelsen av det litterære tyske språket.
Hovedartikkel: Musikk i middelalderenKunstmusikk fra middelalderen er stort sett ensbetydende med kirkemusikk, fordi det var denne musikken som ble ansett som viktig nok til å noteres ned. Det fantes imidlertid også en rik kultur av verdslig musikk.
Vårt moderne notasjons-system har sine røtter i kirkemusikken i middelalderen. Det ble etterhvert viktig å notere ned "kirkemusikkens standardrepertoar", den gregorianske sangen, og neumene, forløperen til moderne notasjon.
1300-tallet ble betegnet allerede i samtiden som Ars nova (Den nye kunst). Italia opplever en velstandsperiode, og utvikler et rikt kulturliv. I Italia betegnes epoken som Trecento. Den klassiske musikken begynner til en viss grad å løsrive seg fra kirken.
John Aberth, From the Brink of the Apocalypse: Confronting Famine, Plague, War and Death In the Later Middle Ages, 2000, ISBN 0-415-92715-3 – Kapittel 1 tilgjengelig online
Henry S. Lucas, "The great European Famine of 1315-7", Speculum, Vol. 5, No. 4. (Oct., 1930), pp. 343-377. Tilgjengelig online JSTOR.
Europa 1300-1550, innføringsverk i senmiddelalderen. 2000, Universitetsforlaget ISBN 82-00-45406-1

Sergei Movsesian (født 3. november 1978 i Tbilisi, Georgia SSR, Sovjet) er en stormester i sjakk av armensk opphav som nå spiller for Slovakia. Han vant to internasjonale turneringer i Sarajevo (2002 og 2007), 2007 Czech Coal Carlsbad tournament i Karlovy Vary, Mikhail Tsjigorins minneturnering i St. Petersburg i 2007 og B-gruppen i Corus Chess Tournament i 2008. På FIDEs januarliste for 2009 lå han på en 10.-plass med 2751 i ELO-rating, hans personlige beste. Per november 2014 har han en ELO-rating på 2659.

Sergej Baziuk er en stuper fra Litauen. Han deltok i grenen 3 meter synkron menn under VM i svømming 2011.
Sergej Vasiljevitsj Rakhmaninov (russisk: Сергей Васильевич Рахманинов, født 20. marsjul./ 1. april 1873greg. i Oneg utenfor Novgorod, død 28. mars 1943 i Beverly Hills, California) var en russisk komponist, pianist og dirigent. 
Rakhmaninov ses på som en av de viktigste komponistene innen senromantikken, og regnes samtidig for å være blant tidenes største klavervirtuoser. Foruten en større produksjon pianomusikk skrev Rakhmaninov også symfonier, operaer, sanger, symfoniske dikt og øvrige instrumentalverk. All hans musikk er knyttet til den romantiske stilepoken, og hans personlige stil kjennetegnes spesielt godt ved bruken av lange og ekspressive, sangbare linjer i melodiføringen. De mest kjente verkene fra hans hånd er den andre og tredje klaverkonserten, Rapsodi over et tema av Paganini for piano og orkester og ciss-moll-preludiet for soloklaver.
I motsetning til komponister som Mozart, Beethoven og Chopin, som alle skrev musikk gjennom et helt liv, stammer nær sagt hele Rakhmaninovs produksjon fra årene 1885–1917. Etter at han og familien måtte flykte til USA i 1918, valgte Rakhmaninov i stedet å starte på en ny og innbringende karriere som konsertpianist. All reisingen skulle til gjengjeld komme til å tappe ham for mye tid og krefter til å skrive egen musikk. I perioden 1918 til 1943 komponerte Rakhmaninov derfor bare seks større verk, deriblant den tredje symfonien, fjerde klaverkonserten og Paganini-rapsodien. Av disse er det kun sistnevnte som står igjen som én av hans mest populære komposisjoner.
Rakhmaninov-familien var en del av et gammelt russisk aristokratdynasti som hadde vært i tsarens tjeneste helt siden 1500-tallet. Sergejs far, Vasilij Arkadjevitsj (1841–1916), var en amatørpianist og militæroffiser. Da han giftet seg med rikmannsdatteren Ljubov Petrovna Butakova (1853–1929), fikk han tilgang på hennes medgift (som blant annet innbefattet fem store eiendommer). Vasilij og Ljubov fikk etter hvert seks barn sammen, og Sergej ble født som nummer fire i søskenflokken, 1. april 1873 i Oneg, nær Novgorod i Nordvest-Russland. Da han var fire ble han undervist i pianospill av sin mor, deretter av Anna Ornatskaja, en musikklærer fra St. Petersburg. Hun underviste ham i klaverspill i kun «to–tre år», siden familien på dette tidspunktet var nødt til å auksjonere bort huset på grunn av farens stadig større finansielle vanskeligheter. Av de fem opprinnelige eiendommene var det på dette tidspunktet bare én igjen, og Vasilij var ene og alene årsaken til det økonomiske kaoset som hadde oppstått. Han ble beskrevet som en spillavhengig døgenikt, en notorisk løgnhals og skjørtejeger, og familien hadde med dette ikke noe annet valg enn å pakke tingene og flytte inn i en liten leilighet i St. Petersburg.Den økonomiske situasjonen tæret betydelig på ekteskapet, og foreldrene ble snart separert. Før Rakhmaninovs mor reiste hjem til foreldrene, sørget hun for at Sergej ble tatt opp som student ved Konservatoriet i St. Petersburg, bare ti år gammel. Samme år, i 1883, døde søsteren Sofia av difteri og faren flytter til Moskva. Det ble Ljubovs mor, Sergejs mormor, som fra dette øyeblikk tok seg av barna. Hun fokuserte særlig på en streng religiøs oppdragelse, og søskenflokken ble ofte tatt med på russisk-ortodokse gudstjenester. Her møtte unge Sergej for første gang liturgiske sanger og byens kirkeklokker, noe som skulle komme til å sette tydelige preg på mange av hans senere komposisjoner.I 1885 spilte Sergej piano ved flere tilstelninger med prominente gjester til stede, eksempelvis storfyrst Konstantin. Rakhmaninov var ingen utpreget arbeidsom elev og strøk i allmennfag på vår-eksamen, noe som medførte at stipendet ble trukket tilbake. Han flyttet derfor til Moskva for å fortsette studiene ved byens konservatorium. Her fikk Rakhmaninov Nikolaj Zverev som lærer, og han krevde en svært streng arbeidsdisiplin av sine elever. Det ga resultater, da Sergej våren 1891 fikk laud på den avsluttende pianoeksamen. Han flyttet deretter til sommerstedet Ivanovka, hvor han komponerte flere sanger og skrev skissene til det som etterhvert skulle bli hans første klaverkonsert. I løpet av sin siste tid som student i Moskva fullførte han flere orkesterverk, deriblant Klippen og 1. sats til en ungdomssymfoni.Han debuterte som konsertpianist 11. februar 1892. På programmet sto en urframføring av hans egen Trio élégiaque nr. 1, som han framførte sammen med fiolinisten David Kreyn og cellisten Anatolij Brandukov. Størst suksess oppnådde han under avgangseksamen, da han med sitt avslutningsverk − operaen Aleko − ble belønnet med «Den store gullmedaljen»; en pris skolen kun hadde delt ut ved to tidligere anledninger. Rakhmaninov fikk sitt avsluttende diplom den 29. mai 1892, og kunne i en alder av 19 år for første gang kalle seg «fri kunstner».
Rakhmaninov fortsatte umiddelbart å komponere, og fikk snart publisert sine Seks sanger (op. 4) og To stykker (op. 2). På grunn av forlagets sene betaling, så Rakhmaninov seg nødt til å ta en jobb ved «Moskvas elektriske utstilling» samme år. På programmet sto blant annet ciss-moll-preludiet, som ble urframført til umiddelbar begeistring blant publikum. Dette skulle etterhvert vise seg å bli hans aller mest populære verk for solopiano. Sommeren året etter (1893) komponerte han også Fantaisie-Tableaux (op. 5) og Morceaux de salon (op. 10).Det første store nederlaget i Rakhmaninovs liv kom etter premieren av hans første symfoni (op. 13) i mars 1897. Dette verket ble slaktet av såvel publikum som kritikere. En av disse var komponist, musikkskribent og De Fem-medlem César Cui, som sammenlignet symfonien med Egyptens ti plager, og videre skrev at «verket vil bli høyt elsket av de som studerer musikk ved konservatoriet i Helvete».Symfoniens fiasko gikk svært hardt inn på Rakhmaninov, og han sank inn i en depresjon. I de påfølgende tre årene sluttet han så å si helt med komposisjon, og manglet helt troen på at han igjen kunne klare å skrive betydelig musikk. Dette ledet Rakhmaninov inn i ny pengenød, og han fant seg en midlertidig stilling som assisterende dirigent ved Moskvas private operaselskap sesongen 1897–98. Først da Rakhmaninov kom i kontakt med Nikolaj Dahl så ting ut til å løsne. Dahl var en anerkjent psykolog med hypnoseterapi som spesialfelt, og gjennom en serie kurs fikk han Rakhmaninov til å vinne tilbake troen på egne evner som musiker og komponist. Den nye selvtilliten ga umiddelbart utslag ved at Rakhmaninov komponerte sin andre pianokonsert; et verk som i dag står som en av tidenes mest populære og hyppigst spilte klaverkonserter innen romantikken — sammen med Schumanns a-moll-konsert, Griegs a-moll-konsert (som forøvrig var Rakhmaninovs personlige favoritt) og landsmannen Tsjajkovskijs første i b-moll.
29. april 1902 giftet han seg med Natalia. Sammen fikk de to jenter; Irina (1903–1969) og Tatiana (1907–1961). Rakhmaninov fikk etter hvert stillingen som dirigent ved Bolsjojteateret i 1904, og ble der til mars 1906. Etter et kort opphold i Italia, slo han seg i juli samme år ned i Dresden. Her komponerte han flere verker de neste tre årene, kun avbrutt av «obligatoriske» sommerferier på familiens eiendom Ivanovka.
Rakhmaninov komponerte sin 3. klaverkonsert til den første USA-turneen i 1909. I USA ble han tatt svært godt imot av publikum, og suksessen førte til at han fikk flere forespørsler om å en gang vende tilbake. Dette ville han imidlertid ikke, særlig på grunn av det sterke savnet til hjemlandet. Blant tilbudene han avslo, var blant annet et engasjement som fast dirigent for Boston-symfonikerne.
Den russiske revolusjonen i 1917 førte til at Rakhmaninov så seg nødt til å emigrere. Som et medlem av Russlands mer velstående borgerskap, tapte hans familie både eiendom, levemåte og levesett. 44 år gammel forlot derfor han og hans familie Petrograd i en åpen slede den 22. desember 1917, med kurs for Helsingfors. Alt han hadde med seg på reisen var noen få notatbøker med fragmenter av egne verk, samt partituret til Rimskij-Korsakovs opera Den gylne hane. Hele det neste året gikk med til å holde solokonserter i Skandinavia, hvor han blant annet spilte i flere norske byer. I Stavanger spilte han forøvrig på et Bechstein-flygel som senere ble restaurert og i dag er fullt spillbart. 1. november 1918 reiste han fra Kristiania til New York, først og fremst fordi han regnet med at han ville klare seg best økonomisk i USA. Her holdt han 40 konserter i løpet av fire måneder, og signerte samtidig en kontrakt med Victor Talking Machine Company for retten til å utgi senere lydinnspillinger. Som et resultat av konsertlivet hadde han og familien (i 1921) endelig nok penger til å kunne anskaffe seg hus i landet.
På grunn av den heftige turnévirksomheten som fulgte, klarte ikke Rakhmaninov lenger å komponere i samme tempo som tidligere. Fra 1918 og fram til sin død i 1943 produserte han kun et fåtall verk, for det meste transkripsjoner og parafraser over egne eller andres komposisjoner. Ikke før han kjøpte seg et nytt sommerhus (Villa Senar) ved innsjøen Vierwaldstättersee i Sveits, klarte han å skrive noe av virkelig betydning for ettertiden. Det var i løpet av feriene her i årene 1932–39 at blant annet Paganini-rapsodien (1934) og den tredje symfonien (1936) så dagens lys. Hans siste verk – Symfoniske danser – ble skrevet i 1940, tre år før han døde.
I desember 1939 dirigerte han Philadelphia-orkesteret. Han hadde da ikke stått på et podium siden januar 1917, mens han fortsatt bodde i Russland.
Sergej Rakhmaninov ble i 1928 kjent med pianisten Vladimir Horowitz. For Horowitz var det sterkt å endelig treffe «sin musikalske Gud fra ungdomstiden», og de to forble nære venner ut livet. Rakhmaninov var ofte å se på Horowitz‘ konserter, og var da alltid den siste som forlot salen. Sammen holdt de flere intimkonserter i Rakhaminov-familiens hus i North Elm Drive i Beverly Hills, med et repertoar som for det meste besto av komponistens firhendige versjoner av egne verk. Etter en konsert i Hollywood Bowl i 1942 – der Horowitz var solist i hans tredje klaverkonsert – uttalte Rakhmaninov etterpå at «dette er slik jeg alltid har drømt at konserten min skal spilles. Jeg trodde bare ikke jeg skulle få oppleve det her på jorden». I Rakhmaninovs øyne forble Horowitz den fremste utøveren av hans konserter og soloverk.
Rakhmaninov ble syk i løpet av en konsertturné sent i 1942, og ble etterhvert diagnostisert med avansert føflekkreft. Den nærmeste familien ble underrettet, men ikke Rakhmaninov selv. 1. februar 1943 ble Rakhmaninov og Natalia Satina amerikanske statsborgere, etter å ha bodd i landet i over 25 år.Hans siste konsert ble holdt 17. februar 1943 ved Alumni Gymnasium i Knoxville, og programmet besto blant annet av Chopins klaversonate nr. 2 (med den kjente sørgemarsjen). Han ble så dårlig etter denne konserten at han umiddelbart satte seg på toget tilbake til Los Angeles, en reise som tok tre dager. I slutten av mars ble Rakhmaninov raskt svakere, og han gikk etterhvert inn i koma. Natt til 28. mars sovnet han stille inn i Elm-huset i Beverly Hills, kun fire dager før sin 70-årsdag. Rakhmaninov hadde ønsket å bli begravet ved Villa Senar, men den pågående verdenskrigen gjorde dette umulig. I stedet ble han den 1. juni 1943 gravlagt på Kensico Cemetary i Valhalla, New York, blant annet til tonene av sin egen Vesper.
Rakhmaninov skrev totalt fem store verk for piano og orkester; fire klaverkonserter og en Paganini-rapsodi (et variasjonsverk for piano og orkester). Av konsertene er det den andre og den tredje som utvilsomt er mest kjent. Han skrev også tre symfonier og mindre symfoniske verk som Klippen (op. 7), Caprice bohémien (op. 12), De dødes øy (op. 29) og Symfoniske danser (op. 45).
Komposisjoner for solopiano inkluderer 24 preludier i alle dur- og mollskalaer, to sett med Études-Tableaux (opp. 33 og 39), Seks moments musicaux (op. 16), Variasjoner over et tema av Chopin (op. 22) og Corelli-variasjonene (op. 42). Han skrev også to store og teknisk svært krevende klaversonater, samt en mengde firhendig pianomusikk og transkripsjoner av andre komponisters verk. Best kjent av disse er hans parafrase over Rimskij-Korsakovs berømte Humlens flukt, en versjon som blant annet er å høre i filmen Shine.
Rakhmaninov komponerte to store koralverk; Liturgi over Sankt Johannes Khrysostomos (op. 31) og Vesper (op. 37). Andre verker for kor inkluderer Klokkene (op. 35), kantaten Våren (op. 20) og Tre russiske sanger (op. 41).
Han fullførte tre mindre operaer; Aleko, Den gjerrige ridder (op. 24) og Francesca da Rimini (op. 25).
Kammermusikken inkluderer to sentrale klavertrioer (kalt Trio élégiaque nr. 1 og Trio élégiaque nr. 2) og en cellosonate. Rakhmaninov skrev også flere sanger for piano og vokal, deriblant den ordløse Vokalise.
Rakhmaninovs tidligste verker bærer tydelig preg av å være påvirket av landsmannen Tsjajkovskijs musikk. Først i midten av 1890-årene blir det for alvor klart at Rakhmaninov er på vei til å finne sin egen stil, eksemplifisert med hans første symfoni. Her finner en for første gang innslag av originalitet knyttet til kraft, rytme og lyriske tilnærminger i musikken. Men det er likevel med den andre klaverkonserten (1901) at ting virkelig løsner. Nå legges fokus mer på de enkle, sangbare melodiene — samt en mer nedtonet, variert og gjennomarbeidet orkestrering. 
Spesielt for Rakhmaninov er bruken av store og spredte akkorder for å skape en illusjon av kirkeklokker i musikken. Dette kommer blant annet tydelig fram i Klokkene, i Ess-dur-etyden (op. 33 nr. 7) og i h-moll-preludiet (op. 32 nr. 10). Han var også sterkt påvirket av de russisk-ortodokse hymnene han hadde hørt så mye av i sin barndom. Elementer fra disse er mye brukt i eksempelvis Vesper og i den første symfonien. Han mestret også kontrapunkt og fuge-temaer, ikke minst takket være harmonilære-studiene med Tanejev. Karakteristisk er likevel hans bruk av kromatiske kontrapunkt, tydeliggjort spesielt i preludiene. Ofte «settes tonen» ved hjelp av små melodiske eller rytmiske fragmenter, der teksturen blir videreutviklet ved original bruk av harmoni og rytmisk fleksibilitet.
Rakhmaninov blir ansett som en av de største pianister fra forrige århundre, og han blir i dag plassert sammen med store navn som Josef Hofmann, Vladimir Horowitz, Leopold Godowskij og Arthur Rubinstein. Flere trekker fram Rakhmaninovs krystallklare spill, hans unike «gylne» tonekvalitet og en helt spesiell evne til å få fram mellomstemmene i musikken. Han var også fysisk stor som person, med en høyde på rett under to meter. Han hadde store hender som gjorde ham i stand til å spille store akkorder, hurtige tonepassasjer («løp») og foreta raske forflytninger uten nevneverdige problem. Hans egne komposisjoner for piano bærer tydelige preg av dette; her forekommer det ofte kompliserte cluster-akkorder, store intervaller (på mer enn én oktav) og arpeggioer som beveger seg over store avstander på klaviaturet. 
Ifølge den amerikanske pianisten Earl Wild skal Rakhmaninov ha vært i stand til å spille et intervall på en duodecim ved bruk av én hånd, noe som isåfall er langt fra normalt. Andre biografer peker på den sjeldne fleksibiliteten Rakhmaninov hadde i fingrene, eksempelvis ved at han kunne holde nede en akkord med fire av fingrene i høyre hånd for så – samtidig – være i stand til å flytte tommelen (på undersiden av hånden) ti centimeter til høyre for lillefingeren. I tillegg var han også i besittelse av unike ferdigheter når det kom til bladspilling og tillæring av nye verker på kort tid. Alexander Goldenweiser, en medstuderende pianist ved konservatoriet i Moskva, sa senere: «Jeg husker hvordan Siloti ba Rakhmaninov om å øve inn Brahms’ Variasjoner og fuge over et tema av Händel. Dette var på en onsdag, og bare tre dager senere spilte Rakhmaninov stykket utenat som en mester».
Rakhmaninov gjorde en rekke innspillinger etter at han utvandret til USA. Det viktigste historiske dokumentet som foreligger er utvilsomt CD-boksen Sergei Rachmaninoff: The Complete Recordings. Samlingen dekker samtlige av de innspillingene Rakhmaninov gjorde mellom 1919 og 1942, og inneholder både egne og andres verk.
Ciss-moll-preludiet: Our Day Will Come, fransk: Notre jour viendra, (2010), Limitless (2011).
Paganini-rapsodien: The Story of Three Loves (1953), Somewhere in Time (1980), En ny dag truer (1993).Flere sanger har benyttet elementer fra Rakhmaninovs verk, spesielt fra hans andre klaverkonsert:
Klaverkonsert nr. 2: «I Think of You» fra Sinatra-albumet Where Are You? (1957), «All by Myself» av Eric Carmen (1975); senere covret av blant annet Jan Werner (1995) og Celine Dion (1996).Andre referanser til Rakhmaninov og hans kunst:
Sam Rockwells rollefigur i Iron Man 2 (2010) – våpenutvikleren Justin Hammer – viser til «Rahkmaninovs tredje» i tilknytning til et nytt missil han har laget.
Bertensson, Sergei/Leyda, Jay: Sergei Rachmaninoff—A Lifetime in Music (Washington Square, New York: New York University Press, 1956). ISBN n/a.
Harrison, Max: Rachmaninoff: Life, Works, Recordings (London og New York: Contunnum, 2005). ISBN 0-8264-5344-9.
Haylock, Julian: Sergei Rachmaninov — An Essential Guide To His Life And Works (London: Pavilion Books Ltd, 1996). ISBN 1-85793-944-1.
Kennedy, Michael: The Oxford Dictionary of Music (Oxford og New York: Oxford University Press, 1985). ISBN 0-19-311333-3.
Matthew-Walker, Robert: Rachmaninoff (London og New York: Omnibus Press, 1980). ISBN 0-89524-208-7.
Norris, Geoffrey: Rachmaninoff (New York: Schirmer Books, 1993). ISBN 0-02-870685-4.
Sergei Rachmaninoff: Rachmaninoff's Recollections Told to Oskar von Rieseman, oversatt til engelsk ved Dolly Rutherford (New York: MacMillan, 1934). ISBN n/a.
Schonberg, Harold: The Virtuosi: Classical Music‘s Great Performers From Paganini to Pavarotti (Vintage, 1985) ISBN 0-394-75532-4.
Scott, Michael: Rachmaninoff (Gloucestershire: The History Press, 2008) ISBN 978-0-7509-4376-5).
(en) Kategori:Sergei Rachmaninoff – bilder, video eller lyd på Wikimedia Commons
(en) Sergei Rachmaninoff – galleri av bilder, video eller lyd på Wikimedia Commons
Fritt tilgjengelige noter av Sergej Rakhmaninov i International Music Score Library Project

Serie A 2012–2013 i italiensk toppdivisjon i fotball begynte 25. august 2012 og ble avsluttet i mai 2013. Juventus vant serien etter å ha vært regjerende mestere. De nyopprykkede lagene var Pescara, Torino og Sampdoria. Pescara rykket ned sammen med Palermo og Siena.
 K: Kamper spilt, V: Vunnet kamper, U: Uavgjorte kamper, T: Tapte kamper, Mf: Mål for, Mi: Mål imot, +/-: Målforskjell, P: Poeng
****Sampdoria og Torino måtte begynne med minus 1 poeng pga. sin deltagelse i fotballskandalen i Italia 2011 

Et serielån er et lån med variabelt terminbeløp. Avdraget på beløpet holder seg konstant gjennom perioden mens rentedelen av lånet er variabelt. Dette fører til at innbetalingene er variable med store beløp i begynnelsen av låneperioden ettersom rentedelen tar en stor del av terminbeløpet. I slutten av perioden er terminbeløpet lavere ettersom man betaler mindre i renter, mens det rene avdraget holder seg konstant.
Denne lånetypen er mindre brukt enn annuitetslån, hvor summen av avdrag og renter er konstant gjennom avdragsperioden.
Serumløpet til Nome var en stafett med sledehunder som gikk til den lille byen Nome i Alaska vinteren 1925 for å forsyne det lille samfunnet med difterimedisin. Hendelsen er også kjent som «the Great Race of Mercy» eller «kappløpet med døden». Serumløpet er også inspirasjonskilden til verdens lengste hundesledeløp, Iditarod.
Bakgrunnen var at det i Nome og distriktet rundt hadde komme et utbrudd av difteri. Tyve hundekjørere med hundespann kjørte medisin mot sykdommen 1 085 kilometer gjennom Alaskas ødemark på rekordtiden fem og et halvt døgn, for å stoppe epidemien. Etter denne bragden ble både hundekjørerne og sledehundene omtalt som helter i aviser og på radio i hele USA. Den sorte huskyen «Balto» som førte det siste hundespannet inn til Nome ble mektig populær, kun Rin Tin Tin var mer kjent. Statuen av han er i dag et velkjent landemerke i New York Citys Central Park. All oppmerksomheten denne bragden utløste var med på å sparke i gang en vaksinasjonskampanje i USA som dramatisk reduserte trusselen fra denne sykdommen.
Det er noe diskusjon rundt «Balto»s rolle i hundeløpet og statuen som står i Central Park. I henhold til hva Seppala forteller så var han en scrub freight dog som han etterlot når han startet. Mange mener at Seppalas lederhund «Togo» var den virkelige helten. Seppala ble sendt ut på det han trodde var en solotur for å møte toget med serum i Nenana. Etter at han hadde startet så ble det bestemt å sende ut flere sledespann som en stafett. Seppala kjørte over 270 kilometer gjennom noe av det farligste av villmark som finnes i Alaska. På veien møtte han en av deltakerne i stafetten, overtok stafettpakken, og gjennomførte ytterligere 146 km. Totalt tilbakela han 420 km gjennom isødet og stormen som raste. Han overlot deretter serumet til Charlie Olson.
Han brakte det 40 km til Bluff hvor han leverte det videre til nordmannen Gunnar Kaasen. Det var meningen at han skulle gi det videre til Rohn i Port Safety, men Rohn hadde fått beskjed om at løpet var midlertidig stoppet pga. snøstorm og lå derfor fortsatt og sov. Denne beskjeden hadde ikke Kaasen fått og han bestemte seg for å fortsette videre til Nome.
Totalt kjørte Kaasen og «Balto» 85 kilometer, og mange mener at avgjørelsen om å ikke vekke Rohn var motivert utfra ønsket om å selv motta æren.
Statuen av «Balto» er modellert etter sledehunden, og viser ham med «Togo»s utmerkelse. Dette likte ikke Seppala, og i sine siste år uttrykte han sin dype skuffelse over hvordan all oppmerksomheten hadde gått til «Balto». Han mente at «Togo» var den virkelige helten i serumløpet. En fremstilling av hva som virkelig fant sted finnes i The Cruelest Miles av Gay og Laney Salisbury.
Sledehunder var tidligere et primært transportmiddel i subarktiske strøk verden rundt, og denne stafetten ble et siste jubelløp før historien om hundekjøring ble avsluttet. I 1930 ble de første flyvningene i ødemarken igangsatt og i 1960 gjorde beltegående kjøretøy og enda noe senere snøscootere at sledehunder ble et sjeldent syn. Som fritidsaktivitet ble hundekjøring igjen vanlig i 1970, mye på grunn av  den enorme oppmerksomheten rundt hundeløpet Iditarod. Dette løpet er blitt en tradisjon for å hedre deltakerne i den opprinnelige stafetten som ble kjent som Serumløpet.
Nome ligger på sydsiden av Sewardhalvøya ved Beringstredet, bare to grader syd for polarsirkelen. Stedets folketall hadde vært på sitt høyeste ved begynnelsen på 1900-tallet under Klondike-gullrushet med 20 000 gullgravere, og var i 1925 fremdeles den største byen i den nordlige delen av Alaska med sine 455 inuitter og 975 nybyggere av europeisk avstamning.Havnen i Nome er islagt og utilgjengelig for skip og båter fra november til juli, og dagene blir kortere gjennom mørketiden. Den eneste forbindelse til verden utenfor gjennom vinteren var hundespann-løypa Iditarod Trail, som gikk 1 510 km fra den isfrie havnen i byen Seward i syd og til Nome. Løypa krysset flere fjellkjeder og lange strekninger med øde tundra i det indre av Alaska.
I løpet av det kommende tiåret ble bushflyvninger den dominerende transportmetoden gjennom vintermånedene, primært for posten og livsviktige forsyninger, men i 1925 var hundesleder eneste alternativ for å få frem post og forsyninger.
Posten fra «Outside» (utenfor Alaska) ble fra 1923 transportert 676 kilometer med tog fra Seward til Nenana på den nylig fullførte jernbanelinjen til Alaska Railroad (som går til Fairbanks). Så ble den transportert videre 1 085 km fra Nenana til Nome med hundespann, noe som normalt tok 25 dager.
Den eneste legen i Nome og nærområdene var Curtis Welch. Han hadde hjelp av fire sykepleiere på Maynard Columbus Hospital, et sykehus med 24 sengeplasser. Sommeren 1924 gikk legens lager med 80 000 enheter motgift mot difteri, ut på dato. Han bestilte ny motgift fra Juneau, men den rakk ikke fram før havnen stengte for vinteren.
Like etter at årets siste skip hadde gått, ble Alameda, en to år gammel inuitt fra nabolandsbyen Holy Cross, den første som viste symptomer på difteri. Welch gav diagnosen betente mandler, og utelukket difteri fordi ingen andre i barnets familie eller i landsbyen viste tegn på sykdommen, som er ekstremt smittsom og kan overleve utenfor kroppen i flere uker. Barnet døde neste morgen, og i desember ble det stilt et unormalt høyt antall diagnoser med betente mandler, inkludert et annet dødsfall 28. desember. Barnets mor motsatte seg obduksjon. Ytterligere to inuittbarn døde, og 20. januar ble den første difteridiagnosen stilt: tre år gamle Bill Barnett, som hadde karakteristiske gråaktige lesjoner på halsen og i nesehinnene. Welch gav ikke motgiften, han var redd for at den gamle medisinen kunne svekke gutten, som døde neste dag.
21. januar fikk sju år gamle Bessie Stanley diagnosen i sykdommens siste faser, og hun fikk injisert 6 000 enheter med motgift. Hun døde senere samme dag. Den samme kvelden ringte Welch til ordfører George Maynard, og organiserte et hastemøte i byrådet. Welch fortalte at han trengte minst en million enheter for å forhindre en epidemi. Byrådet iverksatte straks en karantene, og Emily Morgan ble utnevnt til karantenesykepleier.
22. januar 1925 sendte Welch et telegram via den amerikanske hærens signalkorps, og varslet alle større byer i Alaska så vel som Alaskas guvernør i Juneau, om helsefaren. I et annet telegram til U.S. Public Health Service i Washington, D.C., skrev han:
EN DIFTERIEPIDEMI ER NÆRMESTE UUNNGÅELIG HER STOPP JEG HAR AKUTT BEHOV FOR EN MILLION ENHETER DIFTERIMOTGIFT STOP POST ER ENESTE TRANSPORTMULIGHET STOPP JEG HAR ALLEREDE ANMODET COMMISSIONER OF HEALTH OF THE TERRITORIES OM MOTGIFT STOPP DET ER OMTRENT 3000¢HVITE INNFØDTE I DISTRIKTETInnen 24. januar var det to til dødsfall, og Welch og Morgan stilte ytterligere 20 bekreftede diagnoser, og 50 fryktede tilfeller. Antallet personer som var truet i området det nordvestlige Alaska omkring Nome var om lag 10 000, og den forventede dødeligheten var nær 100 % uten motgiften. En tidligere influensaepidemi i 1918 og 1919 tok livet av halvparten av den innfødte befolkningen i Nome, og 8 prosent av Alaskas innfødte. Over 1 000 mennesker døde i det nordvestlige Alaska, og dobbelt så mange i staten totalt, hvorav flertallet var inuitter. Alaskas innfødte hadde ingen resistans mot noen av disse sykdommene.
På et møte som ble holdt den  24. januar foreslo den ansvarlige helsesjef for  Hammon Consolidated Gold Fields, Mark Summers om å bruke to raske hundeslede-spann. Det ene skulle starte i Nenana og det andre i Nome, slik at de kunne møtes i  Nulato. En av hans ansatte, den norskættede Leonhard Seppala, var uten tvil den eneste tenkelige hundekjører for den 1 014 km lange rundturen fra Nome til Nulato og tilbake. Han hadde tidligere gjort denne turen på rekordtid; fire dager og vunnet All Alaska Sweepstakes tre ganger, og var blitt en slags legende for sine sportslige prestasjoner og håndteringen av sine Siberian huskies. Hans lederhund «Togo» var tilsvarende kjent for sine lederegenskaper.Borgermesteren, Maynard, forslo at en skulle benytte fly for å få frem vaksinen.  I februar 1924 var den første  vinterflyvning i  Alaska blitt gjennomført mellom Fairbanks og McGrath av den norskættede polarflyveren Carl Ben Eielson, som hadde fløyet den pålitelige De Havilland DH-4-maskinen fra  U.S. Postal Service i 8 eksperimentflyvninger. Den lengste turen var 418 km i 23 minusgrader celsius
De eneste flyene som opererte i Alaska i 1925 var tre Standard J-1 todekkere fra Første verdenskrig. Flyene tilhørte Bennet Rodebaugh's Fairbanks Airplane company (senere Wien Air Alaska) og var demontert og stuet bort for vinteren. Det var fly med åpen cockpit som hadde vannkjølt motor og var upålitelige å bruke i kulde. Siden begge flyverne oppholdt seg i Continental United States for vinteren, så forsøkte Alaskas Delegat til Kongressen, Dan Sutherland å få tillatelse til å bruke en uerfaren flyver fra Fairbanks, Roy Darling.
Selv om flyvning ville ha vært raskere, vurderte helsemyndighetene sjansene for flyhavari og dermed  hele beholdningen av vaksine tapt. De besluttet enstemmig å satse på hunder. Seppala fikk beskjed samme kveld, og satte umiddelbart i gang forberedelser
U.S. Public Health Service hadde et lager på 1,1 million enheter i sykehus på Vestkysten som kunne sendes til Seattle, og deretter til  Alaska. «Alameda» var første båt nordover og hun ville ikke komme  til Seattle før 31. januar, og så ville det ta ytterligere  6 –  7 dager frem til Seward. Men den  26. januar, fant man 300 000 enheter med vaksine i  Anchorage Railroad Hospital, da sjefskirurgen, John Beeson, hørte om behovet. På ordre fra guvernør Bone ble de pakket og overlevert til konduktøren Frank Knigh på toget til Fairbanks som ankom Nenana den 27. januar. Uten noe annet å bekjempe epidemien med, så ville disse  300 000 enhetene holde den i sjakk inntil det store partiet kunne komme opp fra Vestkysten.
Temperaturen i Alaska var den laveste på 20 år med temperaturer ned til minus 45 °C. med vindstyrke på 40 km/t. Vinden kunne blåse snøen opp til tre meter høye fonner. All transport langs kysten var innstilt og minimal transport innenlands. I tillegg hadde de korte timer med dagslys på grunn av mørketiden.
Mens den første forsendelsen med vaksine var på vei til Nenana, gav guvernør Scott Bone sin autorisasjon til en hundestafett med postkjørere, og gav ordre til Edward Wetzler, inspektøren for U.S. Post Office, om å arrangere en stafett med de beste hundekjørere og de beste hunder som fantes i Alaska. Spannene skulle reise dag og natt til de kunne overlevere pakken til Seppala i Nulato.
Beslutningen ble mislikt av  William Fendtriss «Wrong Font» Thompson (som han ble kalt), redaktør og utgiver av Daily Fairbanks News-Miner. Han var iherdig  talsmann for flyvning. Han bistod for å få de demonterte fly satt i stand, og brukte sin avis for å fremme sitt syn.
Postruten fra Nenana til Nome krysset tundraen i Alaskas innland. De første 220 km av strekningen gikk langs Tanana-elva til tettstedet Tanana der Tanana-elva renner inn i Yukon-elva. De neste 370 km gikk langs Yukon fram til Kaltag. Deretter gikk ruten vestover gjennom skog og over fjellpass de neste 145 km til den nådde Unalakleet ute ved kysten. Fra Unalakleet gikk de neste 335 km av postruten nordvestover rundt Sewardhalvøya. På denne delen var det svært vanskelig å søke ly for storm eller snøstorm, spesielt på en 68 km strekning som krysset isen over Beringsjøen. Den totale strekningen på postruten var 1 085 km.
Wetzler kontaktet Tom Parson, en forretningsfører i Northern Commercial Company som leverte post mellom Fairbanks og Unalakleet. Telefon og telegram fikk kjørerne til sine anviste vertshus. Postbudene hadde høy status i dette området, og var de beste hundekjørerne. Flertallet av stafettkjørerne over innlandet var innfødte athabaskere, direkte etterkommere av de opprinnelige hundekjørerne.
27. januarDen første kjøreren i stafetten var «Wild Bill» Shannon, som fikk den ni kilo tunge pakken ved jernbanestasjonen i Nenana klokken ni om kvelden den 27. januar. Selv om temperaturen da var 45 minusgrader celsius forlot Shannon togstasjonen umiddelbart med kurs mot Minto. Spannet hans bestod av ni uerfarne hunder som ble ledet av «Blackie». Temperaturen falt i løpet av natten, og spannet ble også tvunget ut på den kalde elveisen fordi løypen var blitt ødelagt av hester.
Selv om Shannon jogget ved siden av sleden for å holde varmen fikk han hjerteproblemer. Han nådde Minto klokken tre om morgenen, og temperaturen var da på 52 minusgrader celsius. Det iskalde været hadde sørget for at deler av ansiktet hans var svart på grunn av frostskader. Etter å ha varmet opp serumet ved peisen, og hvilt i fire timer, satte Shannon fra seg tre hunder før han fortsatte med de seks andre.
28. januarEdgar Kallands, som var halvt athabasker, hadde ankommet Minto kvelden før. Han dro derfra til Tolovana der han skulle overta serumet. I svært dårlig forfatning ankom Shannon og hundespannet hans vertshuset hvor Kallands ventet. Klokken var elleve om formiddagen da Kallands overtok serumet. Etter å ha varmet opp serumet forsvant han inn i skogen på vei mot Manley.
Temperaturen var 49 minusgrader celsius da han kom til Manley klokken fire på ettermiddagen. Ifølge minst et vitne måtte eieren av vertshuset Manley Hot Springs helle varmt vann over hendene til Kallands for å få dem vekk fra håndtaket på hundesleden hans da han ankom stedet.
29. januarIngen nye tilfeller av difteri ble oppdaget den 28. januar, men to personer fikk diagnosen den 29. januar. De som hadde fått diagnosen hadde blitt satt i karantene, men mangel på måleinstrumenter og at sykdommen var svært smittsom gjorde at karantenen ikke var effektiv nok. 
Flere enheter av serumet ble oppdaget ved Juneau den 29. januar. Selv om det ikke var foretatt noen eksakt opptelling ble antallet anslått, basert på vekten til enhetene, til å være rundt 125 000 enheter. Dette var nok til å behandle 4-6 pasienter.
Krisen hadde nå fått hovedoppslag i aviser, blant annet i San Francisco, Cleveland, Washington D.C. og New York, som igjen førte til at nyhetssendinger i radio også ble opptatt av mangelen på serum. Stormene fra Alaska hadde nå også nådd USA der det hadde blitt målt kulderekord i New York samtidig som Hudsonelva hadde frosset til.
30. januarEt femte dødsfall skjedde den 30. januar. Maynard og Sutherland argumenterte nok en gang sterkt for å fly serumet med fly. Et forslag som ble lansert var å fly et stort fly 3 200 km fra Seattle til Nome. Et annet var å ha et lite fly ombord på en marinebåt. Båten skulle kjøre fram til pakkisen og deretter skulle flyet ta av fra båten.
Det opprinnelige forslaget om å fly serumet fra Fairbanks ble også foreslått. Til tross for at slike alternativ ville få hovedoppslag i hele landet, støtte fra flere departement i regjeringen og fra polfareren Roald Amundsen, ble planene forkastet av erfarne piloter, marinen og guvernør Bone. Dette førte til at det nok en gang dukket opp hatske artikler i avisen til «Wrong Font» Thompson.
Dermed bestemte Bone seg å øke tempoet på stafetten. Dette skulle gjøres ved å sette flere kjørere på Seppala sin del av etappen, slik at de kunne kjøre uten pauser. Fortsatt skulle Seppala ha ansvaret for den farligste delen, snarveien over Norton-sundet. 
Seppala fikk imidlertid ikke beskjeden om at han skulle vente i Shaktoolik da telefon og telegrambeskjeder ikke kom til de små landsbyene han passerte. Planen var avhengig av at kjørerne fra nord skulle treffe Seppala langs løypen.
Nå hadde Summers også skaffet kjørere til den siste delen av stafetten, blant andre Seppalas kollega Gunnar Kaasen. 
Fra Manley Hot Springs ble serumet levert videre via ni hundekjørere, stort sett athabaskere, før Charlie Evans overtok ved Bishop Mountain klokken tre om morgenen den 30. januar.
Temperaturen var på dette tidspunktet 52 minusgrader celsius. Evans stolte på sine lederhunder da han passerte Koyukuk River, men han hadde glemt å beskytte sine lederhunder med kaninskinn. Begge hundene kollapset og døde senere på grunn av frostskader. Den siste delen til Nulato måtte Evans selv lede spannet, og han ankom Nulato klokken ti om morgenen. Mindre enn en halvtime senere hadde neste hundekjører, Tommy Patsy, forlatt Nulato sammen med serumet.
31. januarFerden videre mot Unalakleet ble gjennomført av Patsy fram til Kaltag, av «Jackscrew» fram til Old Woman Shelter og av inuitten Victor Anagick. Han leverte serumet til sin landsmann Myles Gonangnan ved stranden til sundet ved Unalakleet. Dette skjedde den 31. januar, klokken fem om morgenen.
Gonangang så at det var uvær i vente, og bestemte seg derfor for ikke å ta snarveien over den farlige isen i sundet. Han reiste klokken halv seks, og nådde Shaktoolik klokken tre om ettermiddagen. Der var ikke Seppala, men Henry Ivanoff, ventet som en reserveløsning.
Den 30. januar hadde antall sykdomstilfeller i Nome nådd 27, og motgiften brukt opp. Ifølge en reporter som bodde i Nome «lå alt håp nå i hundene og deres heroiske kjørere. Nome ser ut til å være en folketom by». Etter å ha fått informasjon om hvor langt Gonangang hadde kommet den 31. januar, regnet Welch med at serumet ville komme fram til Nome dagen etter.
Leonhard Seppala og hans hundespann hadde kjørt 274 km på fire dager. Hundespannet, med lederhunden «Togo» i spissen, hadde kjørt fra Nome mot Shaktoolik. De hadde tatt snarveien over Norton-sundet, og kjørt rett inn i stormen som herjet i Alaska. I Nome var det relativt mildt med 30 minusgrader, og i Shaktoolik var temperaturen 34 minusgrader. Den kraftige vinden gjorde imidlertid at den effektive temperaturen i Shaktoolik var på 65 minusgrader.
Samtidig med at Seppala var på vei sørøstover hadde spannet til Henry Ivanoff kjørt inn i et reinsdyr noe som førte til at de måtte stoppe opp en liten stund. Seppala trodde fortsatt at han hadde mer enn 160 km å kjøre før han kunne overta serumet. Derfor kjørte han hardt på for å komme over Norton-sundet før været ble enda verre. Da han passerte Ivanoff`s hundespann hørte han Henry Ivanoff rope «Serumet! Serumet! Jeg har det her!» Etter å ha fått nyheten om at epidemien snart kunne bryte ut, bestemte Seppala seg for å utfordre stormen. Han krysset nok en gang isen til Norton Sound og nådde Ungalik etter at det hadde blitt mørkt. Temperaturen er anslått til å ha vært rundt 35 minusgrader, men den kraftige vinden sørget for at den reelle temperaturen lå rundt 65 minusgrader.
1. februarLederhunden «Togo» ledet spannet i en rett linje selv om det var mørkt, og de ankom vertshuset Isaac`s Point klokken åtte om kvelden. I løpet av en dag hadde de kjørt 135 km med en gjennomsnittsfart på 13 km/t. Seppala og hundespannet hans hvilte fram til klokken to om morgenen den 1. februar. Da reiste de videre selv om det var full storm i området.
En av de mer dramatiske hendelsene som viser hva lederhunden var god for, skjedde da Seppala og «Togo» skulle krysse isen over Norton-sundet. Spannet var midlertidig strandet etter at isen som de sto på hadde brutt seg løs, og fløt som et isflak i flere timer. Da isen drev tilbake til den faste isen over sundet, fikk Seppala «Togo» til å hoppe over det halvannen meter store gapet, i seletøyet slik at han kunne dra flaket tettere inntil. Seletøyet røk og falt i vannet, men «Togo» hoppet etter. Han tok selene i munnen og trakk flakene sammen, til det var trygt å hoppe for resten av spannet.
I løpet av natten hadde temperaturen sunket til 40 minusgrader, og vindstyrken var langt over orkan styrke. Hundespannet kjørte over isen som var i ferd med å bryte opp, mens de fulgte kystlinjen. Etter å ha passert Little McKinley Mountain som ligger rundt 1 500 meter over havet kom de fram til Golovin. Her fant Seppala vertshuset hvor han skulle gi serumet videre til neste hundekjører klokken tre om ettermiddagen den 1. februar.
På denne dagen hadde antall sykdomstilfeller steget til 28. Serumet som hundekjørerne fraktet var nok til å behandle 30 mennesker. På grunn av de forferdelige værforholdene bestemte Welch seg for å beordre en midlertidig stopp i stafetten inntil været hadde løyet. Tanken var at en forsinkelse var bedre enn risikoen for å miste alt serum. Beskjeden ble formidlet ved Solomon og Point Safety før linjene ble døde.
Charlie Olsen, som hadde overtatt serumet etter Seppala, slet i det dårlige været. Han fikk blant annet alvorlige frostskader på hendene mens han la tepper over hundene sine. Han ankom Bluff i svært dårlig forfatning klokken sju om kvelden den 1. februar. Gunnar Kaasen var neste hundekjører. Han ventet ved vertshuset i tre timer i håp om at vinden skulle løye, men det ble bare verre. Siden det bare vare et tidsspørsmål når snøfonner ville blokkere løypa la han i vei i motvinden klokken ti om kvelden.
Kaasen kjørte hele natten, gjennom snøfonner, og overvann fra elver, og over det 180 meter høye Topkok Mountain. Lederhunden hans «Balto» drev spannet framover i særdeles dårlig sikt. Dette førte til at Kaasen ikke alltid så de hundene som var nærmest sleden. Han kjørte forbi Solomon uten at han var klar over det, og fant det først ut tre kilometer etter at hadde passert stedet. Dermed var det ingen vits å ta den planlagte pausen her og Kaasen fortsatte videre mot Point Safety. På denne strekningen var vinden så voldsom at sleden på et sted veltet. Sylinderen hvor serumet lå ble da godt begravet i snøen. For å få tak i sylinderen igjen måtte han bruke hendene for å føle seg fram til den. Dermed var det nok en hundekjører som hadde fått frostskader i denne stafetten.
2. februarKaasen nådde Point Safety foran skjema den 2. februar klokken 3 om morgenen. Ed Rohn, som skulle kjøre den siste etappen, regnet med at Kaasen hadde tatt seg en pause i Salomon. Derfor sov han da Kaasen ankom Point Safety. Det ville derfor ta litt tid før hundespannet til Rohn var klart. Siden været hadde blitt bedre, og hundespannet hans var i fin form, bestemte Kaasen seg for å kjøre de resterende 40 km til Nome. Han nådde Front Street klokken halv seks om morgenen.
Dr. Welch åpnet pakken og fastslo at ingen ampuller med motgiften var blitt knust i løpet av stafetten. Serumet var imidlertid frosset, og han ble slått av et øyeblikks panikk. Var alt forgjeves? En rask telegramveksling med helsemyndighetene beroliget ham, vaksinen ville være virkningsfull etter opptining. Den var klar til bruk klokken tolv. Doktorens kone og hans fire sykepleiersker spente på seg trugene og gikk fra eskimohytte til eksimohytte, inntil hele befolkningen var vaksinert.
Til sammen hadde de forskjellige spannene kjørt 1 085 km på 127 timer og 30 minutter. Dette ble regnet som ny verdensrekord. Med tanke på de forferdelige værforholdene er dette virkelig en imponerende prestasjon. Noen av hundene som deltok, frøs i hjel i løpet av turen.
Margaret Curran fra Solomon-vertshuset var smittet, noe som skapte frykt for at sykdommen ville spre seg fra vertskapet der til andre samfunn. De 1,1 millioner enheter hadde forlatt Seattle 31. januar, og var ikke ventet med hundeslede før 8. februar. Welch bad om at halvparten av serumet ble levert med fly fra Fairbanks. Han kontaktet Thompson og Sutherland, og Darling gjorde en testflyvning neste morgen. I samråd med sin helserådgiveren konkluderte guvernør Bone med at tilfellene i Nome faktisk var på retur, og gav ikke tillatelse, men forberedelsene gikk sin gang. Den amerikanske marinen flyttet en minesveiper nordover fra Seattle, og signalkorpset ble beordret til å tenne bål for å vise riktig vei for flygerne.
3. februar viste det seg at de opprinnelige 300 000 fremdeles var virkningsfulle, og epidemien var under kontroll. Et sjette dødsfall, som sannsynligvis ikke hadde noe med difteri å gjøre, gjorde at det ble rapportert om et nytt utbrudd av sykdommen. Sendingen fra Seattle ble lastet om bord i Admiral Watson 7. februar. Guvernør Bone gav etter for presset og beordret at halvparten skulle leveres med fly. 8. februar begynte den første halvdelen av den andre sendingen turen med hundeslede, mens flyet ikke startet på grunn av at en ødelagt radiatorhette førte til overoppheting av motoren. Flyet streiket også neste dag, og turen ble skrinlagt.
Mange av de samme hundekjørerne deltok i den andre stafetten, og opplevde også barske forhold. Serumet var fremme 15. februar.
De offisielle dødstallene er fem, seks eller sju, men Welch anslo senere at det sannsynligvis var minst hundre ytterligere tilfeller blant «eskimoleirene utenfor byen. De innfødte har for vane å begrave sine barn uten å rapportere dødsfallet.» 
43 nye tilfeller ble fastslått i 1926, men de ble enkelt tatt hånd om med en ny forsyning serum.Alle menneskene som deltok mottok hedersbrev fra president Calvin Coolidge, og det amerikanske senatet stoppet arbeidet for å anerkjenne hendelsen. Hver hundekjører gjennom den første stafetten mottok en gullmedalje fra H. K. Mulford-firmaet, og territoriet premierte dem med 25 amerikanske dollar hver. Dikt og brev fra barn strømmet inn, og spontane pengeinnsamlinger fant sted rundt omkring i landet.
Gunnar Kaasen og spannet hans ble berømte og turnerte USAs vestkyst fra februar 1925 til februar 1926.
De ble til og med stjerner i en 30 minutters film ved navn Balto's Race to Nome. En statue av «Balto», utført av Frederick Roth, ble avduket i Central Park i New York under et besøk 15. desember 1925, og en ble satt opp midt i Anchorage.
«Balto» og de andre hundene ble del av et sideshow og levde under elendige forhold til de ble reddet av George Kimble og en pengeinnsamling av barna i Cleveland, Ohio. Den 19. mars 1927 fikk «Balto» en heltevelkomst da hundene kom fram til sitt endelige hjem i Cleveland Zoo. Etter «Balto»s død 14. mars 1933 ble han stoppet ut og utstilt i Cleveland Museum of Natural History.
Mange hundekjørere i dag anser imidlertid Seppala og «Togo» som de virkelige heltene i løpet, da de sammen dekket den lengste og farligste etappen. De tok en rundtur på 420 kilometer fra Nome til Shaktoolik og tilbake til Golovin, og kjørte serumet tilsammen 146 kilometer, nesten dobbelt så langt som noen av de andre spannene. Etter Kaasens retur ble han anklaget for å ha stjålet all æren. Seppala ble oppskaket da media fremstilte «Togo»s bedrifter som de var «Balto»s. «Det var nesten mer enn jeg kunne bære, da ‘avishunden’ ‘Balto’ fikk en statue for sine ‘fantastiske bedrifter’»  «Togo» mottok en gullmedalje fra Roald Amundsen.
I oktober 1926 dro Seppala med «Togo» og spannet på turne fra Seattle til California, deretter gjennom Midtvesten til New England. Folk strømmet til, og de var på Madison Square Gardens i New York i ti dager. I New England kjørte Seppalas huskyspann mange løp, hvor de enkelt slo de lokale chinook-hundene.
Etter «Togo»s død fikk Seppala ham utstoppet, og i dag står hunden i en glassmonter i Iditarod-museumet i Wasilla, Alaska. Ingen av de andre hundekjørerne fikk like mye oppmerksomhet, skjønt «Wild Bill» Shannon hadde en kort turne med «Blackie». Media overså stort sett athabasker- og inuitt-kjørerne, som dekket to tredeler av avstanden til Nome. Ifølge Edgard Kallands, var det «bare en hverdagslig hendelse så langt det vedrørte oss.» Serumløpet hjalp Kelly-bestemmelsen som ble undertegnet 2. februar 1925. Loven tillot private flyselskaper å by på postforsendelseskontrakter.Teknologien ble bedre, og innen ti år ble luftpostruter etablert i Alaska. Den siste postleveransen med hundekjører på kontrakt, skjedde i 1938, og den siste amerikanske offisielle postruten med hundesleder stengte i 1963. Hundekjøring fortsatte i grisgrendte strøk, men gikk nesten under da snøscooteren kom på 60-tallet.
Hundekjøring ble gjenopplivet som sport på 70-tallet, med Iditarods enorme popularitet. Selv om Iditarod egentlig er basert på All-Alaska Sweepstakes, har det mange tradisjoner som minner om serumløpet, og spesielt Seppala og «Togo».  Hederskjøreren for de sju første løpene var Leonhard Seppala. Andre deltakere i serumløpet, som «Wild Bill» Shannon, Edgar Kallands, Bill McCarty, Charlie Evans, Edgar Nollner, Harry Pitka og Henry Ivanoff har også blitt hedret.
Iditarod 2005 hedret Jirdes Winther Baxter, den siste kjente overlevende etter epidemien.  Stillingen er nå kjent som Leonhard Seppalas heders-kjører, og Leonhard Seppala Humanitære pris gis til den kjøreren som tar best vare på hundene sine og fortsatt er konkurransedyktig. 
Leonhard Seppala Heritage Grant er et Iditarod-stipend. De to løpene følger samme rute fra Ruby til Nome.
Et historisk skuespill over serumløpet ble avholdt i 1975. Dette løpet tok seks dager lengre enn det opprinnelige løpet i 1925. Mange av deltakerne var etterkommere etter de opprinnelige tjue. I 1985 sendte president Ronald Reagan et hedersbrev til Charlie Evans, Edgar Nollner og Bill McCarty, de eneste gjenlevende. Nollner var den siste som døde; den 18. januar 1999 døde han av et hjerteinfarkt.
Salisbury, Gay; Salisbury, Laney (2003). The Cruelest Miles. W. W. Norton & Company. s. 51. ISBN 0-393-01962-4. 
Page, Dorothy G. (1992). «20. A spotlight on Alaskan problems». Polar Pilot, The Carl Ben Eielson story. Moorhead, Ill.: Interstate Publishers. ISBN 0-8134-2936-6. 
Gabrielsen, Bjørn (1. januar 2005). Hundekjørernes Alaska. Forlaget Press. ISBN 9788275472104. Besøkt 20. desember 2015.
Han representerte Nederland under Sommer-OL 2016 i Rio de Janeiro, der han endte på fjerdeplass med det nederlandske landslaget.

Shackleton–Rowett-ekspedisjonen (1921–22) var den siste antarktisekspedisjonen til den britiske polarforskeren Ernest Shackleton og markerte slutten på den heroiske tidsalder for antarktisutforskning. Ekspedisjonen ble finansiert av forretningsmannen John Quiller Rowett, og benevnes tidvis som Quest-ekspedisjonen etter ekspedisjonsskipet «Quest», ei ombygd norsk selfangstskute. Shackletons opprinnelige plan var å utforske Beauforthavet i Arktis, men denne planen ble forkastet etter at kanadiske myndigheter holdt tilbake økonomisk støtte. «Quest» var mindre enn fartøyene som hadde blitt benyttet på de foregående ekspedisjonene, og hun viste seg raskt lite egnet for oppgaven. Framdriften sørover ble forsinket av skipets dårlige sjøegenskaper og hyppige motorproblemer. Før ekspedisjonen hadde kommet skikkelig i gang, døde Shackleton om bord i skipet rett etter ankomsten til Sør-Georgia.
Hovedaktiviteten i den påfølgende svekkede ekspedisjonen var en tremåneders seilas til Øst-Antarktis under ledelse av nestkommanderende, Frank Wild. I dette farvannet kom «Quest»s svakheter raskt til syne: lav fart, høyt drivstofforbruk, tung rulling i høy sjø og stadig lekk. Skipet var ikke i stand til å fortsette lenger enn 20° øst, vesentlig kortere enn målsetningen, og den lave motoreffekten var ikke tilstrekkelig til å forsere den antarktiske sjøisen. Etter flere mislykkede forsøk på å bryte seg gjennom pakkisen valgte Wild å returnere til Sør-Georgia. På veien ble turen lagt innom Elefantøya, der Wild sammen med 21 andre hadde vært skipbrudden etter tapet av «Endurance» seks år tidligere.
Wild hadde tanker om en andre, mer produktiv sesong i isen, og tok skipet til Cape Town for overhaling. Her mottok han en melding fra Rowett som beordret skipet hjem til England, slik at ekspedisjonen endte i stillhet. Selv om den ikke har fått stor oppmerksomhet i polarhistorien, markerte Quest-ekspedisjonen avslutningen på den heroiske tidsalder for antarktisutforskning og begynnelsen på den «mekaniske tidsalder» som fulgte. Til sjuende og sist er det imidlertid Shackletons død som har blitt stående igjen som minnet fra ekspedisjonen.
Etter å ha hjulpet til å berge de skipbrudne etter «Endurance»-forliset kom Shackleton hjem til England i slutten av mai 1917, mens første verdenskrig fremdeles pågikk. Han var for gammel til å verve seg, men søkte allikevel en aktiv rolle i krigen og reiste til Murmansk med majors grad for et militært oppdrag i Nord-Russland. Shackleton var imidlertid ikke tilfreds med situasjonen, og han uttrykte sin misnøye i et brev hjem: «Jeg føler at jeg er til ingen nytte dersom jeg ikke trosser storm i villmarken.»Han dro tilbake til England i februar 1919 og startet planleggingen av et selskap som i samarbeid med de nordrussiske myndighetene skulle utvikle naturressursene i regionen. Denne planen kom det ikke noe ut av da Den røde armé fikk kontroll over denne delen av Russland under den russiske borgerkrigen, og Shackleton ble avhengig av å holde foredrag for å skaffe seg en inntekt. Fra desember 1919 til mai 1920 holdt han i løpet av fem måneder to daglige foredrag, seks dager i uken, i Philharmonic Hall i Great Portland Street i London. Parallelt med dette begynte han å planlegge et nytt ekspedisjonsforetak, til tross for den store utestående gjelden etter Endurance-ekspedisjonen. Mot slutten av 1919 gav han ut boken South, som omhandlet Endurance-ekspedisjonen. Boken solgte godt, og fikk gode kritikker av anmeldere.
Shackleton hadde bestemt seg for å droppe Antarktis og heller vende blikket nordover, der Beauforthavet nord for Alaska i all hovedsak var uutforsket. Shackleton antok på bakgrunn av tidevannsdata at sjøen inneholdt store, uoppdagete landmasser som «ville være av stor vitenskapelig interesse for verden, i tillegg til den mulige økonomiske verdien». Han håpet også å nå den nordlige «utilgjengelighetspolen», det mest avsidesliggende stedet i Arktis. I mars 1920 mottok hans planer en overordnet godkjenning fra Royal Geographical Society (RGS) og støtte fra de kanadiske myndighetene. Med dette som bakgrunn startet Shackleton arbeidet med å skaffe nødvendig finansiering, anslått til om lag £50 000. Senere samme år møtte Shackleton ved en tilfeldighet en gammel skolekamerat, John Quiller Rowett, som gikk med på å bidra med kjernekapital for at Shackleton skulle komme ut av startgropen. Med disse pengene var Shackelton i stand til å anskaffe den norske hvalfangstskuta «Foca I» i januar 1921, og å skaffe til veie annet utstyr og hyre inn mannskap.I mai 1921 ble de kanadiske planene skrinlagt. Myndighetene endret sin politikk med hensyn på finansiering av ekspedisjoner da Arthur Meighen overtok som statsminister, og trakk sin støtte til Shackletons planer. Shackletons respons var ikke å avlyse ekspedisjonen, men snarere å omorganisere den. I midten av mai mottok hans kompanjong Alexander Macklin, som var i Canada for å forhandle om anskaffelse av hunder, et telegram fra Shackleton der han ble orientert om at bestemmelsesstedet var Antarktis. Et variert program med utforskning, kartlegging av kyststrekninger, mineralleting og oseanografisk forskning i de sørlige farvann hadde erstattet ekspedisjonen til Beauforthavet.
Allerede før det oppsto problemer med den kanadiske støtten vurderte Shackleton en ekspedisjon til Antarktis som et mulig alternativ til Beauforthavet. Ifølge Hugh Robert Mill, bibliotekar i Royal Geographical Society, snakket Shackleton allerede i mars 1920 om to mulige løsninger – utforskning av Beauforthavet, eller «en oseanografisk ekspedisjon med hensikt å besøke alle de mindre kjente øyene i Sør-Atlanteren og det sørlige Stillehavet». I juni 1921 hadde det utviklet seg til å omfatte en seilas rundt det antarktiske kontinent og kartlegging av 3 200 km ukjent kyststrekning. 
Leting etter «tapte» eller «feilplasserte» subantarktiske øyer (inkludert Doughertyøya, Tuanaki og Nimrodøyene), søk etter utvinnbare mineralressurser og et ambisiøst vitenskapelig program inngikk også i planene. Dette inkluderte dybdemålinger rundt Gough Island for å undersøke en påstått «kontinental kobling mellom Afrika og Amerika under vann». Shackletons biograf Margery Fisher kalte planene «diffuse» og «alt for omfattende å gjennomføre for en liten gruppe menn i løpet av to år». Ifølge biografen Roland Huntford hadde ekspedisjonen ingen åpenbar målsetning og var «åpenbart bare improvisasjon, et påskudd [av Shackleton] for å komme seg ut».
Fisher beskrev ekspedisjonen som «skillelinjen mellom det som har blitt kjent som den heroiske tidsalder for antarktisutforskning og maskinalderen». Shackleton kalte det en «pioner»-reise, med spesifikk referanse til flyet som ble brakt med på ekspedisjonen (det ble dog ikke tatt i bruk). Dette var faktisk bare én av de teknologiske nyvinningene som kjennetegnet ekspedisjonen – det var en overflod at tekniske hjelpemidler. Utkikkstønna i skipet var elektrisk oppvarmet, det var kjeledresser med oppvarming for dem som holdt utkikk, trådløs telegraf, og en innretning kalt odograf som kunne registrere og loggføre fartøyets rute automatisk. Fotografering fikk en framtredende plass, og «et stort og kostbart utvalg av kameraer, filmopptakere og generelt fotoutstyr ble anskaffet».
Blant det oseanografiske forskningsutstyret var en Lucas dypvanns-loddemaskin.Disse kostbare anskaffelsene var blitt muliggjort med støtten fra Rowett, som hadde utvidet sin opprinnelige gave i form av startkapital til å påta seg å dekke kostnadene for hele ekspedisjonen. Størrelsen på Rowetts bidrag er ikke registrert, men i et udatert prospekt for ekspedisjonen til sør hadde Shackleton anslått de totale kostnadene til rundt £100 000. Uansett totalsum ser det ut til at Rowett hadde betalt brorparten av utgiftene. Wild kunne bekjentgjøre at ekspedisjonen vendte hjem fri for utestående gjeld, noe som var unikt for antarktisekspedisjoner på den tiden.Ifølge Wild ville ikke ekspedisjonen ha vært mulig uten Rowetts bidrag: «Hans generøse holdning blir mer bemerkelsesverdig ved at han visste at det ikke var noen utsikter til økonomisk avkastning, og det han gjorde var i den vitenskapelige forskningens interesse og gjennom vennskap med Shackleton». Hans eneste påskjønnelse var å få sitt navn inkludert i navnet på ekspedisjonen. Huntford beskriver hvordan Rowett framsto som en rik forretningsmann som «skjulte en drøm om å utrette noe mer enn bare å tjene penger». Rowett hadde blitt styrtrik gjennom sitt nesten-monopol på rom, og var i 1920 medgrunnlegger og hovedbidragsyter til et forskningsinstitutt innen dyreernæring i Aberdeen, kjent som Rowett Research Institute (senere inngått i University of Aberdeen). Han hadde også støttet dentalforskning ved Middlesex Hospital. Rowett levde ikke lenge etter ekspedisjonens hjemkomst; i 1924 tok han sitt eget liv i en alder av 50 år etter en markant nedgang i forretningsformuen.
I mars 1921 døpte Shackleton sitt ekspedisjonsfartøy «Quest». Det var ei lita skute, 125 tonn ifølge Huntford, med seil og hjelpemaskineri som angivelig skulle gi henne en toppfart på åtte knop. I virkeligheten gjorde hun imidlertid sjelden mer enn 5,5 knop. Huntford beskriver henne som «rettbauget», med en merkelig firkantet rigg, og med en tendens til å rulle i kraftig sjø. Fisher rapporterer at hun ble bygget i 1917, veide 204 tonn og hadde et stort, vidt dekk. Selv om hun var moderne utstyrt, blant annet med elektrisk lys i lugarene, var hun lite egnet til lange sjøreiser. Shackleton noterte den første seilingsdagen at de på ingen måte kunne møte selv det minste uvær med ro. Leif Mills hevder i sin biografi om Frank Wild at dersom skipet hadde blitt ført til Beauforthavet slik den opprinnelige planen var, ville hun sannsynligvis ha blitt knust i den arktiske pakkisen. På reisen sørover ble hun stadig påført skader, og det var nødvendig med reparasjoner i alle havner de anløp.
Avisen The Times hadde rapportert at Shackleton planla å ta med et dusin menn til Arktis, «først og fremst de som hadde deltatt på hans tidligere ekspedisjoner». Faktum var at «Quest» seilte fra London sørover med 20 mann, hvorav åtte var tidligere «Endurance»-kamerater og en annen, James Dell, var en veteran fra Discovery-ekspedisjonen 20 år tidligere. Noen fra «Endurance»-besetningen hadde ikke fått full betaling fra den forrige ekspedisjonen, men var forberedt på å slutte seg til Shackleton igjen av personlig lojalitet.
Frank Wild deltok på sin fjerde ekspedisjon med Shackleton, og fylte rollen som nestkommanderende slik han også hadde gjort på Endurance-ekspedisjonen. Frank Worsley, kaptein på «Endurance», ble kaptein på «Quest». De andre tidligere kolleger var de to legene, Alexander Macklin og James McIlroy, meteorologen Leonard Hussey, teknikeren Alfred Kerr, sjømannen Tom McLeod og kokken Charles Green. Shackleton hadde regnet med at Tom Crean ville melde seg til tjeneste og hadde utpekt ham til rollen som «ansvarlig for båter». Crean hadde imidlertid tatt avskjed fra marinen for å etablere seg med familie i Kerry, og hadde avslått Shackletons invitasjon.Av nykommerne var den newzealandfødte Royal Air Force-piloten Roderick Carr hyret inn for å operere ekspedisjonens fly, en Avro Baby modifisert til sjøfly med en 80-hesters motor. Han hadde møtt Shackleton i Nord-Russland, og hadde nylig tjenestegjort som stabssjef i Litauens flyvåpen. Flyet ble imidlertid ikke benyttet i løpet av ekspedisjonen på grunn av noen deler som manglet, og Carr ble derfor satt til å hjelpe til med det vitenskapelige arbeidet. I den vitenskapelige staben inngikk den australske biologen Hubert Wilkins, som hadde erfaring fra Arktis, og den kanadiske geologen George Vibert Douglas, som opprinnelig hadde meldt seg på den avlyste ekspedisjonen til Beauforthavet. De nye medlemmene som fanget størst offentlig oppmerksomhet var to medlemmer av guttespeiderbevegelsen, Norman Mooney og James Marr. Som et resultat av publisitet organisert av Daily Mail hadde disse to blitt valgt ut til å delta på ekspedisjonen blant omkring 1700 speidere som hadde søkt om å få være med. Mooney, som var fra Orknøyene, falt snart fra. Han forlot skipet i Madeira etter å ha slitt med kronisk sjøsyke. Marr, en 18-åring fra Aberdeen, forble med ekspedisjonen hele tiden, og Shackleton og Wild bifalt ham for måten han gjennomførte sine pålagte oppgaver.
«Quest» seilte fra London den 17. september 1921 etter å ha blitt inspisert av kong Georg V. Store folkemasser samlet seg langs elvebreddene og på broene for å overvære begivenheten. Marr skrev i sin dagbok at det virket som om «hele London deltok i en sammensvergelse for å gi oss et oppmuntrende farvel».Shackletons opprinnelige plan var å seile ned til Cape Town og avlegge de viktigste søratlantiske øyene besøk på veien. Fra Cape Town skulle «Quest» sette kurs mot Enderby Land-kysten av det antarktiske kontinentet. Der skulle de, straks fartøyet var i isen, utforske kystlinjen i retning Coats Land i Weddellhavet. Mot slutten av sommersesongen skulle skipet gå til Sør-Georgia og deretter returnere til Cape Town for å bli klargjort for en ny sesong i isen. Imidlertid førte skipets dårlige ytelse til at denne planen ikke lot seg gjennomføre. Alvorlige problemer med maskineriet gjorde det nødvendig med en ukes opphold i Lisboa og ytterligere stopp på Madeira og Kapp Verde-øyene. Disse forsinkelsene, kombinert med «Quest»s langsomme framdrift, førte til at Shackleton bestemte seg for å droppe de planlagte besøkene på de søratlantiske øyene og heller sette kursen mot Rio de Janeiro, der motoren kunne få en grundig overhaling. «Quest» ankom Rio den 22. november 1921.Ekspedisjonen ble værende i Rio i fire uker for overhaling av motoren og utskifting av toppmasten som var blitt skadet. Dette medførte at det ikke lenger var hensiktsmessig å seile via Cape Town, og Shackleton bestemte i stedet at skipet skulle seile direkte til hvalfangststasjonen Grytviken på Sør-Georgia. Utstyr og forsyninger som hadde blitt sendt til Cape Town måtte avskrives, men Shackleton håpet åpenbart på at erstatninger kunne skaffes tilveie på Sør-Georgia. Han var diffus angående hvilken retning ekspedisjon skulle ta etter Sør-Georgia; Macklin skrev i sin dagbok at «sjefen sier ... helt oppriktig at han ikke vet hva han vil gjøre etter S. Georgia».
Den 17. desember, dagen før «Quest» skulle seile fra Rio, ble Shackleton syk – han kan ha hatt et hjerteinfarkt. Macklin ble tilkalt, men Shackleton nektet å bli undersøkt og erklærte seg selv «bedre» neste morgen. Under den påfølgende reisen til Sør-Georgia var han ifølge sine medpassasjerer uvanlig stillferdig og likegyldig. Han begynte også å drikke champagne hver morgen «for å dempe smertene», noe som stred mot hans normale regel om ikke å tillate alkohol til sjøs. Et kraftig uvær ødela for den planlagte julefeiringen, og et nytt problem med fyrkjelen reduserte framdriften og førte til ekstra belastning for Shackleton. Nyttårsdagen hadde uværet gitt seg: «Stille og rolig etter stormen – året har startet vennlig for oss», skrev Shackleton i sin dagbok. Den 4. januar 1922 fikk de Sør-Georgia i syne, og sent på morgenen ankret «Quest» opp i Grytviken.
Etter å ha besøkt landstasjonen vendte Shackleton tilbake til skipet, tilsynelatende uthvilt. Han fortalte Frank Wild at de skulle gjennomføre den utsatte julefeiringen dagen etter før han trakk seg tilbake til lugaren sin for å føre dagbok. «Lukten av død hval gjennomsyrer alt», skrev han. «Det er et rart og besynderlig sted... En herlig kveld. I den tiltagende skumringen så jeg en ensom stjerne kretse, som en edelsten over bukta». Senere falt han i søvn og ble overhørt snorkende av McIlroy som nettopp hadde avsluttet vakten sin. Kort etter klokka to natt til 5. januar ble Macklin, som hadde tatt over vakten, tilkalt til Shackletons lugar. Ifølge Macklins dagbok hadde han funnet Shackleton klagende over ryggsmerter og kraftige ansiktssmerter, og han hadde bedt om å få smertestillende medikamenter. I løpet av en kort diskusjon fortalte Macklin sin sjef at han hadde overanstrengt seg og var nødt for å leve et mer normalt liv. Macklin beretter at Shackleton uttalte: «Du ønsker alltid at jeg skal oppgi ting, hva er det jeg burde oppgi?» Macklin repliserte «hovedsakelig alkohol, Sjef, jeg tror ikke den gjør deg godt». Umiddelbart etterpå hadde Shackleton «et veldig kraftig anfall, hvorpå han døde».Dødsattesten, som var signert av Macklin, oppgir dødsårsaken til å være «arteriearterom av kransarteriene og hjertesvikt» – det vil si hjerteinfarkt. Senere på morgenen overbrakte Wild, som nå hadde overtatt kommandoen, nyheten til en sjokkert besetning og kunngjorde samtidig at ekspedisjonen ville holde fram. Liket ble brakt i land for balsamering før det skulle transporteres tilbake til England. Den 19. januar fulgte Leonard Hussey Shackletons lik om bord i et dampskip til Montevideo, men ved ankomst der mottok han en melding fra Lady Shackleton der hun ba om at liket ble gravlagt på Sør-Georgia. Liket ble sendt tilbake sammen med Hussey på et britisk dampskip. Den 5. mars ble Shackleton gravlagt på den norske kirkegården i Grytviken. I mellomtiden hadde «Quest» seilt, så Hussey var den eneste av Shackletons venner som var til stede. Et simpelt kors markerte graven fram til det ble erstattet av en høy granittstøtte seks år senere.
Som leder måtte Wild først avgjøre hvor ekspedisjonen skulle ta veien. Kerr rapporterte at problemene med fyrkjelen var håndterbare, og etter å ha etterfylt med det som var tilgjengelig av proviant og utstyr på Sør-Georgia, bestemte Wild at de i all hovedsak skulle fortsette etter Shackletons opprinnelige plan. Han ville føre skipet østover til Bouvetøya og deretter fortsette enda lenger øst, før de vendte sørover for å møte isen nærmest mulig Enderby Land hvor undersøkelsene av kysten ville begynne. Ekspedisjonen skulle også undersøke en «fantomøy» i munningen av Weddellhavet som hadde blitt rapportert av James Clark Ross i 1842, men ikke observert senere. I siste omgang ville imidlertid framdriften avhenge av vær, isforhold og skipets evne.
«Quest» seilte fra Sør-Georgia den 18. januar med kurs for Sør-Sandwichøyene i sørøst. Det var kraftige dønninger, slik at det tunglastede fartøyet ofte fikk bølger over relingen og dekket fylt med vann. Wild skrev at «Quest» rullet som en tømmerstokk, lakk og krevde jevnlig pumping, forbrukte mye kull og var treg. Alle disse faktorene ledet ham i slutten av januar til å endre planene. Bouvetøya ble ofret til fordel for en sørligere kurs som brakte dem til kanten av pakkisen den 4. februar.«Nå kan lille «Quest» virkelig vise hva hun duger til», skrev Wild da fartøyet beveget seg inn i den løse pakkisen. Han bemerket at «Quest» var det minste skipet som noensinne hadde forsøkt å trenge gjennom den tunge, antarktiske isen og spekulerte på andres skjebne. «Vil vi unnslippe, eller vil «Quest» slutte seg til skipene i Davy Jones' skap?» I løpet av dagene som fulgte trengte de stadig lenger sørover, og isen begynte å tykne med den fallende temperaturen. Den 12. februar oppnådde de sin sørligste breddegrad ved 69°17'S, og også østligste lengdegrad ved 17°9'Ø, vesentlig før Enderby Land. Etter å ha vurdert tilstanden til sjøisen, valgte Wild en rask tilbaketrekning mot nord og vest i frykt for å bli innefrosset. Han håpet fremdeles at de skulle kunne forsere den tykke isen og om mulig trenge gjennom til det skjulte landet bakenfor. Den 18. februar vendte han skipet sørover igjen for et nytt forsøk, men heller ikke denne gangen lyktes det å forsere isen. Den 24. februar, etter at en rekke forsøk hadde mislyktes, satte Wild kursen vestover på tvers av Weddellhavets utløp. Fartøyet skulle forsøke å nå Elefantøya på Sør-Shetlandsøyene før ekspedisjonen måtte returnere til Sør-Georgia før vinteren.
Mesteparten av det lange strekket over Weddellhavet foregikk uten spesielle hendelser. Ifølge Macklin kom ikke Wild og Worsley særlig godt overens, og det var en del misnøye blant besetningen som Wild, ifølge sin egen beretning, håndterte ved å true med «den mest drastiske behandling». Den 12. mars nådde de 64°11'S, 46°4'V, området der Ross i 1842 hadde registrert å ha observert land, men fikk ikke noe land i syne. En dybdemåling viste 2 300 favner (4 200 meter) som indikerte liten sannsynlighet for at de var i nærheten av land. Mellom 15. og 21. mars var «Quest» innefrosset i isen, og knappheten på kull ble en stor bekymring. Da skipet kom seg løs, satte Wild kursen direkte mot Elefantøya. Der håpet han at kullageret kunne bli supplert med spekk fra elefantsel. Den 25. mars fikk de øya i syne. Wild ønsket om mulig å avlegge Cape Wild et besøk, stedet der Endurance-ekspedisjonen hadde vært strandet, men dårlig vær forhindret dette. De observerte stedet gjennom kikkert og gjenkjente ut de gamle landemerkene, før de gikk i land på vestkysten for å fange elefantsel. De lyktes med å skaffe nok spekk til å spe på kullet slik at de var i stand til å ankomme Sør-Georgia 6. april etter fordelaktige vindforhold.
«Quest» ble liggende på Sør-Georgia i én måned. Shackletons gamle venner reiste en minnevarde for sin tidligere leder på en odde ved innseilingen til Grytviken. «Quest» avgikk omsider for Sør-Amerika den 8. mai. Det første anløpet var imidlertid Tristan da Cunha, en avsidesliggende, bebodd øy i Sør-Atlanteren sørvest for Cape Town. Etter en strevsom kryssing av «the roaring forties», ankom «Quest» øya den 20. mai.I løpet av et fem dager langt opphold gjennomførte ekspedisjonen korte ilandstigninger for å samle vitenskapelige prøver på de små øyene Inaccessible Island, 32 kilometer sørvest for Tristan, og Nightingale Island. Wilds inntrykk etter oppholdet på Tristan var ikke utelukkende positive. Han merket seg den forferdelige skitten og fattigdommen, og skrev om befolkningen: «De er uvitende, nesten fullstendig isolert fra resten av verden, og har fryktelig begrensede fremtidsutsikter». «Quest» seilte videre til Gough Island, 320 kilometer lenger øst. Her ble det samlet inn flere geologiske og botaniske prøver. De ankom Cape Town 18. juni, der en entusiastisk folkemengde hilste dem velkommen. Den sørafrikanske statsministeren, Jan Smuts, holdt en offisiell mottakelse for dem, og de ble hedret i middager og lunsjer av lokale organisasjoner.De ble også møtt av Rowetts agent, som ga dem beskjed om å vende hjem til England. Wild skrev: «Jeg ville ha likt én sesong til i Enderby-kvadranten... mye kan nok bli utrettet ved å la Cape Town være utgangspunkt og reise avsted tidlig i sesongen». Den 19. juli forlot de imidlertid Cape Town og seilte nordover. Deres siste anløp var på St. Helena, Ascension og São Vicente. Den 16. september, ett år etter avreisen, ankom de Plymouth havn.
Ifølge Wild ble ekspedisjonen avsluttet i stillhet, men hans biograf Leif Mills skriver om entusiastiske menneskemengder i Plymouthsundet. I avslutningen av sin beretning uttrykker Wild et håp om at kunnskapen de brakte med seg hjem kan «vise seg å være til hjelp for å løse de store, naturvitenskapelige oppgavene som fremdeles omgir oss». Disse resultatene ble oppsummert i fem korte vedlegg i Wilds bok. Sammendragene gjenspeilet innsatsen den vitenskapelige staben hadde lagt ned i å samle prøver alle steder de hadde anløpt, og det geologiske arbeidet og kartleggingen Carr og Douglas hadde gjennomført på Sør-Georgia før reisen videre sørover. Omsider ble noen få vitenskapelige artikler omkring materialet utgitt, men det var ifølge Leif Mills lite å vise fram etter ett års arbeid.Mangelen på et klart definert formål med ekspedisjonen ble forverret ved at de ikke fikk anløpt Cape Town på veien sørover og plukket opp viktig utstyr. På Sør-Georgia lyktes det ikke Wild å finne særlig med utstyr som kunne erstatte dette tapet. Det var heller ingen hunder på øya, slik at sledeferder var utelukket. Dette eliminerte Wilds foretrukne valg angående endring av ekspedisjonsmål – en utforskning av Graham Land på Antarktishalvøya. Shackletons død før starten på det virkelige arbeidet var et skudd for baugen, og det ble stilt spørsmål om Wild strakk til som hans erstatter. Ifølge Shackletons biograf Roland Huntford ble det rapportert at Wild drakk tett. Mills antyder imidlertid at det under de rådende forhold hadde vært tvilsomt om ekspedisjonen ville vært i stand til å oppnå noe mer under Shackletons ledelse. På ferden sørover hadde hans kolleger blitt møtt av endringer i Shackletons væremåte – hans giddeløshet, medgjørlighet og nøling.På den tekniske siden var det en stor skuffelse at det ikke ble mulig å få flyet på vingene. Shackleton hadde hatt store forhåpninger om at han kunne bli en foregangsmann når det gjaldt denne formen for transport i antarktiske farvann, og han hadde diskutert dette temaet med det britiske Air Ministry. Ifølge Fishers beretning hadde viktige flydeler blitt sendt til Cape Town, men ikke blitt avhentet. Den 220 volts langtrekkende trådløse telegrafen fungerte ikke tilfredsstillende og ble oppgitt tidlig. Det mindre 110-volts utstyret hadde bare en rekkevidde på 400 kilometer. I løpet av oppholdet på Tristan da Cunha forsøkte Wild å installere en ny, trådløs telegraf med hjelp fra en lokal misjonær, men dette var heller ikke vellykket.
En stillstand i antarktisutforskningen fulgte i kjølvannet av Quest-ekspedisjonen; det ble ikke gjennomført noen betydningsfulle ekspedisjoner til regionen før sju år senere. De påfølgende ekspedisjonene var av en annen karakter enn sine forløpere, og tilhørte den mekaniske tidsalder som etterfulgte den heroiske tidsalder.Som en avslutning på sin beretning om Quest-ekspdisjonen skrev Wild følgende om Antarktis: «Jeg tror at mitt arbeid her er avsluttet». Han vendte aldri tilbake og avsluttet sin karriere som i likhet med Shackletons sammenfalt med den heroiske tidsalderen. Ingen av veteranene fra «Endurance» vendte senere tilbake til Antarktis, men Frank Worsley gjennomførte en reise til Arktis i 1925. Av det resterende mannskapet på «Quest», ble den australske naturforskeren Hubert Wilkins en pionerflyger i både Arktis og Antarktis. I 1928 fløy han fra Point Barrow i Alaska til Svalbard. Han gjennomførte også flere mislykkede forsøk i 1930-årene sammen med amerikaneren Lincoln Ellsworth på å fly til Sørpolen. James Marr, guttespeideren, ble også en antarktisk stamgjest etter å ha utdannet seg til marinebiolog, og deltok på en rekke australske ekspedisjoner på slutten av 1920-tallet og begynnelsen av 1930-tallet. Roderick Carr, den frustrerte piloten, ble en flymarskalk i Royal Air Force.
Huntford, Roland (2000). Shackleton: En polarhelt for vår tid. Oslo: Aschehoug. ISBN 82-03-16252-5.  [Oversatt og bearbeidet av Jan Christensen]
Huntford, Roland (2002). The Shackleton Voyages. London: Weidenfeld & Nicolson. ISBN 0-297-84360-5. 
Mills, Leif (1999). Frank Wild. Whitby: Caedmon of Whitby. ISBN 0-905355-48-2. 
Riffenburgh, Beau (2006). Encyclopedia of the Antarctic. Routledge. ISBN 9780415970242. 
Smith, Michael (2000). An Unsung Hero: Tom Crean - Antarctic Survivor. London: Headline Book Publishing. ISBN 0-7472-5357-9. 
Tyler-Lewis, Kelly (2006). The Lost Men. London: Bloomsbury Publications. ISBN 978-0-7475-7972-4. 
Verdon-Roe, Alliott (1938). The World of Wings and Things. London: Hurst & Blackett. 
Wild, Frank (1923). Shackleton's last voyage: The Story of the Quest. London: Cassell and Company, Ltd.
«Shackleton–Rowett Expedition 50th anniversary, Tristan da Cunha». Scouts on Stamps Society International. Besøkt 27. mars 2011.
Shadow of the Colossus (ワンダと巨像, Wanda to Kyozō,  «Wander og kolossen») er et action-eventyrspill utviklet av Team Ico og gitt ut av Sony Computer Entertainment for PlayStation 2. Spillet ble gitt ut i Nord-Amerika og Japan i oktober 2005 og i PAL-regionene i februar 2006. Spillet ble regissert av Fumito Ueda og utviklet av Team Ico. Shadow of the Colossus er en åndelig oppfølger til Ico. 
Spillet handler om en ung mann som heter Wander (ワンダ, Wanda), som går inn i et forbudt land. Wander er på reise for å gjenopplive en jente som heter Mono (モノ, Mono), og underveis må han bekjempe seksten enorme vesener kalt kolosser. Han har med seg hesten sin, Agro (アグロ, Aguro). Spillet er uvanlig innen action-eventyrsjangeren, siden det verken finnes byer eller huler å utforske, og heller ingen andre spillfigurer som man skal snakke eller samarbeide med. Det finnes ingen andre fiender som skal beseires utenom kolossene. Shadow of the Colossus har blitt beskrevet som et puzzlespill, siden hver koloss har en svakhet som man må finne ut av og utnytte før den kan bli beseiret.
Shadow of the Colossus anses ofte som et viktig eksempel på hvordan videospill kan være kunst på grunn av sitt minimalistiske design, engasjerende spillopplegg og følelsesfulle handling. Det har fått god kritikk av media, og solgte mange eksemplarer sammenlignet med Ico, delvis på grunn av en større markedsføringskampanje. Lydsporet fikk også ros. Spillet har vunnet flere priser for lydsporet, designet og spillets generelle kvalitet. Spillet har også blitt kåret til et av de beste videospillene av blant annet GamesRadar, PlayStation: The Official Magazine, IGN og Complex.
En nyutgave av spillet med HD-grafikk ble utviklet av Bluepoint Games, og gitt ut i en samling kalt The Ico & Shadow of the Colossus Collection for PlayStation 3 i september 2011. En nyutgave til PlayStation 4 ble gitt ut i februar 2018.
I Shadow of the Colossus starter hovedpersonen Wander i midten av et stort område, og begynner med å lete etter en koloss, for så å bekjempe den. Etter å ha bekjempet en koloss, drar han til tempelet og bruker det som utgangspunkt for å bekjempe resten av kolossusene. For å finne hver enkelt koloss må Wander løfte sverdet sitt i et solopplyst område for å reflektere lysstråler. Disse vil samle seg når sverdet peker i retning mot den neste kolossen som skal beseires. Reisene til de ulike kolossene er som regel ikke enkle. De er ofte lange og går gjennom varierende terreng. I tillegg må man ofte ta omveier. De fleste kolosser befinner seg langt unna tempelet, gjerne på toppen av klipper eller i urgamle bygninger.Når man har funnet en koloss, må man finne ut hvilke svakheter den har for å kunne bekjempe den. Hver koloss befinner seg i et unikt miljø, og flere av dem kan ikke beseires med mindre man drar nytte av omgivelsene. Hver koloss har minst ett svakt punkt, som vises med et glødende segl. Dette seglet kan lyse opp og identifiseres ved bruk av det reflekterende lyset fra Wanders sverd. Alle kolossene har i ulik grad pels og andre ting på seg som Wander kan bruke til å klatre opp på dem. Kolossene vil prøve å riste av seg Wander hvis han prøver å klatre opp på dem. Wander kan bare holde seg fast på en koloss i et begrenset tidsrom.
Spillet viser hvor mye liv Wander og kolossene har igjen. En koloss vil miste mye liv når den blir angrepet på ett av sine svake punkter. Wander kan bli skadet av en koloss eller om han faller ned fra en stor høyde. Wander bruker hovedsakelig sverd, pil og bue, men han kan få tak i andre våpen ved at spilleren fullfører «Time Attack»-oppgaver, som kan spilles etter at man har fullført spillet en gang. Disse oppgavene går ut på at man bekjemper kolossene innen en viss tid.Selv om kolossene er de eneste fiendene i spillet, finnes det også noen dyr i miljøet. Bare ett av disse påvirker spillets gang; hvis man spiser halen til en viss type firfisle, så får Wander full utholdenhet. På samme måte finnes det frukt i spillet som øker mengden liv Wander har.
Wander har en hest som heter Agro som spiller en stor rolle i spillet. Agro fungerer hovedsakelig som et transportmiddel, men er også viktig for å bekjempe noen av kolossene. Det finnes likevel flere områder hvor man ikke kan komme til med hest. Noen av kolossene befinner seg i områder hvor man må forbi større hindringer, og man må gjerne klatre eller svømme for å komme seg fram. I den engelskspråklige versjonen av spillet omtales Agro som en hingst, men regissøren Fumito Ueda har sagt at hesten er en merr.Omgivelsene blir brukt mer til spillerens fordel i senere deler av spillet. De to første kampene er relativt enkle og foregår på store, flate landområder. Det eneste målet i de innledende kampene er å finne ut hvordan man klatrer opp på kolossene, og angriper det svake punktet deres. Senere kreves det derimot at omgivelsene blir brukt på et eller annet vis for at kolossene skal bli bekjempet.
I løpet av Shadow of the Colossus får spilleren lite informasjon om figurenes bakgrunn og forhold til hverandre. Spillet er satt i en fantasiverden, hovedsakelig på en stor og ubefolket halvøy. Halvøya er adskilt fra resten av verdenen av en fjellkjede i nord og et hav i sør og øst. Det finnes ruiner og andre gamle bygninger i området som tyder på at det tidligere har vært befolket.Før spillet starter, har Wander reist gjennom kløften i nord for å komme seg til det forbudte landet og krysser en stor steinbro for å komme seg til hovedområdet i spillet. Broen ender opp ved et tempel kalt Shrine of Worship, som ligger i midten av landet. I landet finnes det blant annet innsjøer, høysletter, canyoner, huler og ørkener, i tillegg til noen menneskeskapte bygg.
Hovedpersonen i spillet er Wander, en ung mann med ett mål: å gjenopplive en jente kalt Mono. Lite er kjent om Mono, utenom at hun var en jomfru som ble ofret på et eller annet vis fordi hun visstnok hadde en forbannet skjebne. Wander og Mono ble designet med langt hår fra starten av, siden det skulle stå i kontrast med spillfiguren Yordas korte hår i Ico. Wander blir assistert av sin lojale hest Agro, den eneste som hjelper han med å bekjempe kolossene i spillet (Wander får riktignok også litt hjelp fra en skapning kalt Dormin (ドルミン, Dorumin) hvis Wander har problemer med å bekjempe enkelte av kolossene.). Handlingen dreier seg hovedsakelig om disse figurene, men det finnes noen andre figurer, blant annet Lord Emon (エモン, Lord Emon).
Dormin er en mystisk, åndelig skapning som snakker med to stemmer samtidig, en mannlig og en kvinnelig. Ifølge legendene i spillet kan Dormin gjenopplive de døde. Det er derfor Wander er på vei til Dormin, selv om det er forbudt å dra dit. Han trenger Dormins hjelp for å gjenopplive Mono. Dormin tilbyr Wander å gjenopplive Mono, i bytte mot at Wander bekjemper alle 16 kolossene. Navnet Dormin er Nimrod stavet baklengs. På grunn av dette har det blitt spekulert av David Ciccoricco fra Brown University at navnet kan være en referanse til den bibelske kongen.Lord Emon er en sjaman som i starten av spillet forklarer opphavet til landet Wander har kommet seg til og understreker at det er forbudt å gå inn i det. Han blir fremstilt som en magiker, og at han vet mye om Dormin. Han leder en liten gruppe krigere og er ute etter Wander, for å forhindre han i å fullføre ritualet med Dormin for å gjenopplive Mono, siden dette ritualet også er forbudt.
Kolossene er armerte og ofte enorme, med ulike former. Noen ligner mennesker, mens andre ligner mer på rovdyr. De befinner seg på vidt forskjellige steder: noen er under vann, andre flyr i luften og noen holder seg på land. Kroppene deres består av en blanding av organisk og uorganisk materiale, som stein, jord, pels, og noen ganger ruiner. Noen av kolossene er fredelige og vil bare angripe hvis de selv blir angrepet først, mens andre er aggressive og vil angripe Wander med én gang. De befinner seg på bestemte steder i det forbudte landet og våger seg ikke utenfor områdene sine. Når en koloss har blitt bekjempet, blir liket liggende igjen som en jordhaug.
Shadow of the Colossus begynner med at Wander rir på hesten Agro mens han holder Monos lik. Han reiser langs broen til det forbudte landet. Ifølge Lord Emon hadde Wander stjålet et eldgammelt sverd før spillet startet; det eneste sverdet som kunne drepe kolossene. Wander finner veien til tempelet i midten av det forbudte landet. Etter hvert dukker flere menneskelignende skyggeskapninger opp, og disse er i ferd med å angripe Wander. Han vifter med sverdet og får dem til å forsvinne. Etter at skyggeskapningene forsvinner, dukker Dormins stemme opp ovenfra. Han er overrasket over at Wander har sverdet. Wander sier at han ønsker å gjenopplive Mono. Dormin sier at han kan gjøre det, hvis Wander kan bekjempe de 16 kolossene. Dormin advarer Wander om at prisen for å gjenopplive Mono blir høy, men han reiser ut for å bekjempe kolossene likevel.
Det Wander ikke vet, er at kolossene inneholder deler av Dormins essens, som ble fordelt blant kolossene for å gjøre Dormin maktesløs. Når Wander bekjemper en koloss, slippes Dormins essens løs fra denne kolossen og blir tatt opp av Wander. Etter at Wander har drept åtte kolosser, begynner huden hans å bli blekere og håret hans å bli mørkere som følge av dette. Etter at han har drept tolv kolosser, får spilleren vite at Wander blir jaktet på av Lord Emon og krigerne hans. Dormin forteller Wander at han burde kjappe seg. På vei for å bekjempe den siste kolossen befinner Wander seg på en lang bro som plutselig kollapser. I siste sekund blir Wander kastet til side av Agro, som lar Wander falle i elven under broen og overleve.
Etter å ha mistet Agro ved broen, fortsetter Wander videre mot den siste kolossen idet Lord Emon og krigerne hans ankommer tempelet tidsnok til å se følgene av kolossenes nederlag. Wander dukker også etter hvert opp i tempelet, med blek hud og horn. Lord Emon beordrer sine krigere til å drepe Wander, som han mener har blitt forhekset. Wander går mot Mono, men blir knivstukket gjennom hjertet. Lord Emon finner ut at Dormin har tatt over Wanders kropp, som blir forvandlet til en skyggekjempe. Mens Lord Emons krigere flykter, kaster han det eldgamle sverdet i en dam i den bakre delen av tempelet. Dette skaper en lysvirvelvind som drar både Dormin og Wander til seg. Lord Emon og krigerne hans forlater deretter området og ødelegger broen, som er den eneste veien mellom det forbudte landet og resten av verden. Emon håper likevel at Wander overlevde, slik at han kan sone for det han har gjort. Bakerst i tempelet våkner Mono, nå gjenopplivet, og finner Agro som kommer haltende inn i tempelet med et skadet bakben. Mono følger Agro til dammen som Wander og Dormin ble dratt til og finner et guttespedbarn med små horn. Hun tar med seg barnet og følger hesten til en hemmelig hage i tempelet idet spillet slutter. Dette spedbarnet er Wander.
Shadow of the Colossus er både en åndelig oppfølger og forløper til Ico. Fumito Ueda har sagt at statusen som forløper til Ico var hans personlige mening, og ikke nødvendigvis riktig med hensyn til spillhistorien. Han ville heller at spillerne skulle finne ut av detaljene i spillene og selv bestemme om spillene hang sammen, noe han senere har bekreftet at de gjør. For eksempel er skyggeskapningene i tempelet i Shadow of the Colossus tilknyttet skyggeskapningene man må slåss mot i Ico. Begge spillene har figurer med horn. Sverdet i Ico finner man også i Shadow of the Colossus. Begge spillene bruker også oppdiktede språk.
Utviklingen av Shadow of the Colossus begynte i 2002 med en gruppe på 35 personer. Prosjektet fikk kallenavnet «Nico» (et teleskopord av «Next» og «Ico» eller «Ni» (japansk for tallet 2) og «Ico») og skulle være en oppfølger til Ico. En tidlig demo for prosjektet ble vist frem under D.I.C.E. Summit i 2003 og viste frem en gruppe gutter med horn og masker som rir på hester mens de angriper og bekjemper en koloss. Fumito Ueda har sagt at den gang var det lettere å gjenbruke designet i Ico, og at han aldri ønsket å spesifikt knytte spillet til Ico. Det fulgte med en bonus-DVD i japanske forhåndsbestilte utgaver av spillet som inkluderte en konseptvideo, en trailer som beskrev handlingen i Nico, i tillegg til en introduksjon til utviklerne av Shadow of the Colossus.
Ueda og produsenten Kenji Kaido hadde høye ambisjoner med produksjonen. Ueda mente at bare en eller to av de 500 grafikerne som søkte om å få jobbe på Shadow of the Colossus, oppfylte kriteriene hans, i tillegg til at han ofte krevde gjennomgående endringer i designet for å få det til å passe med hans visjon for spillet. Kaido utfordret programmererne til å bruke realistisk anatomi og fysikk i kampene med kolossene og i måten Wander beveger seg på. Ett eksempel: Hvis en koloss rister på seg, ville Kaido at Wander skulle bevege på seg og flytte på seg på en realistisk måte som følge av kolossens bevegelser. Han kalte dette for «spillerdynamikk- og reaksjoner» og «organisk kollisjonsdeformasjon». Den realistiske fysikkmotoren produserte også en bieffekt: At de raskere kolossene også måtte være mindre.Ueda ønsket at spillet skulle være unikt og forandre oppfatningene av hvordan bosser i videospill kan være. For å oppnå dette designet han spillet slik at de eneste fiendene i spillet var de 16 kolossene, og at man bare kunne bekjempe én av gangen, slik at hver av dem vil være distinktive i adferden sin. Delvis var begrensningen av antallet fiender i spillet til bare de 16 kolossene for å skille spillet fra andre, men det var også for å fokusere designet på kolossene, slik at kvaliteten på dette området ville være høyest mulig. I forbindelse med fokuset på kolossene, og at Ueda foretrekker enkle kontroller i spill, ble én av knappene på kontrolleren dedikert spesifikt til å sikte på kolossene i kamp.Ueda var også opptatt av å etablere et kameratskap mellom spilleren og en følgesvenn, på samme måte som i Ico. I Ico ble dette presentert ved at at spilleren måtte samarbeide med og beskytte Yorda mens man navigerte seg gjennom spillmiljøet. På samme måte er forholdet mellom Wander og Agro viktig i Shadow of the Colossus. Agro skulle være en realistisk representasjon av en hest. Agro ignorerer noen ganger kommandoer. Ueda sa at «en ekte hest adlyder ikke alltid. Den er ikke som en bil eller motorsykkel. Den svinger ikke hver gang man sier «sving!»». Likevel ble noe av denne realismen ofret, siden han fikk utviklerne til å finne en balanse mellom hvor ofte Agro ignorerer spilleren og at spillet blir vanskelig eller irriterende for spilleren på grunn av det.Samtlige elementer i spillet – lydene, spillingen og grafikken – ble brukt for å framstille Wander som en ensom helt. Belysningen var spesielt viktig i å skape en mørk og fryktinngytende setting for det forbudte landet, mens Wanders sverd ville fungere som et verktøy for å navigere seg gjennom spillet. På samme måte som Ico bruker Shadow of the Colossus en distinkt måte å belyse spillmiljøet. Spillmotoren bruker blant annet lav fargemetthet, uskarpheter i bevegelser og bloom-belysning.Sammenlignet med Ico ble det tatt mer hensyn til trendene i spillmarkedet i Shadow of the Colossus. Kenji Kaido har beskrevet Ico som et slags eksperiment, mens Shadow of the Colossus tok med seg det utviklerne likte fra Ico og la til ting fra spill som solgte bra på den tiden. Dette var i håp om å få spillet til å selge bedre enn det Ico gjorde. Dette førte til at Shadow of the Colossus endte opp med å bli mer actionfylt enn Ico.Ico, sammen med Shadow of the Colossus, ble gitt ut som en ny HD-versjon for PlayStation 3 verden over i september 2011. Det ble først annonsert under Tokyo Game Show i 2010. Bluepoint Games hjalp Team Ico med utviklingen av disse nyutgavene. Begge spillene fikk grafiske oppgraderinger som dro nytte av PlayStation 3-konsollens bedre maskinvare, i tillegg til at HD-TV-er hadde blitt vanligere, og derfor kjører i en høyere oppløsning enn spillene på PlayStation 2 gjorde.
Selv om spillet har et omfattende lydspor spilt av et orkester, så høres kun musikken i mellomsekvenser og under kampene med kolossene. Mens Wander er i tempelet eller underveis mot kolossene, spilles det ikke musikk, de eneste lydene som kan høres kommer fra Wander, Agro og omgivelsene. Den åpne naturen i spillet, i tillegg til mangelen på synlig liv og ingen bakgrunnsmusikk, skaper en atmosfære som forsterker inntrykket at Wander er ensom, på samme måte som det gjøres med Ico i Ico. All musikken i spillet er komponert av Kow Otani.7. desember 2005 ble et album med all musikken fra spillet sluppet ut i Japan, kalt Wander and the Colossus Original Soundtrack: Roar of the Earth (ワンダと巨像　オリジナル サウンドトラック大地の咆哮, Wanda to Kyozō Original Soundtrack: Daichi no Hōkō). Albumet vant Electronic Gaming Monthlys «Soundtrack of the Year»-pris i 2006.
PAL-versjonen av spillet ble sluppet ut i februar 2006. På samme måte som PAL-versjonen av Ico kom spillet ut i en pappforpakning med diverse bilder fra spillet, i tillegg til fire kort, igjen med bilder fra spillet. Vedlagt var også en dokumentar som viste utviklingen av spillet, en trailer for Ico og et galleri med konseptkunst. Sony Computer Entertainment ga også ut Ico på nytt i PAL-regionene samtidig som de ga ut Shadow of the Colossus, for å la de som ikke hadde kjøpt Ico da det kom ut, få muligheten til å spille det og «komplettere samlingene sine».Det dukket opp noe forvirring i PAL-områdene om hva hovedpersonens navn faktisk er, siden spillmanualen til denne spillversjonen feilskrev «Wander» som «Wanda», som er en feiltranslitterasjon fra japansk. Spillets offisielle tittel i Japan var Wanda to Kyozō (ワンダと巨像, Wanda to Kyozō), men ble skrevet på engelsk i spillmanualen og på spilldisken som Wander and the Colossus. Den nordamerikanske utgaven av spillet brukte konsekvent «Wander» og siden denne og den japanske utgaven av spillet bruker dette navnet, ansees dette som riktig.
Shadow of the Colossus fikk gode kritikker, med en poengsum på 91 % fra GameRankings, som gjorde det til det ellevte best rangerte spillet i 2005. Famitsu ga spillet 37 poeng av 40. GameSpots anmeldelse ga spillet 8,7 poeng og kommenterte at presentasjonen er uten sidestykke. IGN skrev at Shadow of the Colossus var en utrolig opplevelse, et spill man bare måtte ha, og ga det 9,7 poeng. GameSpy beskrev det som et av de mest innovative og gripende spillene som ble gitt ut til PlayStation 2 i 2005. Edge ga 8 av 10 poeng og beskrev det som fylt med ubestridelig tematisk rikdom, gripende følelser og grunnleggende kunstneriske kvaliteter som er sammensmeltet med spillets interaktivitet. Dave Ciccoricco, en litteraturforeleser ved University of Otago, roste det for bruken av lange mellomsekvenser og landstrekninger hvor spilleren rir, det får en til å leve seg inn i fiksjonen og reflektere over spillet.Gamereactor beskrev det som unikt sammenlignet med de fleste andre spill på den tiden, i og med at det turte å gjøre ting annerledes. Man skulle ikke «fange fem høns eller samle tre edelstener for å få byens vismann til å peke deg i riktig retning»; fokuset er bare jakten på de 16 kolossene. Gamer.no beskrev spillet som av den typen som det bare dukker en håndfull opp av hver spillgenerasjon. Etter at man hadde fullført det, kjente man at man hadde opplevd noe stort. Det ble også beskrevet som en milepæl i spillhistorien. Selve spillingen var ikke perfekt, men følelsen det gir en når man er nærmest unik. VG beskrev spillopplevelsen som noe en aldri hadde sett maken til, og at inntrykket man satt igjen med, som utrolig sterk. VG kommenterte også at det virket som om PlayStation 2-konsollen slet med å levere spillopplevelsen utviklerne ønsket, og derfor var det ikke alltid teknisk feilfritt. Likevel ble disse problemene beskrevet som like relevante «som om jeg skulle avvise Angelina Jolie fordi hun har en litt rar tå». Dagbladet skrev at Shadow of the Colossus besto nesten utelukkende av høydepunkter, og at spillverdenen var noe av det vakreste som hadde blitt laget til da, i tillegg til at selve reisen var en sann glede. Aftenposten beskrev det som en unik spillopplevelse man burde få med seg.Flere anmeldere pekte på lydsporet som en av spillets sterke sider. I tillegg til at Electronic Gaming Monthly ga spillet «Soundtrack of the Year»-prisen, kommenterte GameSpot at lydsporet formidlet og ofte forsterket stemningen i enhver situasjon. Eurogamer beskrev lydsporet som et av de beste innen videospill noensinne. Gamer.no beskrev lydeffektene i spillet som uvanlig godt laget.Spillet ble kritisert for sin til tider ujevne bildefrekvens. Mens Wander reiser rundt, kjørte spillet ganske jevnt, men det ender ofte opp med å slakke ned i hektiske situasjoner, som oftest mens man slåss med kolossene. Kameraet i spillet fikk også kritikk; GameSpy beskrev det som en like stor motstand som kolossene, siden det klarer å sentrere seg selv til veldig uheldige tider. Måten Agro ble styrt på og oppførte seg i spillet fikk både ros og ris. Nettsiden Thunderbolt skrev at realismen i Agros adferd og bevegelser skapte en unik spillopplevelse, mens Edge skrev at å kontrollere Agro ble klumsete, grovt og uforutsigbart. Gamereactor mente det samme om Wander. Lengden på spillet ble også kritisert av Game Revolution og GameSpot, som mente det var for kort, med en vanlig spilletid på rundt seks til åtte timer for å fullføre det, i tillegg til at det var liten vits i å spille det på nytt.
Shadow of the Colossus har mottatt flere priser. Under Game Developers Choice Awards i 2006 mottok det prisene for beste figurdesign, beste spilldesign, beste bildekunst og årets spill, i tillegg til tre «Innovation Awards». Under D.I.C.E. Summit i 2006 vant spillet prisen for «Outstanding Achievement in Art Direction» fra Academy of Interactive Arts & Sciences, i tillegg til at det mottok en av to «Special Rookie Awards» fra Famitsu Awards i 2005. Det ble nominert til prisene for beste originalmusikk, beste kunstgrafikk og beste PS2-spill, i tillegg til prisen for mest plagsomme bildefrekvens under Gamespots priser i 2005. Fra IGN fikk det i 2005 prisene for beste eventyrspill og beste kunstdesign. IGN nevnte også Agro som en av de beste følgesvennene i hele videospillhistorien.To år etter Shadow of the Colossus ble lansert listet IGN det opp som det nest beste PlayStation 2-spillet noensinne. Det er listet av GamesRadar som det tiende beste videospillet noensinne. Avslutningen ble også valgt ut som det fjerde beste øyeblikket i et videospill av GamePro i juli 2006. Leserne av PlayStation: The Official Magazine stemte det frem i 2010 som det åttende beste PlayStation-spillet sluppet ut så langt. Destructoid har Shadow of the Colossus som nummer én på sin liste over de 50 beste videospillene sluppet ut i 2000-årene. IGN valgte også ut Shadow of the Colossus som det beste videospillet sluppet ut i 2005, og som det nest beste videospillet sluppet ut i 2000-årene, bak Half-Life 2. I 2012 valgte Complex ut Shadow of the Colossus som det nest beste PlayStation 2-spillet noensinne, bak God of War II. I 2015 ble spillet valgt ut som det fjerde beste videospillet sluppet ut siden 2000 av USgamer. Spillet ble nominert som årets plattformspill under Gullstikka 2006, men tapte for New Super Mario Bros.. Det ble også nominert som årets spill av VG i 2006, men tapte for The Legend of Zelda: Twilight Princess.
Shadow of the Colossus endte opp med å selge bra; over 140 000 eksemplarer i løpet av den første uken etter det ble sluppet ut i Japan, som gjorde det til det bestselgende spillet i sin tid. Nesten 80 % av den første forsendelsen ble solgt i løpet av de første to dagene. Shadow of the Colossus solgte bedre enn Ico, som i sin tid fikk gode kritikker, men ikke solgte spesielt godt. Spillet havnet på Sonys «Greatest Hits»-liste 6. august 2006. I motsetning til Ico gikk Shadow of the Colossus gjennom en stor markedsføringskampanje for å fremme salget. Det ble reklamert for i tidsskrifter, på TV og gjennom en viralmarkedsføringskampanje i oktober 2005.
Shadow of the Colossus hadde en stor rolle i Mike Binders film Reign Over Me fra 2007. I filmen spiller Charlie Fineman (Adam Sandler) for å lette sin depresjon, mens deler av spillet gjenspeiles i filmen; de falne kolossene assosieres med verdens handelssenter i New York etter terrorangrepet 11. september 2001, hvor Finemans kone og barn døde. Det at hovedpersonen prøver å gjenopplive sin nærmeste er også en likhet mellom filmen og spillet. Sandler skal ha gitt en detaljert beskrivelse av kontrollene i spillet i en scene med Don Cheadle, som spiller med en gammel venn.Shadow of the Colossus skal også ha inspirert dusinvis spill, blant annet Dark Souls, Jotun, Fe og Prey for the Gods. I 2009 ble et deathcore-band med navnet «Shadow of the Colossus» startet opp i Sacramento. Flere av sangene er inspirert av spillet. Shadow of the Colossus har også blitt brukt som argument for at videospill kan være kunst.Fumito Ueda, som var hoveddesigneren bak Ico og Shadow of the Colossus, gikk videre og utviklet The Last Guardian. Team Ico ble oppløst i 2011, men prosjektet ble tatt opp igjen av genDesign i 2014, mens Ueda fortsatte som hoveddesigner, sammen med noen andre utviklere fra Team Ico. Utviklingen startet i 2007, da av Team Ico, men spillet ble ikke gitt ut før desember 2016. I 2009 ble det kunngjort at det var planlagt å lage en film basert på Shadow of the Colossus. Per 2017 er status for denne filmen fortsatt ukjent.
Sony kunngjorde at en nyutgave av Shadow of the Colossus til PlayStation 4 skulle komme ut under Electronic Entertainment Expo i 2017. Denne nyutgaven kom ut 6. februar 2018. Den ble utviklet av Bluepoint Games, som også utviklet nyutgaven til PlayStation 3. De nylagde spillets grafikk helt fra bunn av, men kjernen i spillet og spillingen forblir det samme, men med en nyere kontrollordning. Ueda har siden forlatt Sony, men han ga utviklerne hos Bluepoint Games en liste med anbefalte endringer til spillet, men han har sagt at han ikke tror at noen av disse endringene kommer til å bli implementert, og at de heller ikke kommer til å ta med noen av kolossiene som ikke ble tatt med i originalspillet.

Shalva Gadabadze (født 30. mai 1984) er en aserbajdsjansk bryter som konkurrerer i gresk-romersk stil i 96-kilosklassen. Han representerte landet sitt i Sommer-OL 2012 i London, der han ble tapte omkampen.

Shang-dynastiet (kinesisk: 商朝, pinyin: Shāng cháo) (ca. 1550-1045 f.Kr.), av og til feilaktig kalt Yin-dynastiet (殷代, Yīn dài), er det første solid belagte kinesiske dynastiet. Forut for Shang-dynastiet var det legendariske Xia-dynastiet. Shangdynastiets annen halvdel er knyttet til hovedstaden Yin, som lå tett opptil det som nå er storbyen Anyang nord i Henan-provinsen. Det er denne perioden som av og til kalles Yin-dynastiet. Shang-dynastiet ble avløst av Zhou-dynastiet som har byen Yins erobring ca. 1045 som sitt startpunkt.
Shang-dynastiet var en bronsealderkultur. Det ble etterhvert organisert som en lensstat under en konge som forrettet visse prestelige funksjoner. Selv om det var et rike som bygget på landbruket, vokste det frem byer som hadde tempelanlegg og som gjerne ble omgitt av bymurer. Man utviklet tegnskrift som ble benyttet av orakelprester. Ved krigføring benyttet man hesteforspente stridsvogner, noe som ble nøkkelen til statens militære slagkraft og overlegenhet. Sentralt i religiøs sammenheng stod Tao (veien), som betegnet det lovmessig ledende prinsipp for det ordnede verdensaltet. Man dyrket ellers «den ærverdige himmel», naturens og forfedrenes ånder, og man hadde offerkult og orakelvesen.
Shen var ikke Kinas første bronsealderkultur. Den var selv etterfølger av Xia-kulturen som også kjente til bronse. Dessuten har arkeologiske funn godtgjort eksistensen av bronsetradisjon både lenger nord i Kina, i sør (særlig i Hunan), og to bronsekulturtradisjoner i vest – i Sichuan (jfr. Sanxingdui) og i Yunnan (Dian-riket, jfr. Shizhaishan og Lijiashan).
Shang-dynastiets epoke dateres tidmessig noe forskjellig. Startpunktet 1550 f.Kr. er det strammeste; noen historikere er villige til å sette startpunktet til ca. 1750 eller ca. 1600 f.Kr. 
Forskerne markerer også litt forskjellige avslutningspunkter enn 1045 f.Kr, som imidlertid er det vanligste. Blant de andre avgrensninger man finner i faglig litteratur er de vanligste ca. 1766-1122 f.Kr. (den «ortodokse» skole), 1751-1122 f.Kr. (Tung Tso-pin) 1558-1051 f.Kr., eller 1523-1027 f.Kr. Variasjonen vedrørende avslutningstidspunkt henger sammen med forskjellige beregninger av når byen Yin ble erobret.
Det er mindre spredning hva gjelder oppfatningene om Shangrikets geografiske utstrekning. Her tar man utgangspunkt i utgravningsfunn, og i opplysninger i skriftlige kilder som delvis støttes av utgravninger. Hovedtyngden av riket lå langs Huang He (Guleelven) fra områdene rundt dagens Xian i vest til Jinan i øst (for det meste i det nordlige Hunan). Dette var på en tid da Guleelvens løp var omtrent slik som det er i dag. 
I Yin-epoken ble maktområdet vesentlig utvidet. Yin-herskernes vasaller var først og fremst hertugdømmene Xing (i det nordligste Henan), Guang, Wang, Huo, Dang og Wei (alle i dagens Shanxi), og Zhou (i Shaanxi).
Man kjenner også navnene på en rekke av de statene og folkene som Shang-dynastiet til tider lå i krig mot («feng», fiendestater): 
I dagens Shaanxi: Di (også kalt Gui), Wei (tidligere en vasallstat), Peng, Ren og Quanrong (også kalt Kunyi).
Etter at høvdingen for Shang-stammen, Tang, ifølge legendene anførte en opprørshær og styrtet Xia-dynastiet, skal han ha gjort byen Bo (sannsynligvis i dagens Cao fylke helt vest i Shandong-provinsen) til sin hovedstad. Senere tiders dokumenter hevder at Shang-herskerne flyttet sitt hoff en rekke ganger, og arkeologiske funn synes å bekrefte dette. 
Shang-dynastiet hadde disse viktigere byene, som til tider også var residensbyer (hovedsteder): 
Bo (det er nær samstemmighet om at byen lå i dagens Cao fylke i Shandong, andre mener den var nær Bózhōu i Anhui),
Mo, også kalt Chaoge (Qi fylke i Henan)To byer peker seg særlig ut som viktige, nemlig Ao og Yin.
Ved den moderne byen Zhengzhous østlige utkant, et sted som heter Shangcheng, har arkeologer avdekket en bybebyggelse omgitt av murer. Dette er etter de flestes oppfatning den gamle Shen-hovedstaden Ao. De arkeologiske funn viser at stedet var et kulturelt sentrum også før Shang-perioden (uansett hvordan denne dateres), og det synes åpenbart at Shang-kulturen stod særlig sterkt her. Bronsegjenstander ble anferdiget her; kniver, fiskekroker, pilspisser. Det er funnet gravkamre med hellebarder (ko, et våpen som åpenbart var viktig i Shang-perioden), beininskripsjoner (blant annet på oksebrystbein og skilpaddeskall, benyttet til prognostisering av helse og fremtid).
Kinesisk skrift: Det er på disse bena at man finner de første kinesiske skrifttegn. Enkelte av dem er i bruk den dag i dag. Hvorvidt denne skrivekunsten oppstod lokalt, eller var påvirket av kjennskap til skriftspråk i bruk i Mesopotamia, er vanskelig å si. Vanligvis antas det at en kulturpåvirkning fra så langt unna som Midtøsten er usannsynlig.
Inskripsjonene på orakelbenene har i regelen tre seksjoner: Et spørsmål til orakelet, orakelets svar (prognose), og en kommentar om oraklet hadde rett (verifikasjon). Bena som ble brukt kunne komme fra de alminnelig utbredte dyr (som kveg og aper), men aldri fra katt eller hund.
Ifølge gamle historiske kilder var det en Shang-hersker ved navn Pan Geng som la sin hovedstad til Yin ved den lille elven Huan ( ca. tre km nord for bykjernen i den moderne by Anyang). Denne byen forble Shang-hovedstaden i ca. 250 år. Her er det gjort enda rikere arkeologiske funn enn i Zhengzhou, og utgravningene fortsetter. Det dreier seg om et av verdens rikeste arkeologiske utgravningsfelter fra bronsealderen.
Utgravingene ble påbegynt i 1928 (midlertidig stanset i 1937) avdekket urner, orakelben med orakelskrift, steiner og jade, vogner, bronsearbeider og bygningsfundamenter. Utgravningene bekreftet at stedet var en av den gamle kinesiske kulturs vugger. Til nå er over 100 000 orakelskall og -ben utgravd blant ruinene av arkeologer . 
Yin-epoken har etterlatt seg nedtegnelser som gir innblikk i tidens politikk, økonomi, kultur, religion, geografi, astronomi, kalender, kunst og medisin.
Arkeologene har også avdekket en rekke andre steder med tydelige tegn etter Shang-kulturen. Noen av dem ligger klart utenfor Shang-herskernes maktområde, tildels langt utenfor. Det som i noen tilfeller ligger til grunn for at de identifiseres som Shang-steder, er funn av beskriftede orakelben tidfestet til den aktuelle periode. Det var nemlig bare Shang-staten som den gang hadde utviklet skriftspråk.
I eller nær Shang-kulturens kjerneområde: Pinggu, Gaocheng, Xingtai, Daiyuan, Handan, Ci, Hui, Xia, Jinan, Shangqiu.
Vest for Shang-kulturens kjerneområde: Fufeng, Qishan (begge i Shaanxi, øverst i Wei-dalen).
Sør for Shang-kulturens kjerneområde: Jiashan (i Anhui), Huangpi (i Hubei), Qingjiang (i Jiangxi).
I eller nær Shang-Yin-kulturens kjerneområde: Baoding, Quyang, Lingshou, Gaocheng, Xingtai, Xin Xian, Handan, Ci, Baode, Suide, Shilou, Qishan, Yidu, Xuzhou, Funan.
Sør for Shang-Yin-kulturens kjerneområde: Feixi (i Anhui, Chongyang (i Hubei), Duchan (i Jiangxi), og  Ningxiang, Liling og Changning (i Hunan).
Det kongehus som hersket fra Yin brakte Shang-dynastiet til sitt høydepunkt. På høyden kan de ha dominert alt land  mellom havet i øst, de sørlige delene av dagens Hebei-provins i nord, langt inn i Shaanxi i vest og helt sør til Yangtzeelven i sør. Kongen var omgitt av et embetsverk bestående av et adelshierarki. Riket baserte seg på at undersåttene betalte tributt til kongen, et militærvesen førte kriger mot de gjenstridige. De fleste kongene var dermed krigerkonger. Arvefølgen var fra far til sønn (19 tilfeller) eller fra eldre bror til yngre bror (14 tilfeller).
Funn fra og rundt de mest forseggjorte kongegravene ved Yin tyder på at når kongene ble begravet med verdisaker og bruksgjenstander som kunne være av nytte for dem i det neste liv, fikk de med seg hundrevis av slaver som etter alt å dømme var blitt begravet levende. Utgravningene av gravkamrene i Yin har også avdekket grøftegraver med halshogde.
Shang Zhou, den siste Yinkongen, begikk selvmord etter at han ble slått på slagfeltet av Zhou-folkets styrker. Legendene forteller at han ble forrådt da egne styrker gikk over til fienden under det avgjørende slaget. Den klassiske romanen Fengshen Yanyi omhandler krigen mellom Yin og Zhou, og om at begge sider ble støttet av hver sin gruppe av guder. 
Byen Yin ble ødelagt under Zhou-dynastiets første konge, «krigskongen» Wu Wang. Etter Shangdynastiets fall sverget kongehusets medlemmer troskapsed til de nye Zhou-kongene.  De ble vasaller under Zhoudynastiet og mange av dem tjente i viktige ministerposter. De tok familienavnet Yin, og dette er hvordan dette navnet kom inn i kinesisk navneskikk.
De egentlige herskere ble sagt å være kongenes ættefedre, noe som er et tidlig uttrykk for kinesisk forfedrekult, skjønt det ikke har latt seg fastslå med sikkerhet om forfedrekulten allerede hadde utbredning utover kongeslektens rekker. 
I pantheonet (fellesskapet av guddommer) finner man den høyeste gud (Ti) og mindre guddommer som vindguden (Tis budbringer), elveguden (knyttet til Guleelven), jordguden, solguden, måneguden, de syv skyer, og Yueh (Tai Shan).
Utgravde figurer forestiller musikanter og dansere. Om slike kulturuttrykk var avgrenset til den religiøse sfære, kan man i dag ikke vite noe sikkert om.
Landbruket var viktigste næringsvei, og ble bedrevet organisert og over store flater. Det ble brygget alkoholholdig drikke av kornet. Det lar seg også påvise at silke var i bruk. 
Det ble holdt kveg, og alle de vanlige husdyrene var kjent. Det finnes til og med en nedtegnelse om at det ble benyttet temmede elefanter ved større byggeprosjekter. 
Shang-riket bedrev intensiv handel med de omliggende folk og stammer. Til i dag blir handelsfolk gjerne kalt «shangmennesker» (Shang jen) i Kina. Et utbygd veinett fremmet fremveksten av de første kinesiske byer.
På utgravningsfeltene ved Yin ble de eldste kinesiske jernverktøy funnet. Man var allerede i stand til å lage nokså raffinerte bronsebeholdere og -verktøy. Det er også utgravd beholdere av hvit keramikk. På orakelknoklene er det funnet nedtegnelser om kometer. Planeten Mars' bevegelser ble også beskrevet. Materialet viser at man fulgte med på måneformørkelser, og hadde navn på flere stjerner og kjente til planeten Jupiter.
Man finner også anmerkninger om matematiske problemer og dokumentasjon om sykdommer.
Både koreanske og kinesiske legender vil at en Yin-fyrste ved navn Jizi (koreansk: Kija), som nektet å underkaste seg de nye Zhou-herrer, forlot Kina med sin garnison og grunnla Chosen nær det moderne Pyongyang og dermed startet den første koreanske statsdannelse. Men denne legenden, og i alle fall det element at Jizi dro til den koreanske halvøy, anses i dag for å være en myte uten historisk belegg.
Homer H. Dubs: «The Date of the Shang Period», i T'oung Pao 40.4-5 (1951): 323-35.
David N. Keightley: Sources of Shang History: The Oracle-Bone Inscriptions of Bronze Age China. Berkeley: University of California Press, 1985, Paperbackausgabe. ISBN 0-520-05455-5.
David N. Keightley: The Ancestral Landscape: Time, Space, and Community in Late Shang China (ca. 1200 – 1045 B.C.). China Research Monograph 53, Institute of East Asian Studies, Berkeley: University of California Press , 2000, Paperback, ISBN 1-55729-070-9
Robert L. Thorp: China in the Early Bronze Age: Shang Civilization (Encounters with Asia), University of Pennsylvania Press, 2005, ISBN 0-8122-3910-5
Sharon Stone (født 10. mars 1958 i Meadville i Pennsylvania) er en amerikansk skuespiller. Hun er kanskje best kjent for sin rolle som «Catherine Tramell» i filmen Basic Instinct, i 1996 ble hun Oscar-nominert i kategorien beste kvinnelige hovedrolle som «Ginger McKenna/Rothstein» i filmen Casino. Hun har fått en stjerne på Hollywood Walk of Fame.
Tidlig på 1990-tallet ble Stone medlem av Scientologikirken. Stone forble i dette trossamfunnet inntil nylig da hun konverterte til buddhisme etter at hennes venn, skuespilleren Richard Gere presenterte henne for Dalai Lama.

Hun har arbeidet for TV2, Ny Tid og for Blend, det tidligere X-plosive som hun også var med å starte, sammen med søsteren Mahmona Khan. Før hun begynte for fullt i pressen arbeidet hun tolv år som økonom.
Hun ble ansatt i VG i 2011, og har arbeidet som journalist og kommentator. I VG har hun to ganger vært med å vinne SKUP-diplom, i 2016 for saken om «UDs bistandskonsulenter» og i 2017 for saken «Barnevernsmilliardene».
«VG-journalist har skrevet historien om norskpakistanske kvinners klassereise i Norge: En hyllest til alle mødrene», Klassekampen 8. april 2019, side 8 - 9

Shea McAleese (født 7. august 1984) er en newzealandsk landhockeyspiller. Han representerte landet sitt under Sommer-OL 2012 i London, der han endte på niendeplass med det newzealandske landslaget.

Sheila McCarthy (født 1. januar 1956 i Toronto, Ontario) er en canadisk film- og TV-skuespillerinne. 

Sherlock Holmes er en fiktiv romanfigur skapt av den skotske forfatteren sir Arthur Conan Doyle. Sherlock Holmes er en mesterdetektiv som bruker deduksjon som sitt beste hjelpemiddel. Den fantastiske London-baserte «konsulterende detektiven» er berømt for sin skarpe logiske bevisførsel, hans dyktighet i å løse enhver gåte, og hans bruk av tekniske bevis for å løse vanskelige kriminalsaker.
Sherlock Holmes, som første gang dukket opp i en trykksak 1. desember 1887, var emne for fire romaner og 56 noveller. Den første romanen, A Study in Scarlet, «En studie i rødt», ble trykket i Beeton's Christmas Annual i 1887 og den andre, The Sign of the Four, «De fires tegn», i Lippincott's Monthly Magazine i 1890. Figuren fikk etter hvert en enorm popularitet med den første serien med noveller i Strand Magazine som begynte med A Scandal in Bohemia, «Skandale i Bøhmen», i 1891; ytterligere serier med noveller og to romaner som ble utgitt i føljetong ført mellom da og 1927. Fortellingene dekker en periode fra rundt 1880 og fram til 1914 som var utbruddet av den første verdenskrig.
Alle, unntatt fire fortellinger, er fortalt av Holmes venn og biograf, doktor John H. Watson. To av fortellingene er fortalt av Holmes selv (The Blanched Soldier og The Lion's Mane) og to andre er skrevet i tredje person (The Mazarin Stone og His Last Bow). I to av historiene (The Musgrave Ritual og The Gloria Scott) forteller Holmes til Watson hovedfortellingen fra sine memoarer mens Watson blir fortelleren i rammefortellingen. Den første og den fjerde av romanene, A Study in Scarlet og The Valley of Fear, inkluderer begge et langt mellomrom av en allvitende fortelling som redegjør for hendelser som er ukjente for enten Holmes eller Watson.
Sherlock Holmes er hovedperson i 60 historier, hvorav fire er romaner. Holmes synes å være født i  begynnelsen av 1854. Han startet som privatdetektiv i 1878 og trakk seg tilbake i 1903. Hans partnerskap med dr. John Watson begynte i 1881.
Holmes er den deduktive oppdager par excellence, han angriper enhver kriminalgåte som et vitenskapelig problem. Hans metode kjennetegnes ved å finne sammenhenger og spor i dagligdagse ting og gjenstander som andre synes å overse. Sherlock Holmes beskriver seg selv som en «konsulterende detektiv», med hvilket menes at han blir kontaktet i en sak når den har vist seg å være for vanskelig for andre etterforskere.
Holmes er blant annet inspirert av Edgar Allan Poes figur C. August Dupin, og i tillegg av Emile Gaboriaus romaner om detektiven Lecoq. I romanen A Study in Scarlet (En studie i rødt) konfronterer Watson selv Holmes med disse ovenstående sammenligninger. Sherlock Holmes er på ingen måter imponert:
«– De minner meg om Edgar Allan Poes helt, Dupin. Jeg ante ikke at slike personer fantes annet enn i oppdiktede historier.Sherlock Holmes reiste seg og tente pipen. – De tror vel De gir meg en kompliment når de sammenligner meg med Dupin, sa han. – Nå, etter min mening var Dupin en nokså undermåls person. (...) Han hadde utvilsomt en smule analytiske evner, men han var på ingen måte det fenomenen Poe synes å tro.– Har De lest Gaboriaus verker? spurte jeg. – Svarer Lecoq til deres oppfatning av en riktig detektiv?Sherlock Holmes snøftet forakterlig. – Lecoq var en håpløs rotekopp, sa han sint. – Han hadde bare et forsonende trekk, og det var hans energi. Boken gjorde meg formelig syk. Oppgaven gjaldt å få identifisert en ukjent fange. Jeg kunne ha gjort det på fireogtyve timer. Lecoq brukte over seks måneder. Man kunne bruke den som en lærebok i hva en detektiv ikke skal gjøre ...»Selv om Sherlock Holmes ikke er den første skjønnlitterære detektiv, men påvirket av de nevnte forløpere som C. Auguste Dupin og monsieur Lecoq, er hans navn mer enn andre blitt et eksempel på den fiktive privatdetektiv. Fortellinger om ham omfatter også den lojale, men ikke like smarte assistenten, en rolle hvor doktor Watson har blitt arketypen. Den undersøkende detektiv ble en populær sjanger hos mange forfattere, blant annet Agatha Christie og Dorothy Sayers med henholdsvis figurer som Hercule Poirot og Lord Peter Wimsey. De vitenskapelige metodene til rettsmedisinen ble dog mindre betydningsfulle til fordel for innsikt i den kriminelles psykologi, til tross for sterk vekst i bruken av rettsmedisinske metoder hos politiet tidlig på 1900-tallet.
Med i nesten alle historierne om Sherlock Holmes er også hans trofaste venn, doktor Watson, som ofte har sine egne, skjønt ikke alltid helt gode teorier om de mysterier som de to undersøker. Watson er alltid full av beundring når Holmes endelig avslører tingenes riktige sammenheng. I historiene er det dr. Watson som er fortellerstemmen ved at Watson er Holmes kronikør. De fleste fortellingene blir fortalt som rapporter notert av Watson om Holmes' løsninger på reelle forbrytelser. I noen senere historier blir Watson kritisert av Holmes fordi han forteller dem som spennende og unnlater å være detaljert og objektiv.
Forholdet Holmes og Watson er en kriminalteknisk variant som er svært vanlig. Den norske Sherlock Holmes-eksperten Nils Nordberg har nevnt at det egentlig bare er Watson som minner om et levende menneske. Holmes er bare en samling egenskaper: «det geniale var ikke at Conan Doyle oppfant Holmes, men at han oppfant Watson. Holmes alene ville virke irriterende med sin allvitenhet, sin intellektuelle kapasitet som så langt overgår ens egen, og sin ikke alltid sympatiske karakter.»
I samtiden var fortellingene om Sherlock Holmes så ekstremt populære at mange ikke oppfattet ham som en fiktiv person. Sherlock Holmes gjorde sin adresse på Baker Street 221 B like så udødelig som han selv ble. Selv om adressen var fiktiv, er den grunnet bøkenes popularitet blitt opprettet, og Baker Street er således en av de mest kjente gater i verden og et populært turistmål. I 1990 åpnet Sherlock Holmes Museum i Baker Street, i en bygning fra 1815. Over døren står den fremdeles like fiktive adressen «221B».  Det har også vært et lokomotiv oppkalt etter Holmes.
Det er utallige foreninger hvor studier av Sherlock Holmes og hans skaper er formålet. Fans foretar fortsatt pilegrimsferder til Reichenbach-fossen i Sveits, hvor Holmes lenge så ut til å ha møtt sin endelige skjebne i møte med sin erkefiende professor Moriarty. Og fortsatt strides de lærde om Holmes studerte ved Oxford eller Cambridge.
Holmes har også en eldre bror, Mycroft Holmes, som opptrer i tre noveller; «The Greek Interpreter» («Den greske tolk»), «The Final Problem» («Det siste problem») og «The Bruce-Partington Plans» («Den stjålne statshemmelighet»), men blir også omtalt i en rekke andre.
Den mest innflytelsesrike «biografi» om Holmes er Sherlock Holmes of Baker Street skrevet av William Stuart Baring-Gould. Ettersom Holmes er reservert om sin familiebakgrunn og tidlige liv har Baring-Gould skaffet ham en. Ifølge Baring-Gould ble Sherlock Holmes født i Yorkshire som den yngste av tre sønner til ekteparet Siger Holmes og Violet Sherrinford, men det er selvsagt holmesiansk spekulasjon. De dedikerte tilhengere av slike fabuleringer ser på Holmes og Watson som ekte mennesker, og at Sir Arthur Conan Doyle ganske enkelt bare var en litterære agent for den virkelige forfatteren, nemlig dr. Watson.
I 2002 ble Sherlock Holmes valgt inn som æresmedlem av Royal Society of Chemistry («Det kongelige kjemiske selskap»), en påskjønnelse for sine bidrag til teknisk etterforskning. Noen vil si som eneste fiktive person som har oppnådd en sådan anerkjennelse.
Conan Doyle forteller i sine memoarer at da han fikk ideen til å skrive en fortelling om en detektiv kom minnene om hans gamle lærer Joseph Bell (1837–1911) tilbake. Joseph Bell var foreleser på Det medisinske fakultet på Edinburgh University og var også personlig kirurg for dronning Victoria når hun besøkte Skottland. Bell mente at kunsten å oppklare forbrytelser burde være like eksakt som vitenskapen. Han la alltid vekt på tett observasjon før man trakk en konklusjon eller stilte en diagnose. For å illustrere dette pleide han under sine forelesninger å trekke fram en ukjent og ved å observere ham, dedusere hans yrke og siste aktiviteter.Sir Arthur Conan Doyle møtte Bell i 1877 og var hans assistent ved Det kongelige hospital i Edinburgh. Dr. Bell var oppmerksom på at figuren Sherlock Holmes var løst basert på ham selv og var noe stolt av det. Slik kunsten møter virkeligheten ble det sistnevte kunst igjen da (oppdiktete) fortellinger om Joseph Bell ble filmatisert som TV-serie av BBC: Murder Rooms: The Dark Beginnings of Sherlock Holmes, hvor Bell ble spilt av Ian Richardson. Hans assistent var en ung mann ved navn Conan Doyle.
Sir Henry Littlejohn, foreleser i rettsmedisin og offentlig helse ved Royal College of Surgeons, er også sitert som en mulig inspirasjon for Holmes. Littlejohn fungerte som politilege i Edinburgh, og skaffet Doyle en forbindelse mellom medisinsk undersøkelse og oppklarning av forbrytelser.Fornavnet «Sherlock» var avledet fra en cricketspiller, skjønt noen tidlige notater indikerte at Conan Doyle en stund tenkte å kalle ham for Sherrinford Holmes. Etternavnet kom fra Oliver Wendell Holmes, en amerikansk medisiner, men mest kjent som poet, og som Conan Doyle beundret.
Dr. John H. Watson er for øvrig bygget på en kompis og kollega av Conan Doyle: Dr. James Watson fra Southsea. Pussig nok, da Rudyard Kipling gratulerte Conan Doyle med hans suksess spurte han: «Kan dette være min gamle venn, dr. Joe?»
Figuren Sherlock Holmes er en av de som har blitt hyppigst filmatisert med over 200 filmer i det 20. århundre. 79 forskjellige skuespillere har prøvd krefter med den berømte detektiv, deriblant danske Viggo Larsen, som var med i hele seks filmer. Den aller første kjente filmen med Holmes er «Sherlock Holmes Baffled» fra 1900, laget av American Edison Company, som varte i knapt ett minutt. Mange tilsvarende filmer ble produsert i begynnelsen av århundret, og de mest bemerkelsverdige fra de første årene var faktisk de 13 filmene som ble produsert av det norske selskapet Nordisk Film Company mellom 1908 og 1911.
Den kanskje mest berømte historien er The Hound of the Baskervilles (Hunden fra Baskerville) fra 1902, som er blitt filmatisert utallige ganger og regnes av mange for en av de beste kriminalromaner noensinne. En tysk versjon, Der Hund von Baskerville (1937), var den ene av to filmer som ble funnet i Førerbunkeren (Hitlers bunker) i 1945 da de allierte inntok den. Den andre var også om Sherlock Holmes: Der Mann, der Sherlock Holmes war (1937).
I 1930-årene spilte Arthur Wontner Sherlock Holmes i en del britiske filmatiseringer. Minneverdig er også Basil Rathbones innsats i en rekke amerikanske filmatiseringer for 20th Century Fox og Universal i 1930- og 1940-årene. Dr. Watson ble spilt av Nigel Bruce.
Nevnes kan også filmen Without a Clue fra 1988 med Ben Kingsley som Watson. Det var en intelligent komedie hvor Watson var det sanne geniet av duoen og Holmes var en fiktiv figur diktet opp for å skjule egen kamp mot kriminalitet. Krav fra publikum tvang ham til leie en håpløs skuespiller, både alkoholisert og en damenes venn, spilt av Michael Caine, til å forestille Holmes.
Skuespilleren som trolig har nådd det største publikummet som Sherlock Holmes er Jeremy Brett gjennom fjernsynsserien The Adventures of Sherlock Holmes (1984–94).
I nyere tid har det blitt gitt ut flere filmer som Sherlock Holmes i 2009 og Sherlock Holmes: A Game of Shadows i 2011 med Robert Downey Jr som Holmes og Jude Law som dr. Watson.  BBC har også laget tv-serien Sherlock som ble vist første gang i 2010 hvor handlingen foregår i dagens London med Benedict Cumberbatch som en moderne versjon av Holmes og Martin Freeman som dr. Watson.
Conan Doyle skrev fire romaner og 56 noveller om Sherlock Holmes. Nær alle ble fortalt av dr. Watson, med unntak av to som blir fortalt av Holmes selv og ytterligere to som blir fortalt av en tredje person. De første fortellingene ble utgitt som føljetonger i tidsskrifter, spesielt The Strand, i løpet av et tidsrom på 40 år. Det var en vanlig form for utgivelse i de dager; Charles Dickens skrev litteratur i tilsvarende form. Fortellingene om Holmes dekker en periode fra rundt 1878 og opp til 1903, foruten en aller siste kriminalsak i 1914.
Også senere forfattere har skrevet historier med Sherlock Holmes-lignende karakterer, som Colin Dexter og Umberto Eco.
En norsk Sherlock Holmes-pastisj er Skrinet av Helge Fauskanger (Baskerville, 2012). Romanen bygger videre på en replikk av Holmes til slutt i Conan Doyle-novellen The Adventure of Black Peter (1904), der Holmes faktisk sier han skal til å dra til Norge. Ifølge Fauskangers roman var Holmes innom både Kristiania og Bergen, og oppsporet det tapte relikvieskrinet til St. Sunniva.
Arthur Conan Doyle. Sherlock Holmes – Syv hendelser fra hans liv og virke. Innledning ved Nils Nordberg. Gyldendal, 1972. ISBN 82-05-05333-2
Adrian Conan Doyle og John Dickson Carr. The Exploits of Sherlock Holmes. London, 1954
(en) Sherlock Holmes – galleri av bilder, video eller lyd på Wikimedia CommonsSherlock Holmes æres posthumt – Erik Tunstad i Forskning.no
The Quotable Sherlock Holmes: Complete Copy in PDF – sitater fra Sherlock Holmes i PDF-format
Full text of Conan Doyle's Sherlock Holmes stories – Komplett tekst med Holmes-fortellinger, inklusive illustrasjoner
